{"url": "http://standartnews.com/sport/stefka_se_sreshta_s_shefa_na_mok_na_finala_v_moskva-373580.html", "text": "Председателят на БОК Стефка Костадинова ще пътува за Москва, за да бъде сред официалните гости на финала на футболния Мондиал в неделя. Световната рекордьорка в скока на височина ще пристигне в руската столица по покана на Организационния комитет и лично на президента на Руския Национален олимпийски комитет. Световната рекордьорка в скока на височина ще пристигне в руската столица по покана на Организационния комитет и лично на президента на Руския Национален олимпийски комитет. По време на визитата Костадинова ще има среща и с президента на Международния олимпийски комитет Томас Бах.", "date": "2018.07.12", "title": "Стефка се среща с шефа на МОК на финала в Москва"}
{"url": "http://standartnews.com/mneniya/biznesat_poema_vseki_peti_chas_vav_vuzovete-373593.html", "text": "- Даваме възможност на работодателите да участват цялостно в образователния процес, като в степента \"Бакалавър\" 10 на сто от общия хорариум на учебните часове от учебния план, с решение на факултетния съвет, ще може да се поеме от бизнеса, а в магистърска степен това са 20 на сто от часовете. От всички форуми, които и \"Стандарт\" като медия провежда, се вижда, че всяка индустрия поставя на първо място проблема с кадрите. Моето лично мнение винаги е било, че бизнесът трябва да получи възможност да формира кадрите си още в самия процес на обучение. В законопроекта се предвижда участие на бизнеса и в разработване на учебните програми, и в изпитните комисии. Нещо друго, което е изключително важно и което е предвидено в управленската програма на мнозинството в парламента, е включването на работодателите в постоянните комисии на Националната агенция за оценяване и акредитация.  Цикълът е затворен, като сме се постарали да включим работодателите на всяко едно ниво. Това е важно и компаниите трябва да са наясно, че висшето образование не подготвя тесни специалисти точно за тяхното производство. Неговата задача е друга, но общата дейност между бизнеса и висшето училище създава бъдещи кадри, които не само имат академични познания, но вече са мотивирани да работят точно в това производство. Съвместната дейност трябва да започне още днес, а не да се чака поредния випуск. Затова аз и моите колеги решихме да не губим повече време и да внесем в парламента тази поправка. - Смело мога да кажа, че в голяма степен промените са факт отново по инициатива на парламента. Знаете, че преди няколко месеца имаше съвместно заседание на комисията по образованието и науката, на комисията по икономическа политика и туризъм и на комисията по труда и социалната политика в Народното събрание. Там бяха споделени различни мнения, позиции и практики относно въвеждането на дуалната система на образование, свързани с трудовите договори на учениците, със здравните осигуровки и други. Тогава всички 60 народни представители се обединихме, че нямаме повече време за дебати, които водим повече от 2 години, а ни трябват решения. Да, много е важно какъв точно договор ще сключат учениците, важни са осигуровките и отпуските им. Но това са проблеми, чието решение не бива да търпи отлагане, защото е време дуалната система да бъде прилагана и развита в национален план и във всеки един регион. Затова и поставихме срок на министерството на образованието до края на  април да внесе в парламента промени в Закона за професионалното образование и обучение. Радвам се, че макар и с леко закъснение, той вече е факт и предстои да бъде разгледан в комисията през последната седмица на юли. Поздравявам министерството, че узря за поправката в сферата на защитените професии, защото когато предложих тези професии да бъдат определяни и на областно ниво още през 2014 година, тогавашният екип на МОН не беше съгласен. В крайна сметка говорим за регионален бизнес, за регионална политика и регионална заетост, и определянето на тези професии и на общинско, но и на областни ниво дава много повече възможности. Въвеждат се наставници в предприятията, в които се обучават учениците по дуалната система, определени са критерии за избора и изискване за обучение им. Става дума за детайли, но ето, че тези детайли се оказаха пречка пред дуалната система, която в страни като Германия, Швейцария и Австрия е доказала своята ефективност - и по отношение на намаляване на младежката безработица, и по отношение на осигуряването на кадри за различните индустрии. Що се отнася до промените в закона, които искаме да направим между първо и второ четене, те касаят Националната агенция за професионално образование и обучение. Знаете, че в момента в нейните правомощия е контролът на Центровете за професионално образование и обучение, а те са вече близо четири пъти повече от професионалните гимназии. Миналата седмица в моята приемна като народен представител имах среща с гражданин, който се обучава в такъв център, и не е доволен от качеството. Най-често тези обучения се организират за безработни хора, които разчитат на подготовката, за да могат след това да се върнат на пазара на труда. Самите фирми също имат нужда от тези кадри. Това означава, че трябва да се увеличи броят на хората, които осъществяват контрола върху тези центрове - аз лично не смятам, че 20 души са достатъчни, за да контролират  над 1000 центъра в цялата страна. Самата Вие знаете, че числеността на едно регионално управление по образованието е по-голяма, а експертите там отговарят за много по-малък брой училища. Имаме и някои предложения от Националната агенция за професионално образование и обучение, които касаят облекчаването на административната тежест на фирмите, така че тези промени са в общия контекст на политиката на управляващото мнозинство. - Не съм привърженик на поправки и заключения, които не се основават на анализ, аргументи и доказателства. Ето защо, знаете, че в закона самите ние записахме текст, който посочва, че две години след влизането му в сила се прави доклад от образователното министерство, който се внася в Народното събрание, относно постигането на целите и принципите, заложени в закона. Защото животът е много различен от това, което може да бъде описано в един нормативен акт. Очакваме МОН да ни предостави този доклад идните месеци – две години изтичат през август. Нека да видим какво трябва да се подобри, какво е постигнато, какви са предизвикателствата. Ние и сега следим процеса и в повечето случаи при определени придизвикателства, които се появяват в практиката, се оказва, че причината не е в закона и няма нужда от промяна.  Основно проблемите са свързани с държавните образователни стандарти. Факт е, че не винаги на обществено ниво се прави разлика между стандартите  и закона. Законът е рамката, но детайлите, свързани с образованието, са разписани в стандартите. Още в началото на учебната година започнахме промени в тези стандарти, за което поздравявам министър Вълчев. Това е и ангажимент, който в ГЕРБ поехме и по време на предизборната кампания. Защото, смея да твърдя, че стандартите не бяха разработени по най-адекватния начин от предишния екип на министерството по време на втория ни мандат. - Министър Красимир Вълчев пое ангажимент проект на тези поправки да бъде разработен до края на септември. Измененията касаят не само управлението на висшите училища, но и процеса на акредитация. Защото, по мое лично мнение, промяната в системата на акредитация е дори много по-важна от управлението на висшите училища. В крайна сметка това е качеството. Първата стъпка я правим сега с включването на работодателите в постоянните комисии, които да акредитират и оценяват висшите училища, предстои да включим и международни експерти. Знам, че и Националната агенция за оценяване и акредитация вече има предложения за конкретни текстове. - Да, сега всички висши училища получават оценка, която е в горната зона на скалата. Винаги съм смятала, че трябва да се намери начин да бъдат обединени институционалната и програмната акредитация на университетите, или поне процесът трябва да бъде облекчен така, че висшите училища да не са в един постоянен процес на акредитиране. От това са недоволни и студенти, и преподаватели във висшите училища, а и обществото, защото накрая резултатът не винаги е този, който сме очаквали, а най-важното е да имаме мотивирани преподаватели и млади хора, които да предпочитат българските висши училища пред тези в другите държави.", "date": "2018.07.12", "title": "Бизнесът поема всеки пети час във вузовете"}
{"url": "http://standartnews.com/kultura/muzika_sas_sladkishi_za_parvite_dami_na_nato-373579.html", "text": "Докато държавните и правителствените ръководители на страните членки в НАТО яростно спореха колко да скочат харчовете за въоръжение, техните съпруги слушаха музика и хапваха шоколад. Първите дами, начело с Мелания Тръмп прекараха свободното си време в музикалния параклис \"Кралица  Елизабет II\", където се помещава и музикална консерватория. Мястото се намира в предградието Ватерло, което е на 40 минути път от центъра на Брюксел. На срещата в Брюксел освен Мелания от \"половинките\" на лидерите на страните членки на НАТО са още френската първа дама Брижит Макрон, съпругата на турския президент Емине Гюлбаран Ердоган, жената на естонския премиер Карин Ратас, на словенския - Мойча Стропник, на шведския премиер - Ула Льофвен, на генералния секретар на НАТО Ингрид Шулеруд, на белгийския премиер Амели Дербаудрениен (която е и нещо като домакиня), на председателя на Европейския съвет - Малгожата Туск, и съпругата на българския президент Десислава Радева. Единственият мъж в компанията беше 39-годишният архитект Готие Дестени, съпруг на премиера на Люксембург Ксавие Бетел. Двамата узакониха гей връзката няколко месеца след като херцогството разреши еднополовите бракове. Във Ватерло ВИП дамите бяха посрещнати с класическа музика, концерт за пиано и цигулка. В центъра на вниманието отново беше Мелания, която се появи с тъмносиня рокля на \"Келвин Клайн\" под коляното и с обувки на \"Луботен\". Домакинята Амели Дербаудрениен заложи на жълт тоалет. Десислава Радева дама беше в стилна черно-бяла рокля по тялото. Изцяло в бяло беше половинката на Макрон Брижит. Съпругите на американския и френския президент  седнаха една до  друга и с интерес проследиха музикалния  рецитал. По време на почивката на концерта съпругите се събраха на открито във вътрешния двор на параклиса и си направиха така наречената семейна снимка. След това се насладиха на  сладките изкушения, сътворени от  белгийския майстор - шоколар  Херман ван Дендър, чиято  компания  е официален доставчик на шоколад на белгийското кралско семейство. За вечерята в кралските музеи за изкуство и история в парка на Петдесетилетието повечето дами смениха тоалетите си. Госпожа Тръмп се появи с коктейлна бяла рокля без ръкави, дело на Ели Сааб, а Деси Радева - с тъмносиня рокля без ръкави. Фотографи заснеха как Мелания разменя любезности с британската премиерка Тереза Мей, която ще ѝ бъде следващата домакиня, тъй като Тръмп след Брюксел отива на  посещение в Обединеното кралство. Според медии на острова Филип Мей даже спешно закупил нов костюм, тъй като трябва да прави компания на Мелания, докато съпругата му и Тръмп обсъждат отношенията между двете държави. На общата снимка на лидерите от алианса пък най-обсъждано беше накъде зяпа Тръмп, както и напълно еднаквите сини сака, с които се появиха Ангела Меркел и Тереза Мей.", "date": "2018.07.12", "title": "Музика със сладкиши за първите дами на НАТО"}
{"url": "http://standartnews.com/regionalni/frankofonskite_universiteti_gostuvaha_na_ruse-373535.html", "text": "Русенският университет бе домакин на национален семинар на франкофонските университети в България на тема \"Усъвършенстване на университетските системи за осигуряване на качество чрез добри практики на интернационализация на образованието\". Това съобщават от висшето училище. Събитието е организирано от Русенския университет, с финансовата подкрепа на Университетската агенция на франкофонията. Целта на форума била да се повиши управленският капацитет на ръководния състав на университетите - членове на Университетската агенция на франкофонията, каквито са 10 висши училища в България. В първия ден на събитието проф. дтн Камен Велев, член на Акредитационния съвет на Националната агенция за оценяване и акредитация /НАОА/, е запознал аудиторията с дейността на агенцията и критериите за оценяване на висшите училища, а политиката на Министерството на образованието и науката за интернационализация на висшето образование е представила Ивана Радонова - държавен експерт в дирекция \"Висше образование\" към МОН. През втория ден от семинара деканът на Френския факултет към Техническия университет в София проф. дн Кирил Ангелов е запознал участниците с дългогодишния опит на висшето училище в предлагането на съвместни програми за обучение на чужд език. Участниците от Нов български университет - проф. дн Антоний Тодоров и проф. д-р Анна Кръстева, са споделили опита на университета за обучение на френски език в областта на политическите науки. Посоките на интернационализация в Русенския университет са били представени от заместник-ректора проф. д-р Юлиана Попова. В дискусиите са участвали и представители на Медицинския университет-София, на Военна академия \"Г.С.Раковски\"-София, и на Университета по хранителни технологии-Пловдив. По време на дискусиите ректорът на Русенския университет чл.-кор. проф. Христо Белоев е предложил да се подготви документ за облекчаване на процедурите по прием на чуждестранни студенти у нас, който да отрази конкретните идеи на участниците в семинара. По този начин ще се даде допълнителен тласък на процеса на интернационализация на висшето образование. Повече от 800 институции за висше образование са членове на Университетската агенция на франкофонията (АUF), което я прави най-голямата организация от такъв тип в света.", "date": "2018.07.12", "title": "Франкофонските университети гостуваха на Русе"}
{"url": "http://standartnews.com/svyat/bryuksel_dade_zelena_svetlina_za_balgariya_za_evrozonata-373597.html", "text": "Министрите на страните от еврозоната обявиха днес готовност за приемането на България в т. нар. чакалня на общата валута след около година. В изявление на Съвета на ЕС по този повод се отбелязва, че оценката ще бъде извършена от Европейската централна банка (ЕЦБ). Изявлението е разпространено съвместно с Европейската комисия, българското министерство на финансите, Българската народна банка. Приветстваме намерението на българските власти да предприемат необходимите стъпки за присъединяване към механизма ЕРМ II, се посочва в текста. Допълва се, че нашата страна приема задължения в области на политиката, които са особено важни за плавния преход. Очаква се по отношение на банковия надзор нашата страна да изпрати искане за пристъпване към тясно сътрудничество с ЕЦБ по съществуващите процедури, както и да предприеме необходимата подготовка, включително оценка от ЕЦБ. Отбелязва се, че България ще насочи усилия към укрепването на институциите, устойчивостта на финансовия сектор, повишаване на ефективността на икономическите структури. ЕК и ЕЦБ ще наблюдават приложението на тези ангажименти и когато установят изпълнението им, ще бъде взето решение за присъединяване на нашата страна към чакалнята на еврото. Решението ще се основава на оценката на ЕЦБ, изготвена по правната рамка. Това означава България да се присъедини едновременно към чакалнята и към банковия съюз. Може да се очаква ЕЦБ да изготви оценката си в срок около година след получаването на официалното искане на България за задълбочено сътрудничество с банката. Това може да се възприема за началната дата на сътрудничеството и прилагането на последвалите препоръки. Призоваваме българските власти да приложат задълбочените реформи, залегнали в механизма за сътрудничество и проверка, заради важността им за стабилността и целостта на финансовата система, се посочва в изявлението. Занапред ще прилагаме сходни изисквания към държавите в ЕС, които искат да пристъпят в чакалнята на еврото, на основата на еднаквото отношение, се допълва в текста.", "date": "2018.07.12", "title": "Брюксел даде зелена светлина за България за еврозоната"}
{"url": "http://standartnews.com/biznes/diskusiyata_na_standart_avtoindustriyata_shte_otkrie_oshte_45_000_rabotni_mesta_obzor-373594.html", "text": "Очаква се автоиндустрията да открие още 45 000 работни места през следващите 3-4 г. Това съобщи арх. Любомир Станиславов, изпълнителен директор на Аутомотив клъстер България. По думите му, секторът е най-бързо развиващият се у нас. Конкретните цифри описват огромния скок, направен за 6 г. Ако през 2012 г. фирмите в бранша са били 30, сега са 170. Броят на работещите е скочил от 9 000 на 47 000. Ако преди 6 г. браншът е давал под 1% от БВП, сега  делът му е над 5 на сто. 2,5 милиарда лева е оборотът на компаниите. За да върви секторът напред обаче са нужни бързи и адекватни решения от страна на властта, подчерта арх. Станиславов. Той призна, че кадрите са голям проблем. В дуалното обучение компаниите от сектора могат да се похвалят с най-добрите практики, но комуникациите с техническите университети са трудни, каза арх. Станиславов. Друг изключително важен фактор за развитието на сектора са големи индустриални зони, каквито в момента няма. В тази насока АКБ работи активно с Министерството на икономиката и вече е започнала подготовката за създаването на такива в Бургас, София и Видин. Арх. Станиславов посочи още, че инвеститорите имат нужда от значителни стимули извън обичайните мерки, които получават от БАИ и такава практика има в други страни от ЕС. \"Разпознаваеми сме за големите автомобилни производители, но за да не прегрее двигателят, са ни нужни още ресурси\", каза председателят на УС на АКБ Иван Михайлов. Той също посочи, че болната тема е липсата на кадри. \"Чуждият инвеститор вече не се вълнува толкова от ниския данък печалба у нас. Първият му въпрос е дали в страната има достатъчно квалифицирана ръка, а отговорът засега е \"не\", каза Михайлов. По думите му, бизнесът е в университетите всеки ден, помага на всички висши училища и професионални гимназии. \"Засега обаче срещаме отпор от ръководствата на някои вузове\", посочи Михайлов. Друга болна тема е и трудовото законодателство, където има спънки за инвеститорите. Това важи и за Кодекса на труда. \"Трябва повече смелост от страна на изпълнителната и законодателната власт, за да се случват нещата\", подчерта Михайлов. И допълни, че автомобилният бранш вече изпреварва IT индустрията у нас. \"Ако колцентровете дават препитание, то фирмите от АКБ създават интелектуалната собственост на държавата\", категоричен е Михайлов. \"България е индустриална страна, като по данни на Евростат, делът в БВП на индустрията у нас е с 5% повече от средния за европейските страни. За България той е 24,4%, при 19.4% за ЕС\". Това заяви Васил Велев, председател на Асоциацията на индустриалния капитал в България. \"Освен, че страната ни е индустриална, тя е и експортно ориентирана. За миналата година износът е над 92 млрд. лв. Мехатрониката е освен фактор за експорта, като нейният дял е 24%, или близо 13 млрд. лв.\", обясни Велев. Според него мехаторниката е секторът, който пълни бюджета, а  автоиндустията е неговият мотор. \"В мехатрониката  резултатите са благодарение на хората, а не заради природни дадености или политики\", подчерта Велев. Той посочи, че въпреки противоречията с Валери Симеонов по някои въпроси, в случая със промените в Закона за трудовата миграция вицепремиерът трябва да бъде похвален, защото те се дължат на него. \"За половин година имаме внесени човешки ресурси колкото за цялата минала\", каза Велев. Според него обаче има още какво да се направи по този въпрос. \"Пътят за получаване на трудова виза не е кратък. Един украинец, който иска да работи в Полша, получава разрешение за една седмица и плаща за него 30 евро. За да дойде работник в България, срокът е 3 месеца, а цената - 300 евро, даде пример Васил Велев. Осигуряването на работна ръка може да забави инвестиция за 50 млн. евро, която планира ЕТЕМ у нас. Това стана ясно от думите на Джордж Менцелопулос, изпълнителен директор на ЕТЕМ, по време на дискусията \"Да! На българското автомобилостроене\". Компанията е част от холдинга \"Виохалко\", в който влизат още \"Стомана Индъстри\" и \"София мед\". За миналата година оборотът на холдинга е над 3,7 млрд. евро, а предприятията му са в 8 държави и имат над 9000 служители. ЕТЕМ навлиза за първи път в автобизнеса у нас през 2003 г. като доставчик на БМВ, а сега е сертифицирана за целия премиум сегмент на автомобили, сред които Мерцедес, Ауди, Ламборгини. Тя има най-високата оценка на БМВ и е една от трите компании в Европа, които имат право да произвеждат продукти за автокорпорацията. От България ЕТЕМ изнася и алуминиеви профили за завода на БМВ в Китай. Инвестиционният план на компанията предвижда разкриването на нови мощности и разширение с над 10 000 кв. м., за което ще бъдат инвестирани 50 млн. евро. \"Но първо трябва да намерим решение на проблема с човешките ресурси, което е голямо предизвикателство\", каза Менцелопулос. Той добави, че бизнесът има нужда да работи в тясно сътрудничество с властта, за да продължава да инвестира. \"При такава сериозна инвестиция, всяка форма на подкрепа е добре дошла, а нашите основни конкуренти в Западна Европа я получават\", каза още Джордж Менцелопулос. Инвеститорите да се възползват от стимулите за обучение, които предлага Българската агенция за инвестиции. Тази мярка не е позната, но е важна, подчерта зам.министърът на икономиката Лъчезар Борисов. В отговор на искането на бизнеса за големи индустриални зони той каза, че ще има финансиране за такава в Стара Загора, работи се и за Бургас, където ще се привличат инвестиции от най-висок клас за производство на автомобили. Шефът на БАИ Стамен Янев също покани бизнеса на среща, за да обсъдят всички проблеми. \"Работим с HR компании за вземане на персонал под наем, за да може да се стартира инвестицията, а в последствие поетапно да се наемат хора. А основната ни цел е в България да имаме Център за развойна дейност за автомобили, в който да се обединят европейски и китайски компании\", каза още Стамен Янев. По предложение на компаниите от няколко индустрии -  електротехника, автомобилостроене, мехатроника и IT, наесен ще направим нов, голям форум, посветен на търсенето на работещи решения за проблема с недостига на качествено подготвена работна сила. Защото основният проблем на бизнеса си остава липсата на кадри. Това важи за всички отрасли, и в още по-голяма степен и за сектор автомобилостроене. Това е една от най-бързо развиващите се индустрии у нас, продукцията й е 100% за износ. Което означава само едно – знак за световно качество. Браншът дава живот на новите индустриални зони. С добрата си продукция секторът създава условия най-после у нас да бъде привлечен някой от гигантите в автомобилостроенето и вече в България да се произвеждат не само части, но и да се сглобяват цели автомобили световни марки.", "date": "2018.07.12", "title": "ДИСКУСИЯТА НА \"СТАНДАРТ\": Автоиндустрията ще открие още 45 000 работни места /ОБЗОР/"}
{"url": "http://standartnews.com/lyubopitno/kayli_dzhenar_stava_miliarderka-373562.html", "text": "Кайли Дженър ще стане най-младата милиардерка, която сама е натрупала парите си. Състоянието на доведената сестра на Ким Кардашиян се оценява на 900 милиона долара. Кариерата й е ярко доказателство за влиянието на социалните мрежи. Кайли Дженър няма никакви очевидни таланти - не е певица, актриса или представителка на друга професия. 20-годишната жена е известна с това, че е известна. Тя стана популярна като участничка в реалити шоуто за живота на семейство Кардашиян. След това пренесе кариерата си в интернет, но продължи и с телевизионните участия.", "date": "2018.07.12", "title": "Кайли Дженър става милиардерка"}
{"url": "http://standartnews.com/kultura/za_slanchevite_ochila_razmerat_e_ot_znachenie-373527.html", "text": "Всеки знае, че слънчевите очила ни помагат да виждаме по-добре през слънчевите дни, независимо дали сме в града, на планина или на море. Както и това, че носенето на правилните очила е и чудесна защита срещу ултравиолетовите (UV) лъчи, които могат да причинят временни и дълготрайни увреждания на очите - могат да увредят чувствителните клетки в очите и да причинят нарушение на зрението. Доказано е, че ефектът на слънчевата светлина се изразява в повишаване на риска от развитие на различни заболявания на очите - едно от най-честите е катаракта /перде на очите/. По-често въздействието се забелязва след години, но има и случаи, когато увреждането се появява в кратки срокове под формата на фотокератит, фотоконюнктивит и други. Ултравиолетовите лъчи биват три вида - UVA, UVB, UVC. Най-увреждащи са UVC, но за щастие те не достигат земната повърхност, защото се абсорбират още в атмосферата. Установено е, че UVB лъчите са тясно свързани със следните очни заболявания - фотокератит (като слънчево изгаряне на роговицата), катаракта, форма на рак, засягащ конюнктивата и др. Въпреки че е доказано, че Затова от огромно значение как да подбираме очилата си за предпазване на очите от слънцето. Най-важното нещо е те да са етикетирани с„UV400\". Обърнете внимание дали имат етикет, стикер или надпис върху самите тях. Това означение показва, че те отразяват или филтрират 99-100% от UVA и UVB светлината с дължина на вълната до 400 нанометра. Именно това е частта от спектъра на слънчевата радиация, която е опасна за зрението ни. При избора на очила важи правилото „По-големите са по-добри\". Колкото по-голяма площ от лицето ни покриват слънчевите очила, толкова по-малко пряка светлина би могла да достигне до очите ни и съответно по-малко щети би могло да нанесе слънцето. Дори по-тъмните стъкла на очилата могат да изглеждат „по-готино\", В крайна сметка цветът не е от значение. Някои слънчеви очила са с кехлибарен, зелен или сив цвят на плаките. Така оцветените лещи не блокират повече слънчеви лъчи, но биха могли да увеличат контраста, което е полезно при шофиране, при практикуване на различни видове спорт и т.н. Поляризираните лещи блокират отблясъците от отразяващи повърхности като вода или настилка, а не UV радиацията. Това не предлага по-голяма защита от слънцето, но може да направи шофирането по-безопасно, а престоят на плажа по-приятен. И на последно място бих искал да кажа, че цената не е определящ фактор. Не е задължително слънчевите очила да струват много пари, за да са качествени. Очила на достъпни цени, които са маркирани с „UV400\"могат да бъдат също толкова ефективни, колкото и тези на световно наложили се търговски марки.", "date": "2018.07.12", "title": "За слънчевите очила размерът е от значение"}
{"url": "http://standartnews.com/svyat/klyuchov_den_za_badeshteto_na_balgariya_po_patya_kam_evroto-373551.html", "text": "Решаващ ден за напредъка на България по пътя ѝ към Еврозоната. На заседание на финансовите министри в Брюксел ще стане яcнo дaли страната ни щe тpъгнe пo пътя зa пpиcъeдинявaнe ĸъм eвpoтo, или тaзи cтъпĸa щe ce oтлoжи. Преди два дни в Брюксел е пристигнало писмото, в което България е заявила желанието си за едновременното ѝ приемане в Банковия съюз и в чакалнята на Еврозоната. Детайлите по искането ни ще бъдат обсъдени днес на заседанието на Еврогрупата. В него участват финансовите министри на страните от еврозоната. На срещата ще присъства и българският финансист номер 1 Владислав Горанов. Зaceгa дъpжaвaтa ни пoĸpивa нoминaлнитe ĸpитepии зa пpиeмaнe нa eдиннaтa eвpoпeйcĸa вaлyтa c oбвъpзaния лeв c eвpoтo, ниcĸaтa инфлaция и здpaвocлoвнитe пyблични финaнcи. Тя обаче e нaй-бeднaтa cтpaнa в Eвропейския съюз, a пpoблeмитe c няĸoи oт бaнĸитe й xвъpлиxa cянĸa въpxy пepcпeĸтивитe зa пpиcъeдинявaнe. Затова Бpюĸceл нacтoявa Coфия дa зacили пpoвepĸитe и дa зaтeгнe ĸoнтpoлa нaд финaнcoвитe инcтитyции. Държавите, които искат да се присъединят към еврото, не са законово задължени да бъдат членове и на Банковия съюз. Но европейските власти настояха страната ни да поеме този ангажимент, зa дa пoлyчaт пoвeчe гapaнции зa бaнĸoвия ѝ ceĸтop. Изходът от дискусията е широко отворен, но днес България може да получи дата за присъединяване към „чакалнята за еврото\". Оценяването на страната обаче може да отнеме повече от година. Едва след това България ще има зелена светлина да продължи по пътя си към еврозоната. Прогнозите сочат, че това може да се случи най-рано в първите месеци на 2021 г.", "date": "2018.07.12", "title": "Ключов ден за бъдещето на България по пътя към еврото"}
{"url": "http://standartnews.com/svyat/poredna_stachka_v_rayanear-373553.html", "text": "Поредна стачка на пилотите от \"Райънер\". Недоволството ще блокира част от полетите на компанията в Ирландия. Стачката ще продължи 24 часа, като в нея се очаква да се включат около 100 пилоти. Затова нискотарифният авиопревозвач отменя до 30 от 290-те си ирландски полета. Това прави близо 10% от планираните пътувания. Така пасажерите, които имат връзка с полети през Дъблин, може да се наложи да променят плановете си. Стачката на ирландските пилоти идва в разгара на лятото. На 12 юли традиционно започват и летните отпуски в Северна Ирландия, което допълнително нагнетява ситуацията. Според профсъюзите компанията \"Райънеър\" не е подходила сериозно към исканията на пилотите. Служителите са недоволни от условията на труд и от ниското заплащане. Освен това авиокомпанията не признава дейността на профсъюзи и залага на собствена система за колективно договаряне, базирана на ирландското законодателство. \"Райънеър\" веднъж се позовават на своята транснационалност, друг път – на ирландския закон. По усмотрение, както им изнася в дадения момент. А от този двоен стандарт страдат единствено служителите на компанията. Техните социални права са оставени тотално на заден план\", коментира Моник Дютие – представител на испанския профсъюз SITCPLA. В края на миналата година стачка на персонала на компанията имаше и в Италия. Тогава в продължение на 4 часа пилоти и наземен персонал спряха работа.", "date": "2018.07.12", "title": "Поредна стачка в \"Райънеър\""}
{"url": "http://standartnews.com/svyat/razbiha_balgarska_mrezha_za_prostitutsiya_vav_frantsiya-373558.html", "text": "Разбита е мрежа за проституция във Франция, експлоатирала няколко десетки българки в Източна Франция. Операцията е на френската полиция съвместно с България и Германия, съобщи Франс прес, като се позовава на съдебни източници. Общо 10 сводници са задържани във Франция, Германия и България. Петима сводници са били задържани в България, трима - в Германия, а други двама – във Франция. Задържаните извън Франция скоро трябва да бъдат предадени на страната и да бъдат изправени пред специализирания съд за борба с организираната престъпност в източния град Нанси. Двамата сутеньори, арестувани във Франци, близо град Анси, вече са обвинени в сводничество при утежняващи вината обстоятелства, пране на пари в рамките на организирана престъпна група, трафик на хора и участие в престъпна група. Те са изпратени в ареста и може да получат до 20 години затвор. Разследването е започнало в Страсбург през 2015 г. по сигнал, получен от службата за вътрешна сигурност на френското посолство в България. Над 20 обиска са извършени едновременно в София, Плевен и Бургас, в германските градове Кел и Офенбург, и в околностите на Анси, се уточнява в изявлението. Сдружение, подпомагащо реинтеграцията на проститутките, е поело грижата за младите жени, които разказват, че им е бил оказван натиск и отправяни заплахи срещу техни близки. Продължава разследването, целящо идентифицирането и задържането на съучастници, съобщава френският съд.", "date": "2018.07.12", "title": "Разбиха българска мрежа за проституция във Франция"}
{"url": "http://standartnews.com/svyat/rusiya_i_iran_obsadiha_yadrenata_sdelka_i_siriya-373576.html", "text": "Руският президент Владимир Путин обсъди на среща с Али Акбар Велаяти, съветник по международните въпроси на иранския върховен лидер Али Хаменей, ситуацията в Сирия. Двамата потвърдиха ангажимента на Москва и Техеран към Съвместния всеобхватен план за действие (СВПД) за Иран, съобщи Дмитрий Песков, прессекретарят на руския президент, цитиран от ТАСС. \"Велаяти предаде на президента две послания - от духовния водач на Иран, а също и от президента на страната (Хасан Рохани)\", каза Песков пред журналисти и допълни:\"Обсъдена беше също ситуацията в региона, включително положението в Сирия, и беше потвърден ангажиментът към СВПД\", официалното наименование на международното споразумение за иранската ядрена програма. На срещата бяха обсъдени и въпроси от двустранните отношения между Москва и Техеран. Отговаряйки на въпрос за съдържанието на предадените на Путин послания, говорителят на Кремъл отбеляза, че те засягат двустранните отношения във всички области, а също така положението в региона. От своя страна Велаяти нарече срещата си с Путин днес \"много конструктивна и приятелска\" и съобщи, че Русия ще инвестира в иранския петролен сектор, предаде Ройтерс. \"Нашият лидер (Хаменей) цени подобряването на връзките с Русия като стратегически партньор. Този процес ще продължи. Русия е готова да инвестира в иранския петролен сектор\", каза Велаяти пред иранската държавна телевизия, цитирана от Ройтерс. Той добави, че \"Иран и Русия ще продължат да си сътрудничат в Сирия\".", "date": "2018.07.12", "title": "Русия и Иран обсъдиха ядрената сделка и Сирия"}
{"url": "http://standartnews.com/svyat/tramp_otreche_che_sasht_shte_napusnat_nato-373570.html", "text": "Американският президент Доналд Тръмп обяви \"победа\" след срещата на върха на страните от НАТО, която се проведе вчера и днес в Брюксел, предаде \"Ройтерс\", ден след като предизвика смут сред европейските си колеги с остри коментари за приноса им към алианса. Тръмп се обърна с по-мек тон към европейските съюзници, които вчера критикува за ниските разходи, заделяни от тях за отбрана като част от брутния им вътрешен продукт, и се въздържа да поиска от тях \"веднага\" да увеличат бюджета си в този сектор. На пресконференция, преди да отпътува за Великобритания, той каза, че другите страни са се съгласили да увеличат разходите си за отбрана по-бързо от досега обещания от тях срок (2024 г.), по-малко от 24 часа след като обвини повечето европейски държави, че не заделят достатъчно голям дял от брутния си вътрешен продукт. Пред медиите той каза и че би бил много недоволен, ако другите страни не увеличат значително разходите си (и е дал на съюзниците да разберат отношението му по въпроса), но независимо от всичко САЩ запазват \"много силния си\" ангажимент към НАТО. Макар президентът на САЩ да може да напусне НАТО без одобрение на конгреса, тази стъпка не е необходима, каза още Тръмп, който по време на предизборната си кампания нарече алианса \"остаряла\" организация, а с коментарите си, откакто бе избран на поста, постоянно предизвикваше въпроси за трансатлантическата солидарност.", "date": "2018.07.12", "title": "Тръмп отрече, че САЩ ще напуснат НАТО"}
{"url": "http://standartnews.com/svyat/radev_i_tramp_obsadiha_vnoskite_za_nato-373571.html", "text": "Държавният глава Румен Радев и президентът Доналд Тръмп разговаряха по време на дискусиите за бюджета на НАТО, съобщиха от прессекретариата на президента. Президентът представя България на срещата на върха на НАТО в Брюксел. По-рано днес той съобщи, че Тръмп е поискал днес от своите колеги от НАТО да увеличат незабавно до два процента от БВП на техните страни разходите за отбрана.", "date": "2018.07.12", "title": "Радев и Тръмп обсъдиха вноските за НАТО"}
{"url": "http://standartnews.com/svyat/stoltenberg_vrachi_na_zaev_pokanata_za_nato-373582.html", "text": "Република Македония получи официално покана за започване на преговори за членство в НАТО. Генералният секретар на Алианса Йенс Столтенберг връчи поканата на премиера на страната Зоран Заев и му честити политическата храброст, предава македонската агенция „Макфакс\". „Честитя за политическата храброст и отдадеността за по-добро бъдеще\", заяви Столтенберг. „След като бъдат завършени вътрешните процедури и бъде ратифициран договорът, ще седите на една маса със съюзниците и ще имате еднакъв глас с тях\", добави още генералният секретар. Според неговите думи, този ден е празник за Македония.", "date": "2018.07.12", "title": "Столтенберг връчи на Заев поканата за НАТО"}
{"url": "http://standartnews.com/balgariya/diskusiyata_na_standart_biznesat_vliza_v_klasnite_stai-373596.html", "text": "10% от лекциите във вузовете също ще се водят от хора от фирмите Бизнесът влиза в класните стаи, за да преподава на учениците практически знания и умения. Например в часа по физика, докато децата учат какво е това ток, ще има възможност електроинженер да им обясни как еленергията се произвежда и използва. Срещата с човек от реалния бизнес може да повлияе и за избора на бъдеща професия, обясни зам.министърът на образованието Таня Михайлова по време на дискусията \"Да! На българското автомобилостроене\", организирана от \"Стандарт\", АИКБ и Аутомотив клъстер България. Михайлова съобщи, че 10 263 ученици от 9 до 12 клас в момента учат автомобилостроене.  \"Ако всички от тях се реализират по професията си, няма да е проблем да се напълнят свободните работни места в българската икономика\", допълни тя. \"Работим и с бизнеса, и с висшите училища да се случи така, че децата да се реализират или по професията, или да влизат във вузове, в които са приети поне по сродна специалност\", добави Михайлова. В сряда Министерският съвет е приел списък на защитените професии, както и на такива, в които ще има бъдещ недостиг на кадри. Това означава, че дори и само 8 деца ще могат да формират паралелка. В списъка са специалности като машиностроене, електроника, енергетика и транспорт. Специалностите са общо 55 в 12 професионални направления. Михайлова съобщи също, че във Видин е била открита нова професионална паралелка, свръзана с автомобилостроенето, на базата на искания от бизнеса. Председателят на комисията по образование в парламента Милена Дамянова пък добави, че в петък тя и нейни колеги са внесли промени в Закона за висшето образование, които позволяват на бизнеса да влезе в университетите. Както да преподава, така и да акредитира отделни професионални направления. Хора от фирмите ще могат да участват и в комисиите, които изготвят новите учебни програми, допълни тя. Законът за висшето образование няма да докара качествени млади хора в нашите ВУЗ, коментира шефът на АИКБ Васил Велев. Работодателите ще внесат предложение за регулиране на план приема и финансови стимули, за да останат младите хора у нас. \"Важно е да се повиши качеството на обучението за сметка на количеството висшисти\", подчерта Велев. Действащите в момента инженери са на по 50-60 години, заяви ректорът на Техническия университет в Габрово проф. Райчо Иларионов. Той посочи, че ако се закрият действащите в момента колежи и полупрофесионални учебни заведения и останат само чистите университети, които носят отговорност за знанията, които дават, проблемът ще се реши. \"Студентите не искат договори с бизнеса, защото това означава да се обвържат по-късно с конкретна работна заплата, която може и да е по-ниска. А те искат да са свободни\", посочи ректорът. В същото време обаче подчерта, че всички студенти в неговия университет още от втори курс вече са \"раздадени\" на фирмите. Проф. Иларионов подчерта също, че заплащането във вузовете в момента е съизмеримо с това в гимназиите.  ", "date": "2018.07.12", "title": "ДИСКУСИЯТА НА \"СТАНДАРТ\": Бизнесът влиза в класните стаи"}
{"url": "http://standartnews.com/biznes/armiyata_i_mvr_mozhe_da_razchitat_na_boynite_mashini_na_samel_90-373547.html", "text": "  ---------- Преди малко повече от един месец във фирмата се откри нов цех за производство на специализирани бронирани автомобили за нуждите на българските въоръжени сили и МВР. Освен на вътрешния пазар фирмата ще търси клиенти извън България. За тази цел беше създадена нова съвместна фирма с един от водещите производители на бронирани автомобили в световен мащаб – International Armored Group Company, чиито собственик е господин Антон Стефов, български специалист с доказан опит в тази дейност. Това е единственият в България нов и напълно оборудван цех с такова предназначение. В следващият 1 месец към цеха ще заработи и нова технологична линия за подготовка и цялостно боядисване на бронираните машини. По този начин напълно ще бъде затворен производственият цикъл за различни видове бойни машини със задвижване 4х4, 6х6 и 8х8. Направената е в областта на отбраната и сигурността и по-специално за участие в новия проект на Сухопътни войски на БА за доставка на бойни бронирани машини. По този начин \"Самел 90\" иска специално да покаже на МО, че може да участва с основна роля в новия проект. Гамата бронирани машини които фирмата предвижда да произвежда могат също така да се използват и от други служби в МО и МВР, като например Военна полиция, отрядите за борба с тероризма, жандармерията и граничната полиция. Освен в областта в отбраната и сигурността \"Самел-90\" има значителен и дългогодишен опит в партньорство с фирми от автомобилната индустрия. От 2010 г. \"Самел-90\" е поддоставчик на немския автомобилен концерн Grammer AG - компания, специализирана в производството на автомобилни седалки, компоненти и системи за автомобилния интериор. За нейните заводи в България, Чехия, Германия и Бразилия \"Самел-90\" доставя директно произведените части и възли, като общото им количество надвхвърля 3 млн броя. Обемът на продукцията за Grammer AG възлиза на около 1,7 млн лв годишно. Немаловажен е фактът, че на \"Самел-90\" е възложено и конструирането и изработването на инструменталната екипировка за произвежданите части, което В производствения процес за фирма Grammer AG участват почти всички технологични звена на \"Самел-90\". Зе целта на проекта, в много от тях бяха направени значителни инвестиции в нови машини и технологии, а именно: Напълно автоматична линия – конвейр за прахово електростатично боядисване на произвежданите детайли за фирма Грамер с възможност за работа в непрекъснат режим на три смени. Линията е най-съвременена технология и е едно от най-големите подобни съоръжения в България. За нейното внедряване специално бяха построени две нови халета където нейните технологични съоръжения бяха разположени. Освен боядисването на произведените от \"Самел-90\" части и възли за Grammer AG, на същата поточна линия се извършва обработка и боядисване на части на Grammer AG произведени от други техни поддоставчици - 5-осни обработващи центри за прецизните механични детайли - нови стругови автомати с голям капацитет на производство - нова технологична линия за лазерно рязане на заготовките - нови машини за щанцоване и огъване Нови работни места за заваряване на механични възли -нови CAD/CAM софтуерни продукти за новите машини Общо по този проект направените от \"Самел-90\" инвестиции надхвърлят 5 млн. лв, а заетите работници и специалисти са 50. \"Самел-90\" е също така и част от веригата доставчици на унгарската фирма Sicta, за която се изработва и доставя инструментална екипировка за турбокомпресори за автомобилни двигатели. Въпреки постигнатите през годините успехи в областта на поддоставките за автомобилната индустрия, \"Самел-90\" се сблъсква с редица проблеми, които касаят и останалото производство на фирмата, в т.ч. и в областта на сигурността и отбраната, а именно: със средно специално и висше техническо образование за областите в които фирмата работи. Дори средните училища в град Самоков отдавна не обучават своите ученици по специалности от машиностроенето и електро индустрията. Висшите училища също би трябвало да променят своите учебни програми за да може обучението да се адаптира към реалните нужди на индустрията почти всички основни материали, в т.ч. електро и радио компоненти, стомани, химикали и т.н. не се прозивеждат отдавна в България, а се внасят. Това усложнява логистиката, оскъпява крайната продукция и я прави съответно неконкурентна В близка и далечна перспектива плановете на \"Самел-90\" са свързани с разширяването на производствените и технологични капацитети във всички области в които фирмата работи, в т.ч. и в автомобилната индустрия. Специално в областта на отбраната и сигурността целта пред \"Самел-90\" е да се утвърди като основен партньор на МО и МВР в областта на специализираните произведени в България бронирани автомобили.", "date": "2018.07.12", "title": "Армията и МВР може да разчитат на бойните машини на \"Самел 90\""}
{"url": "http://standartnews.com/biznes/sin_cars_stapi_na_tri_kontinenta_za_5_g-373548.html", "text": "\"Син Карс Интернешънъл\" ЕООД е бързоразвиваща се българска фирма за производство на суперавтомобили със собствена марка SIN CARS. Моделната гама включва шосейни и състезателни автомобили с над 50 реализирани продажби. Компанията е създадена през 2013 г. в Англия с цел разработка и тестване на състезателни и улични автомобили, като през 2015 цялата производствена база се мести в България. От 2013 г. до сега е разработила три различни типа автомобили с различни подмодели, като това са състезателен Sin R1 GT4, хомологиран за състезания в цял свят, Sin R1, който е улична версия на Sin R1 GT4 с различни модификации, достигащи 800 к.с. в хибридна версия с електрическо и конвенционално задвижване. Третият автомобил, разработен от Sin Cars  бе представен на Международното автомобилно изложение в Женева тази година - Sin S1 - предназначен за млади хора и автомобилни ентусиасти. Последният проект L City е в работна фаза, като прототипът ще бъде представен на изложението Sema в Америка(LA), а след това и в Женева. За по-малко от 5 години съществуване фирмата е разработила повече от десет модификации на различни автомобили, които са произведени и реализирани като краен продукт. За тези 5 години компанията е успяла да стъпи на три континента - Европа, Австралия и САЩ, като в момента и успява да поддържа дори изследователска и развойна дейност. Нефинансовите инвестиции на фирмата се състоят в обучаване на студенти, работници и инженери в несъществуващи в България професии, специфични за изследователската и развойна дейност. 2018 година за SIN CARS е изпълнена с нови начинания. Първо с представянето на S1 в Женевското автомобилно изложение, SIN CARS International показват своето напредничаво мислене. SIN S1 е революционен и многофункционален автомобил със състезателна и улична версия, който може да бъде персонално проектиран от бъдещия си собственик. Започвайки с избора на шаси,той може да го проектира, както като открит кабриолет, така и като напълно оборудвано затворено купе с климатик, електрически прозорци и изискан интериор, който да отговаря и на най-взискателните водачи. Има възможност да се избере и комбинация между двете. Клиентът решава какви да бъдат характеристиките на колата, нивото на комфорт и стила на екстериора. Също така – двигател с вътрешно горене в два варианта: 2,3 литра eco boost, 310 к.с. или 3,5 литра, 365 к.с., задвижване с Plug-in хибридна система или напълно електрически автомобил със 120 волтова батерия със стартова мощност 24kW/h и 120 к.с. на електрическия мотор, което дава 200км пробег за едно зареждане. Купувачът избирате стила на купето, като се започне от отворен тип спортна кола, към която можеда се добавят компоненти и да \"се затворят\" купето. А най-доброто е, че модулният дизайн позволява да се актуализира или да променя дизайна на S1 за целия срок на експлоатация на автомобила. Другото ново попълнение към гамата на  SIN CARS e L City. Моделът представлява мултифункционална платформа, над която може да се надграждат различни варианти, съобразно нуждите на използване. Конструкцията ще позволява във всеки един момент да бъде надграждана спрямо нуждите на различните клиенти. Използването на стандартно управление с волан, педали и седалка ще бъде предвидено да бъде заменено лесно с електрохидравлична система за управление и спиране. Пълната автоматизация на контролните елементи ще позволява лесното надграждане на самоуправляващо се превозно средство. Първи етап ще бъде произвеждането на автомобилите основно като транспортни с максимум  2 места в категория  L6-E и L7-Е, които позволяват лесна хомологация и регистрация за движение в Европа. Скоростите за предвижване ще бъдат, съответно, лесно регулируеми, като не се предвиждат скорости по-големи от 70 км./ч. 1. Мултифункционална платформа: различни видове двигатели, различни видове купета, възможност за модифициране според нуждите на клиента - за 2, 4 или 6 души. 2. Environment friendly – електрически автомобил – литиево-йонни батерии, стандартни или друг вид батерии. Батериите са разположeни в пода, позволява използването на различни комплекти батерии, които могат да носят до 600 км. пробег при необходимост. 3. Recyclable friendly – напълно рециклируеми – тръбна стоманена или алуминиева рама, която на практика няма амортизация, пластмасови външни части на купето от рециклируема ABS пластмаса, стъкла, електромотор, батерии и контролер. 4. Ниски производствени разходи, високо качество, много по-добро от това, ако се произвежда в Китай. 5. Ниски транспортни разходи и възможност за сглобяване на модулен тип на превозните средства в различни точки на света. 6. Оптимизиран процес на производство, който позволява бързо и лесно асемблиране на различни варианти с използването на стандартни материали. 7. Автомобилът ще може да се използва като self drive или още наречено – drive by wire - Тази технология замества традиционните системи за механично управление с електронни системи за управление, използващи електромеханични задвижвания и интерфейси между човека и машината, като педали и емулатори на усещане за управление. Компоненти като кормилна колона, междинни валове, помпи, маркучи, колани, охладители и вакуумни сервоусилватели и главни бутилки се отстраняват от автомобила. Това е подобно на системите  използвани широко в авиационната индустрия. 8. Соларните клетки, намиращи се на тавана на автомобила, ще дават възможност за използване на капацитета на батериите, ако автомобила не е ползваем през деня, към цялостната енергийна система на дома или офиса. L City ще бъде една неразделна част от така наречените ''умни'', енергийно независими къщи на бъдещето. Постижимо ли е това? Нека си спомним историята на България в сферата на каростроенето. Световно известно е името „Балкан кар\" - един от най-големите производители на електрокари в света от 70-те до началото на 90-те години на 20 век. Как сме успели преди години да превземем света чрез производството на електрокари и транспортни платформи – отговорът е един – чрез проста конструкция, лесна за обслужване и производство, и оптимално конукурентна цена. Базирайки се на опита  в производство на суперавтомобили, Син Карс  имат пълните знания и възможности да направят този проект реалност!", "date": "2018.07.12", "title": "Sin Cars стъпи на три континента за 5 г."}
{"url": "http://standartnews.com/biznes/agromah_zapochna_remont_na_klyuchovi_ulitsi_v_plovdiv-373575.html", "text": "На 12 юли кметът на Пловдив Иван Тотев и изпълнителният директор на Агромах Виктор Велев направиха символична първа копка на проект за подобряване на градската среда в Пловдив. Проектът обхваща ключов район от гледна точка на културно-историческото наследство на града. Къщата на Иван Страцимир и Източната порта са само една част от културната инфраструктура, която попада в този проект. Агромах трябва да изпълни  реконструкция и рехабилитация на улици и прилежащите им тротоари и въвеждане на енергоспестяващо улично осветление на улиците „Стойчо Мушанов\", „Макгахан\" (в участъка от ул. „Митрополит Панарет\" до ул. „Ген. Скобелев\"), „Ген. Скобелев\", „Пулпудева\", „Козлодуй\", „Брестовица\", „Цар Иван Страцимир\". Проектът включва и благоустрояване и озеленяване с изграждане на детски площадки и на спортни площадки в междублоковите пространства, рехабилитация на улици и прилежащите им тротоари и ново улично осветление и на други пловдивски улици. Изцяло възстановени ще бъдат ул. „Балкан\", „Мортагон\", и отсечка от  „Княз Черказки\". „Осъзнаваме важността на този проект, предвид местоположението му и фактът, че през 2019 г. Пловдив ще бъде Европейска столица на културата. Обезпечили сме проекта с достатъчно ресурс, така че да го завършим безпрепятствено и в срок\", заяви Виктор Велев. Договорът се финансира по Оперативна програма „Региони в растеж\" 2014 – 2020, чрез Европейския фонд за регионално развитие и е част от проекта „Подобряване на градската среда в община Пловдив\".", "date": "2018.07.12", "title": "Агромах започна ремонт на ключови улици в Пловдив"}
{"url": "http://standartnews.com/biznes/ot_diskusiyata_na_standart_ako_bg_firmite_imat_zashtita__mozhe_da_davat_2000_lv_zaplata-373584.html", "text": "Ако даваме 2000 лв. заплата, всички деца ще се запишат в техникума в Самоков, за да могат после да дойдат на работа у нас. Никой няма да е луд да ходи в Германия за 800 евро, като може да получава Е1000 в родния си град. Това заяви инж. Петър Георгиев, изпълнителен директор на \"Самел 90\". Той разказа, че в началото на годината самоковската фирма е направила цех за производството на бронирани коли, за да покаже, че България не изостава в тази сфера. В същото време станало ясно, че министерството на отбраната е изпратило писма до 10-12 чужди компании със запитване за брониран автомобил за нуждите на армията, като нито едно запитване не е имало към бг фирма. \"Нужни са протекционистични политики\", каза инж. Георгиев. \"Ние сме част от ЕС и може да влезем в противоречие, ако стимулираме българското производство\", отговори Стамен Янев, шеф на Българската агенция за насърчяване на инвестиции. \"Действията на Тръмп ни дават повече свобода в мисленето. Време е да спрем да робуваме на догмите и да защитим бг производството\", репликира Васил Велев, председател на АИКБ.", "date": "2018.07.12", "title": "ОТ ДИСКУСИЯТА НА \"СТАНДАРТ\": Ако бг фирмите имат защита,  може да дават 2000 лв. заплата"}
{"url": "http://standartnews.com/biznes/ot_diskusiyata_na_standart_predstavyat_balgarski_eavtomobil_na_4_septemvri-373585.html", "text": "\"Добре дошли у нас на големите автомобилни компании, но аз искам да направим български автомобил\". Това заяви Росен Даскалов, собственик на \"Син карс Интернешънъл\" на дискусията на \"Стандарт\". Той припомни, че в миналото България е била в топ 3 по производството на кари. На 4 септември в НДК ще бъде представен електрически автомобил, който е българска разработка. Идеята е да се направи публична компания за набирането на средства, а серийното производство да се реализира с помощта на доставчиците на части у нас. Росен Даскалов работи и по проект за въвеждането на часове по безопасност на движението в училищата. \"Ще ви изпратя проекта, за да се запознаете с него\", каза той на зам.министъра на образованието Таня Михайлова. Друг проект, който вече се реализира пилотно в русенско училище, е платформа, която свързва учениците с бизнеса, за да могат те да се запознаят с дейността на фирмите и да си изберат професия.", "date": "2018.07.12", "title": "ОТ ДИСКУСИЯТА НА \"СТАНДАРТ\": Представят български е-автомобил на 4 септември"}
{"url": "http://standartnews.com/balgariya/dnevna_i_noshtna_karta_za_vsichki_linii_v_sofiya_veche_i_prez_mobilen_telefon-373567.html", "text": "Нова услуга за заплащане на дневна карта от 4 лева и нощна карта от 2 лева чрез мобилно устройство въвежда от днес Центърът за градска мобилност. Всеки пътник, който иска да си закупи карта за всички линии за 1 ден или да пътува с нощните линии до 04:45 ч, е необходимо да се регистрира чрез имейл на sofia.mpass.bg. КАК РАБОТИ СИСТЕМАТА: 1. Регистрирате се на sofia.mpass.bg. 2. Влизате в системата и виждате 2 опции за закупуване на избраната от Вас карта – чрез дебитна/кредитна карта. В случая няма значение коя е банката издател, както и не дължите никакви допълнителни такси. Заплащате единствено и само 4 лева за дневна карта или 2 лева за нощна(може да закупите и двете). - чрез мобилен оператор (в момента това е А1, но в срок от няколко седмици услугата ще се предлага и от останалите мобилни оператори). Отново заплащате само цената на избраната карта, а СМС-ът Ви се таксува по абонаментния план с оператора. 3. Получавате защитен QR код, който е Вашата \"карта\". Необходимо е да го сканирате на входа на метрото, за да влезнете на перона. За пътуване в наземния транспорт е необходимо да го покажете при проверка на контрольора или на кондуктора, който проверява валидността на картата. ВАЖНО! Можете да закупите картата непосредствено преди да влезете в метрото. Необходими са 45 секунди за валидиране. Не можете да се чекирате отново със същата карта, след като веднъж сте влезнали, в рамките на следващите 5 мин. Контрольорите виждат в реално време, кога сте закупили картата. При въвеждане на код за потвърждаване на телефонен номер, при 3 грешни въвеждания изпратеният код се инвалидира и е необходимо изпращането на нов код за потвърждение. С новата система се избягва чакането по опашки пред Пунктовете за продажба на документи, не Ви е необходимо да търсите и търговец, който доставя карти, за да си закупите. Необходимо е да имате само мобилен телефон, постоянна интернет връзка, да се регистрирате и да изберете опция за заплащане на дневната карта/важи до 01.00 ч на следващия ден/ или нощната карта, която е за всички линии на нощния транспорт и важи до 04:45 ч.", "date": "2018.07.12", "title": "Дневна и нощна карта за всички линии в София вече и през мобилен телефон"}
{"url": "http://standartnews.com/balgariya/tsvetanov_vze_uchastie_v_konferentsiyata_na_mozachnite_trastove-373574.html", "text": "Председателят на ПГ на ГЕРБ и зам.-председател на партията Цветан Цветанов участва в  Осмата трансатлантическа конференция на мозъчните тръстове.   Форумът   традиционно   се   провежда   във   Вашингтон,   където Цветанов  е  на   едноседмично  работно   посещение.   В   събитието   участват ръководители на мозъчни тръстове, висши партийни лидери и депутати от ЕНП в Европейския парламент. На конференцията се обсъждат актуални въпроси на двустранните отношения САЩ – ЕС и се формират стратегии за   развитието   им.   Тазгодишното   издание   на   трансатлантическата конференция на мозъчните тръстове съвпадна със Срещата  на   върха на държавите от НАТО в Брюксел. В рамките на форума Цветан Цветанов проведе среща с президента на   Центъра   за  европейски   изследвания   \"Вилфрид  Мартенс\"   и   бивш министър-председател  на   Словакия   Микулаш   Дзуринда.   Центърът   е основният   мозъчен   тръст   на  Европейската   народна   партия,   базиран   е  в Брюксел   и   е   в   основата   на   множество  изследвания   в   областта   на политиката,  икономиката и обществено-социалното  развитие. Той е ясен изразител на  паневропейската идея и на  християндемократическите идеи на  политическия   консерватизъм.   Цветанов   и   Дзуринда   обсъдиха актуалната  политическа   обстановка   в   Европа   и  различни   аспекти   на трансатлантическите   отношения.   Двамата   изразиха   общо   мнение,   че заплахите   пред   демократичните  общества   са   реални,   но   не   са непреодолими   и   затова   са   важни   добрата  съюзна   солидарност   и надеждните  отношения между САЩ и Европа. Като най-голяма заплаха пред   Стария  континент   в   момента   Цветанов,   който   е   и   председател   на Комисията по вътрешна сигурност и обществен ред, и Микулаш Дзуринда определиха   имиграционния   натиск   и   разнобоя  между   европейските държави в областта на имиграционната политика. В хода на разговора бяха обсъдени   и   общи   аспекти  на   бъдеща   съвместна   дейност,   в   т.ч.   и възможности   за   участието   на   младежи   от  ГЕРБ   в   общи   европейски изследователски проекти. По време на Осмата трансатлантическа конференция на мозъчните тръстове във Вашингтон Цветан  Цветанов се срещна и с Крейг Кенеди, който е старши ръководител в института \"Хъдсън\" и президент на  фонда \"Маршал\" в продължение на 18  години. Кенеди е ветеран в областта на трансатлантическите отношения, като той работи  в тази сфера от 1980 г., като   за   тези   години   е  преминал   през   всички   академични  степени   на научно-изследователската дейност. Преди по-малко от месец Европа отбеляза 70 години от стартирането на   Плана   \"Маршал\"   (3   юни  1948   г.).   Благодарение   на   него   страните   с демократични правителства успяват бързо да  преодолеят последиците от най-разрушителната война в историята на човечеството - Втората световна война.   Една   година   по-късно,   през   1949   г.,  се   поставя   основата   на Организацията на Северноатлантическия договор (НАТО). Именно това са събитията,   поставили  основите   на   истинското  трансатлантическо сътрудничество. Цветанов и Кенеди се обединиха около мнението, че през всички тези 70 години  непрекъснато наблюдаваме реалните  резултати от тези   исторически   действия  -   обединена   Европа,   работеща   заедно   с Америка за благосъстоянието на  народите от двете страни на Атлантика. Двамата коментираха, че през тези седем десетилетия е имало и добри, и трудни времена,  имало е сътресения, но и  много успехи. „Положението днес е същото. Въпреки някои трудности, северноатлантическата идея е силна,   жизнена   и   перспективна.   С   обединени   усилия   може   да   бъде преодоляна всяка трудност по пътя\", подчертаха Цветан Цветанов и Крейг Кенеди. Цветан Цветанов проведе и работна среща с бившия председател на фондация \"Америка за България\" Лин Дафт Председателят на ПГ на ГЕРБ и заместник-председател на партията Цветан Цветанов проведе работна среща във Вашингтон с Лин Дафт, който доскоро бе председател на фондация \"Америка за България\". По време на разговора зам.-председателят на ГЕРБ изрази благодарността си към Лин Дафт за дългогодишната му дейност като председател на Борда на директорите на фондация \"Америка за България\". Беше изказана удовлетвореност, че през годините фондацията се е утвърдила като надежден партньор в областта на културата, образованието и гражданското общество в България. Редица неправителствени организации, академични институции, научни центрове и културни средища развиват своята дейност благодарение на финансовата подкрепа на \"Америка за България\". Цветан Цветанов запозна Лин Дафт с резултатите от наскоро приключилото Българско председателство на Съвета на ЕС. На свой ред доскорошният председател на фондация \"Америка за България\" изказа специална благодарност към председателя на ПГ на ГЕРБ за цялостната съвместна дейност през годините. Цветан Цветанов благодари за високата оценка и заяви, че посредством дейностите на фондацията се създават предпоставки за задълбочаване на отношенията между двата народа.", "date": "2018.07.12", "title": "Цветанов взе участие в Конференцията на мозъчните тръстове"}
{"url": "http://standartnews.com/balgariya/radev_i_erdogan_obsadiha_dvustranni_vaprosi_na_sreshtata_na_nato-373577.html", "text": "Най-важното за нас е да проумеем, че повишаването на отбранителните способности на всяка държава не трябва да става и да се възприема като принуда отвън, а трябва да бъде осъзната необходимост. Това заяви президентът Румен Радев след края на двудневната среща на държавните и правителствените ръководители на страните от НАТО в Брюксел, предаде БТА. Тонът се успокои, срещата на върха приключи с ясна воля, потвърждаваща единството на съюза и повишаване на отбранителните способности на всяка една държава, поясни той. Всички дебати за четири процента (за отбрана от БВП - бел. кор.), които вчера хвърли президентът на САЩ Доналд Тръмп, останаха за по-нататък. Споровете са в момента за това кога да се достигнат два процента от БВП за отбрана. Президентът Тръмп настоя това да стане на 1 януари догодина. Всички лидери от държавите от ЕС обяснихме, че все пак се касае за парламентарни републики - има механизми, по които се определя бюджетът. Имаме закони, така че всяко превъоръжаване изисква сложни и отговорни процедури, които отнемат време. Да не говорим за всички елементи, които формират отбранителните способности като подготовка - тя също изисква ресурси и време, допълни държавният глава. Най-важното е, че има консенсус, че трябва да работим за повече способности. На последния Консултативен съвет по национална сигурност точно този въпрос поставих - че националният план за постигане на два процента от БВП за отбрана трябва да бъде преразгледан до септември. Убеден съм, че всички тези планове ще бъдат ускорени и това трябва да го погледнем по много внимателен начин, отбеляза президентът Радев. В разговор с Реджеп Ердоган президентът коментира и отношенията на България с Турция. „Неведнъж съм обръщал внимание върху недопустимата намеса на Турция в българските избори и нашите религиозни дела, но убеден съм, че ненамесата във вътрешните работи е основата на това, така необходимо на всички ни, добросъседство. Тук съм, защото уважавам избора на турския народ и очаквам същото от страна на нашите съседи\", посочи Радев. \"Моят стремеж е да градя отношения на взаимно доверие и уважение с всички президенти на всички наши съседни страни. Нека не забравяме, че в днешните реалности и особено в нашия регион, добросъседството играе ключова роля за опазването на мира и стабилността\", каза българският държавен глава. По негови думи Турция е най-големият търговски партньор на страната ни извън Европейския съюз. \"След катастрофалния провал на енергийната ни политика, тя се превръща в решаващ фактор по отношение надеждността на нашата енергийна сигурност като доставки и цена на газ за България\", посочи Радев. Той изрази надежда, че с турския си колега ще работят в дух на добросъседство, взаимно уважение и партньорство.", "date": "2018.07.12", "title": "Радев и Ердоган обсъдиха двустранни въпроси на Срещата на НАТО"}
{"url": "http://standartnews.com/balgariya/mareshki_podkrepi_marin_lyo_pen_sreshtu_sada_za_spryano_finansirane-373572.html", "text": "ВЕСЕЛИН МАРЕШКИ: СПРЯНОТО ФИНАНСИРАНЕ НА „НАЦИОНАЛЕН СБОР\" НА МАРИН ЛЬО ПЕН Е АТАКА СРЕЩУ ОПОЗИЦИЯТА ВЪВ ФРАНЦИЯ Партия ВОЛЯ застава зад своя партньор от Движение за Европа на нациите и свободите – „Национален сбор\" на Марин Льо Пен, който е останал без финансиране по решение на съда. Опитът да бъде заглушен гласът на набиращите все по-голяма популярност патриотични партии в Европа ще продължава с всякакви средства. Факт е, че именно партии като „Националния сбор\" на Марин Льо Пен първи дръзнаха да кажат истината за окаяното състояние на ЕС и за слабото лидерство в Европа, довело до поредица от политически грешки през последните години. Ние от ВОЛЯ сме убедени, че във всяка една държава опозицията има право да развива свободно своята дейност, да изказва своите политически възгледи, защото свободата е изконно право в демократична Европа. „Спряното финансиране на „Национален сбор\" на Марин Льо Пен е атака срещу най-голямата опозиция във Франция. Това само показва страха на статуквото от неизбежната промяна в ЕС\", заяви лидерът на ВОЛЯ Веселин Марешки.", "date": "2018.07.12", "title": "Марешки подкрепи Марин льо Пен срещу съда за спряно финансиране"}
{"url": "http://standartnews.com/balgariya/ot_diskusiyata_na_standart_10_263_uchenitsi_uchat_avtomobilostroene-373583.html", "text": "10 263 ученици от 9 до 12 клас в момента учат автомобилостроене. Това заяви заместник-министърът на образованието Таня Михайлова по време на дискусията. \"Ако всички от тях се реализират по професията си, няма да е проблем да се напълнят свободните работни места в българската икономика\", допълни тя. \"Работим и с бизнеса, и с висшите училища да се случи така, че децата да се реализират или по професията, или да влизат във вузове, в които са приети поне по сродна специалност\", добави Михайлова. Тя съобщи, че в сряда Министерският съвет е приел списък на защитените професии, както и на такива, в които ще има бъдещ недостиг на кадри. Това означава, че дори и само 8 деца ще могат да формират паралелка. В списъка са специалности като машиностроене, електроника, енергетика и транспорт. Специалностите са общо 55 в 12 професионални направления. Михайлова съобщи също, че във Видин е била открита нова професионална паралелка, свръзана с автомобилостроенето, на базата на искания от бизнеса. Председателят на образователната комисия Милена Дамянова пък добави, че в петък тя и нейни колеги са внесли промени в Закона за висшето образование, които позволяват на бизнеса да влезе в университетите. Както да преподава, така и да акредитира отделни професионални направления. Хора от фирмите ще могат да участват и в комисиите, които изготвят новите учебни програми, допълни тя.", "date": "2018.07.12", "title": "ОТ ДИСКУСИЯТА НА \"СТАНДАРТ\": 10 263 ученици учат автомобилостроене"}
{"url": "http://standartnews.com/balgariya/vavezhdat_vinetka_za_uikenda-373589.html", "text": "Въвеждане на уикенд винетка, която да важи от 12 часа в петък до полунощ в неделя, е една от новостите, предвидени в изменения и допълнения на Закона за пътищата. Текстовете, подготвени от депутати от ГЕРБ, са внесени днес. Промените дават законовата рамка, която да позволи за ползване на пътищата в страната да се плаща на база изминато разстояние - за автобусите и камионите, и време за ползване за леките и лекотоварните автомобили с обща маса до 3.5 тона. Предложенията предвиждат електронните винетки да са с валидност една година, три месеца, месец, седмица и уикенд, като те ще могат да се валидират и след датата на закупуване. От тях към момента не съществува единствено тази за петък, събота и неделя. От предложението изглежда, че е отпаднала идеята да има и дневна винетка за леките коли. Цените не са посочени, като те трябва да се определя от Министерския съвет. Кабинетът ще реши и кои пътища да бъдат платени.", "date": "2018.07.12", "title": "Въвеждат винетка за уикенда"}
{"url": "http://standartnews.com/balgariya/goranov_predstavi_v_bryuksel_gotovnostta_ni_za_evrozonata-373592.html", "text": "Готовността на България за еврозоната представи в Брюксел финансовият министър Владислав Горанов. \"Ние сме заявили нашите намерения и позиция. Очакваме от нашите партньори от Еврозоната да заявят твърдо и да споделят нашето мнение, че България трябва да се присъедини едновременно към банковия съюз и към ERM\", каза финансист № 1 пред Комисията по икономически и парични въпроси на Европейския парламент. \"От нашите партньори очакваме ясен ангажимент, че ако последното условие, членството в банковия съюз бъде изпълнено, няма да има, по аналогия с Шенген, неформални и не по правилата аргументи, които да оставят в нас впечатлението, че сме третирани неадекватно и неравно с другите държави\", допълни Горанов. Очаква се финансовите министри от еврозоната да дадат зелена светлина за кандидатурата на България да се присъедини към банковия съюз, съобщи междувременно. Вчера вечерта финансовите министри трябваше да договорят „времева рамка\" за следващите стъпки на България към членство в еврозоната.", "date": "2018.07.12", "title": "Горанов представи в Брюксел готовността ни за еврозоната"}
{"url": "http://standartnews.com/balgariya/v_kraya_na_avgust_se_ochakva_da_priklyuchi_remontat_na_yazovir_rogozen_1-373561.html", "text": "В края на август се очаква да приключи ремонтът на язовир „Рогозен\" 1, съобщи пред  bTV Иван Омайски, зам.-главен изпълнителен директор на държавната фирма „Транспортно строителство и възстановяване\". Язовир „Рогозен 1\" край Хайредин е проблемен заради разрушния преди години преливник. Високите води направиха така, че голяма част от стената, която се ремонтира, падна отново в коритото на преливника, заедно със земна маса и с траверси, а държавата отпусна малко над 2 млн. лв. за ремонт. Кметът на Хайредин Тодор Алексиев съобщи, че язовирът е колкото опасен, сто пъти повече необходим, защото е създаден да защитава населението. „В момента е опасен заради случващите се природни аномалии и това, че е правен през 62-ра година и трябва да се ремонтира. Язовирът е с водосборна площ от 100 кв. км и е предпоследен от каскада от 11 язовира. Така че си представяте колко вода при един обилен валеж и едно обилно снеготопене влиза в него и неговата функция е да пусне тази вода постепенно по поречието на р. Скът и е направен така, че да задържи малко водата, да се разминат двата лъча. От Бяла Слатина има лъч и от тази каскада има един лъч с водата, и двата лъча, ако се срещнат в Мизия, което се случи 2014 г., там става апокалипсис\". Иван Омайски, зам.-главен изпълнителен директор на държавната фирма „Транспортно строителство и възстановяване\" заяви, че няма потънали милиони във водата и преливникът, макар и незавършен, е изпълнил своето предназначение. „Водите, които придойдоха в четвъртък, петък и събота покачиха нивото на язовира. Той беше изпуснат до мъртво ниво. Напълването му стана за около 12  часа, високите води преминаха през изграждащия се от нас преливник, това е целта – да могат да преминат водите през преливника, за да не се наруши целостта на стената на язовира. Това, което е разрушено от високите води, ще се възстанови за наша сметка. Предстои за положим геотекстил, геомрежа, геоклетнки, които ще бъдат бетонирани. След като дойде нова такава вълна, тогава водата ще преминава безпрекословно през преливника и няма да подмива някои от пластовете, които сме изградили\", допълни той.", "date": "2018.07.12", "title": "В края на август се очаква да приключи ремонтът на язовир „Рогозен” 1"}
{"url": "http://standartnews.com/biznes/etem_vodeshtiyat_integriran_proizvoditel_na_aluminievi_profili_i_sistemi-373546.html", "text": "ЕТЕМ е сред водещите компании за екструдиране на алуминиеви профили в Югоизточна Европа. Основана през 1971 г., ETEM е първата компания в Гърция, напълно интегрираща процеса на проектиране и производство на архитектурни системи и алуминиеви профили за индустриални приложения. Със своите модерни производствени предприятия в България и Гърция, ETEM гарантира постоянна, навременна, ефективна и непрекъсната доставка до всички свои клиенти. ЕТЕМ притежава силни позиции в Европа и се стреми постоянно към пазарни възможности за навлизане и установяване в повече страни. Към момента компанията има търговски представителства в Гърция, Румъния, Украйна, Сърбия, Македония, Албания и Кипър. Благодарение на непрекъснатите иновации и инвестиции в инфраструктура, модерно оборудване и квалификация на служителите, компанията не спира да навлиза на нови пазари и да сключва стратегически партньорства в Азия, Африка и САЩ. През последните години EТЕМ се превърна във важен доставчик и на алуминиеви профили и готови и полуготови продукти за автомобилната индустрия. Компанията стартира производството на решения за автомобилостроенето  през 2012 г. и бързо успява да спечели за клиенти световни автомобилни гиганти като BMW, PORSCHE, Lamborghini, Jaguar, Land Rover, Rolls Royce и Daimler. Към момента ЕТЕМ е сертифицирана за производство на широка гама от профили и алуминиеви полуготови и готови продукти за множество автомобилни приложения. Компанията доставя профили за Crash relevant системи (устойчиви при удар), декоративни профили със специални покрития, части за шаси и окачване, които осигуряват изключителна производителност, компоненти за врати и много други. ETEM е акредитиран TIER 1 и TIER 2 доставчик в сферата на автомобилната промишленост, който произвежда специфични продукти изключително за производителите на оригинално оборудване (ПОО). Компанията е внедрила  сертифицирани и стандартизирани процедури от най-високо ниво и отговаря на строгите норми и изисквания в автомобилната промишленост. ETEM успешно предоставя качествени продукти по спецификация, като компанията си съдейства и формира партньорства с акредитирани организации и лаборатории в цяла Европа (като например Institut fur Korrosionsschutz в Дрезден, Националния технически университет в Атина) с цел тестване и сертифициране на продуктите и производствените процеси. Системните решения на ЕТЕМ ще бъдат част от Скай Форт - бъдещата най-висока сграда не само в София, но и в България. Небостъргачът ще бъде вторият обект от комплекса Sofia Capital City, по който ще работи екипът на ЕТЕМ. Преди това компанията взе активно участие в реализирането на мащабния проект Капитал Форт, който е първата сграда от комплекса, проектирано от архитектурното бюро АиА Архитекти. За изпълнението на фасадната обвивката на Скай Форт екипът на ЕТЕМ ще заложи на вече наложената и изпитана добра практика в работата си по проекта Капитал Форт, който е с височина от 126 метра. В сградната обвивка на новия небостъргач на София отново ще бъде използвана разработената специално за проекта модулна фасадна система Е99. Тя отговаря на най-високите изисквания за топлопреминаване, въздухонепроницаемост, водонепропускливост и земетръс, покривайки и всички противопожарни норми. Всички характеристики на  Е99 са доказани чрез тестове, проведени в акредитирани лаборатории във Великобритания, Италия, Турция и др. Освен основните показатели е тествана и сеизмичната устойчивост като специално изискване към системата. Като основен системен доставчик на архитектурни системи, ЕТЕМ ще осигури и пълния фасаден инженеринг, съпътстващ изграждането на качествената сградна обвивка на проекта. Съвременният подход в работата и мултидисциплиналният екип на ЕТЕМ, състоящ се от инженери по различни специалности, са гаранция за успешната работа по новия небостъргач на София - Скай Форт.", "date": "2018.07.12", "title": "ЕТЕМ: Водещият интегриран производител на алуминиеви профили и системи"}
{"url": "http://standartnews.com/balgariya/zaradi_shuma_troley_vmesto_tramvay__6_v_lozenets_-373581.html", "text": "Тролей ще замести трамвай № 6 в „Лозенец\". Това решиха общинските съветници по време на днешното си заседание, които приеха първия вариант на експертния съвет, сформиран от НАГ. Другият вариант включваше връщането на трамвая. Решението за замяната му с тролеи беше подкрепено от 40 съветници, 6 се обявиха против, а 11 се въздържаха. „Решението не противопоставя хората от „Лозенец\" с тези, от бул. „Скобелев\". Този вариант дава нови връзки и възможности да достигнат до нови точки на града. Планираме до края на годината новият тролей да тръгне\", разясни зам.-кметът по транспорт Евгени Крусев. Той обясни още, че тролеят ще се движи от бул. „Прага\" до басейна „Спартак\" в обособеното трасе на трамвая, а от там ще продължава до кв. „Манастирски ливади\". Общинските съветници от БСП се възпротивиха на това решение и казаха, че от ГЕРБ отново са избрали най-евтиното решение, което не е и най-доброто. С приетото решение днес ще се реши и проблемът на живущите на бул. „Скобелев\", които на няколко пъти излизаха на протест, заради шума и вибрациите, идващи от преминаващите в близост до сградите трамваи. Избраният вариант предвижда релсите да бъдат изместени като ще се изгради и двоен коловоз, който ще позволи трамваите да не се изчакват, за да се разминават. Реализирането на този проект ще струва на общината около 7 млн. лева. Във варианта със запазването на трамвая цената щеше да бъде 22 млн. лева, която включваше нов пробив в посока НДК и отчуждаване на два магазина, които са частна собственост и се намират в подлеза. Маршрутът на трамваите по линия 6 се запазва в участъка от \"Обеля\" до Петте кьошета.", "date": "2018.07.12", "title": "ЗАРАДИ ШУМА: Тролей вместо трамвай № 6 в „Лозенец\""}
{"url": "http://standartnews.com/biznes/ot_diskusiyata_na_standart_lipsa_na_kadri_bavi_50_mln_investitsiya-373586.html", "text": "Осигуряването на работна ръка може да забави инвестиция за 50 млн. евро, която планира ЕТЕМ у нас. Това стана ясно от думите на Джордж Менцелопулос, изпълнителен директор на \"Етем\", по време на дискусията \"Да! На българското автомобилостроене\". Компанията е част от холдинга \"Виохалко\", в който влизат още \"Стомана Индъстри\" и \"София мед\". За миналата година оборотът на холдинга е над 3,7 млрд. евро, а предприятията му са в 8 държави и имат над 9000 служители. ЕТЕМ навлиза за първи път в автобизнеса у нас през 2003 г. като доставчик на БМВ, а сега е сертифицирана за целия премиум сегмент на автомобили, сред които Мерцедес, Ауди, Ягуар-Ланд Ровер, Ламборгини. Тя има най-високата оценка на БМВ и е една от трите компании в Европа, които имат право да произвеждат продукти за автокорпорацията. От България ЕТЕМ изнася и алуминиеви профили за завода на БМВ в Китай. Инвестиционният план на компанията предвижда разкриването на нови мощности и разширение с над 10 000 кв. м., за което ще бъдат инвестирани 50 млн. евро. \"Но първо трябва да намерим решение на проблема с човешките ресурси, което е голямо предизвикателство\", каза Менцелопулос. Той добави, че бизнесът има нужда да работи в тясно сътрудничество с властта, за да продължава да инвестира. \"При такава сериозна инвестиция, всяка форма на подкрепа е добре дошла, а нашите основни конкуренти в Западна Европа я получават\", каза още Джордж Менцелопулос.", "date": "2018.07.12", "title": "ОТ ДИСКУСИЯТА НА \"СТАНДАРТ\": Липса на кадри бави 50 млн. инвестиция"}
{"url": "http://standartnews.com/biznes/ot_diskusiyata_na_standart_avtoindustriyata_shte_otkrie_oshte_45_000_rabotni_mesta-373587.html", "text": "Автоиндустрията ще открие още 45 000 работни места през следващите 3-4 г. Това съобщи арх. Любомир Станиславов, изпълнителен директор на Аутомотив клъстер България. Той съобщи, че секторът е най-бързо развиващият се у нас. Конкретните цифри описват огромния скок на клъстера за шестте години от създаването му. Ако през 2012 г. фирмите в него са били 30, сега са 170. Броят на работещите е скочил от 9 000 на 47 000. Ако преди 6 г. браншът е давал под 1% от БВП, сега  делът му е над 5 на сто. 2,5 милиарда лева е оборотът на компаниите в АКБ. За да върви секторът напред обаче са нужни бързи и адекватни решения от страна на властта, подчерта арх. Станиславов. Той призна, че кадрите са голям проблем. В дуалното обучение компаниите от сектора могат да се похвалят с най-добрите практики, но комуникациите с техническите университети са трудни, каза арх. Станиславов. Друг изключително важен фактор за развитието на сектора са големи индустриални зони, каквито в момента няма. В тази насока АКБ работи активно с Министерството на икономиката и вече е започнала подготовката за създаването им в Бургас, София и Видин. Арх. Станиславов посочи още, че инвеститорите имат нужда от значителни стимули извън обичайните мерки, които получават от БАИ и такава практика има в други страни от ЕС. \"Разпознаваеми сме за големите автомобилни производители, но за да не прегрее двигателят, са ни нужни още ресурси\", каза председателят на УС на АКБ Иван Михайлов. Той също посочи, че болната тема е липсата на кадри. \"Чуждият инвеститор вече не се вълнува толкова от ниския данък печалба у нас. Първият му въпрос е дали в страната има достатъчно квалифицирана ръка, а отговорът засега е \"не\", каза Михайлов. По думите му, бизнесът е в университетите всеки ден, подпомага на всички висши училища и професионални гимназии. \"Засега обаче срещаме отпор от ръководствата на някои вузове\", посочи Михайлов. Друга болна тема е и трудовото законодателство, където има спънки за инвеститорите. Това важи и за кодекса на труда. \"Трябва повече смелост от страна на изпълнителната и законодателната власт, за да се случват нещата\", подчерта Михайлов. И допълни, че автомобилният бранш вече изпреварва IT индустрията у нас. \"Ако колцентровете дават препитание, то фирмите от АКБ създават интелектуалната собственост на държавата\", категоричен е Михайлов. \"България е индустриална страна, като по данни на Евростат делът в БВП на индустрията у нас е с 5% повече от средния за европейските страни. За България той е 24,4% при 19.4% за ЕС\". Това заяви Васил Велев, председател на Асоциацията на индустриалния капитал в България. \"Освен, че страната ни е индустриална, тя е и експортно ориентирана. За миналата година износът е над 92 млрд. лв. Мехатрониката е освен фактор за експорта, като нейният дял е 24%, или близо 13 млрд. лв.\", обясни Велев. Според него мехаторниката е секторът, който пълни бюджета, а  автоиндустията е неговият мотор. \"В мехатрониката  резултатите са благодарение на хората, а не от природни дадености или политики\", подчерта Велев.", "date": "2018.07.12", "title": "ОТ ДИСКУСИЯТА НА \"СТАНДАРТ\": Автоиндустрията ще открие още 45 000 работни места"}
{"url": "http://standartnews.com/biznes/sglobyavame_elektricheski_kamioncheta_kray_plovdiv-373590.html", "text": "Китайска компания заедно с партньори от България и Люксембург започва да сглобява мини електрически камиони в „Тракия икономическа зона\" (ТИЗ) край Пловдив. До 6 месеца се надяваме първият камион да е готов, заяви Питър Уанг, изпълнителен директор на „Сентро аутомотив груп\" на среща с министъра на икономиката Емил Караниколов. За 3 години компанията планира да инвестира над 10 млн. евро в предприятието и да наеме на работа 150 висококвалифицирани български служители. Целта ни е да превърнем този завод в център за региона не само за сглобяване, но и за производство на части и за поддръжка на електрическите камиони, подчерта Питър Уанг. Българската държава оказва пълно съдействие на инвеститори, които създават продукт с висока добавена стойност, увери от своя страна министърът на икономиката Емил Караниколов. Цената за сглобяването и пласирането на пазара на товарните електромобили е доста привлекателна за инвеститорите, посочи от своя страна Жилбер Жост, председател на люксембургската фирма „Севек имобилити\" – партньор на китайската компания – производител. Проучване сред български спедиторски фирми вече са проявили интерес към придобиването на такъв тип транспорт. „Няма да е необходимо камиончетата да бъдат купувани\", подчерта Жост. Самото превозно средство не е важно – важна е технологията, която се крие зад него – приложенията, мобилната комуникация, цялостната поддръжка на камиона, обясни Жост. В Европа ние не продаваме камиони – продаваме решения, логистична концепция, посочи той. Именно новата технология и поддръжката на камионите са основната част от услугите, които компанията предлага. Идеята е нова за нашия пазар, коментира инж. Пламен Панчев, председател на Съвета на директорите на „Сиенит холдинг\" и основател на ТИЗ. След срещата министърът на икономиката Емил Караниколов подкара на паркинга пред министерството прототипа на електрическото камионче \"Метро\". На практика то е мултифункционална платформа, която може да превозва до 500 кг обикновени стоки или  замразени храни. Камионът може да се зарежда директно от електрическата мрежа, не е необходима специална станция\", обясни докато се возеше до министъра Питър Уанг.", "date": "2018.07.12", "title": "Сглобяваме електрически камиончета край Пловдив"}
{"url": "http://standartnews.com/biznes/investbank_finalizira_pridobivaneto__na_viktoriya-373591.html", "text": "Банка \"Виктория\" вече е част от \"Инвестбанк\". Това съобщи банката купувач след като миналата седмица Комисията за защита на конкуренцията разреши сделката. \"Инвестбанк\" АД успешно финализира сделката по придобиване на 100% от акциите от капитала на Търговска банка \"Виктория\" ЕАД, се казва в съобщението. Продажбата на акциите е регистрирана днес в Централния депозитар. Следващият етап от процеса, съгласно стратегията на \"Инвестбанк\", е преобразуване на банка \"Виктория\" чрез вливане в новия едноличен собственик. Според него това ще доведе до повишаване на стойността на балансовите му активи. Банката ще продължи да предлага и разнообразява видовете продукти и услуги за физически и юридически лица. Обект на сделката е продажбата на 122 090 621 броя акции, като всяка от тях е с номинал 1 лев. КЗК е установила, че след сделката групата ще управлява 2.41% от депозитите на домакинствата, 0.75% от ипотечните кредити и 1 на сто от потребителските.", "date": "2018.07.12", "title": "\"Инвестбанк\" финализира придобиването  на \"Виктория\""}
{"url": "http://standartnews.com/sport/emanyuel_i_bridzhit_makron_shte_posetyat_finala_na_svetovnoto_parvenstvo_v_moskva-373563.html", "text": "Президентът на Франция Еманюел Макрон и съпругата му Бриджит ще долетят до руската столица, за да подкрепят националния отбор, който успя да се класира на финала на Световното първенство по футбол, пише „Аргументи и Факти\", цитира агенция „Фокус\". На 10 юли френският отбор спечели полуфинален мач срещу Белгия. Мачът се проведе в Санкт Петербург и приключи с резултат 1:0 в полза на „петлите\". Така отборът за трети път в своята история се класира на финала на Мондиала. Финалът на първенството ще се проведе в Москва на 14 юли. Съперник на Франция ще бъде Хърватия.", "date": "2018.07.12", "title": "Еманюел и Бриджит Макрон ще посетят финала на Световното първенство в Москва"}
{"url": "http://standartnews.com/mneniya/biznesat_shte_vodi_vseki_peti_chas_vav_vuzovete-373595.html", "text": "Засилваме контрола в професионалните центрове с промени в закона, казва Милена Дамянова         - Даваме възможност на работодателите да участват цялостно в образователния процес, като в степента \"Бакалавър\" 10 на сто от общия хорариум на учебните часове от учебния план, с решение на факултетния съвет, ще може да се поеме от бизнеса, а в магистърска степен това са 20 на сто от часовете. От всички форуми, които и \"Стандарт\" като медия провежда, се вижда, че всяка индустрия поставя на първо място проблема с кадрите. Моето лично мнение винаги е било, че бизнесът трябва да получи възможност да формира кадрите си още в самия процес на обучение. В законопроекта се предвижда участие на бизнеса и в разработване на учебните програми, и в изпитните комисии. Нещо друго, което е изключително важно и което е предвидено в управленската програма на мнозинството в парламента, е включването на работодателите в постоянните комисии на Националната агенция за оценяване и акредитация.  Цикълът е затворен, като сме се постарали да включим работодателите на всяко едно ниво. Това е важно и компаниите трябва да са наясно, че висшето образование не подготвя тесни специалисти точно за тяхното производство. Неговата задача е друга, но общата дейност между бизнеса и висшето училище създава бъдещи кадри, които не само имат академични познания, но вече са мотивирани да работят точно в това производство. Съвместната дейност трябва да започне още днес, а не да се чака поредния випуск. Затова аз и моите колеги решихме да не губим повече време и да внесем в парламента тази поправка. - Смело мога да кажа, че в голяма степен промените са факт отново по инициатива на парламента. Знаете, че преди няколко месеца имаше съвместно заседание на комисията по образованието и науката, на комисията по икономическа политика и туризъм и на комисията по труда и социалната политика в Народното събрание. Там бяха споделени различни мнения, позиции и практики относно въвеждането на дуалната система на образование, свързани с трудовите договори на учениците, със здравните осигуровки и други. Тогава всички 60 народни представители се обединихме, че нямаме повече време за дебати, които водим повече от 2 години, а ни трябват решения. Да, много е важно какъв точно договор ще сключат учениците, важни са осигуровките и отпуските им. Но това са проблеми, чието решение не бива да търпи отлагане, защото е време дуалната система да бъде прилагана и развита в национален план и във всеки един регион. Затова и поставихме срок на министерството на образованието до края на  април да внесе в парламента промени в Закона за професионалното образование и обучение. Радвам се, че макар и с леко закъснение, той вече е факт и предстои да бъде разгледан в комисията през последната седмица на юли. Поздравявам министерството, че узря за поправката в сферата на защитените професии, защото когато предложих тези професии да бъдат определяни и на областно ниво още през 2014 година, тогавашният екип на МОН не беше съгласен. В крайна сметка говорим за регионален бизнес, за регионална политика и регионална заетост, и определянето на тези професии и на общинско, но и на областни ниво дава много повече възможности. Въвеждат се наставници в предприятията, в които се обучават учениците по дуалната система, определени са критерии за избора и изискване за обучение им. Става дума за детайли, но ето, че тези детайли се оказаха пречка пред дуалната система, която в страни като Германия, Швейцария и Австрия е доказала своята ефективност - и по отношение на намаляване на младежката безработица, и по отношение на осигуряването на кадри за различните индустрии. � Що се отнася до промените в закона, които искаме да направим между първо и второ четене, те касаят Националната агенция за професионално образование и обучение. Знаете, че в момента в нейните правомощия е контролът на Центровете за професионално образование и обучение, а те са вече близо четири пъти повече от професионалните гимназии. Миналата седмица в моята приемна като народен представител имах среща с гражданин, който се обучава в такъв център, и не е доволен от качеството. Най-често тези обучения се организират за безработни хора, които разчитат на подготовката, за да могат след това да се върнат на пазара на труда. Самите фирми също имат нужда от тези кадри. Това означава, че трябва да се увеличи броят на хората, които осъществяват контрола върху тези центрове - аз лично не смятам, че 20 души са достатъчни, за да контролират  над 1000 центъра в цялата страна. Самата Вие знаете, че числеността на едно регионално управление по образованието е по-голяма, а експертите там отговарят за много по-малък брой училища. Имаме и някои предложения от Националната агенция за професионално образование и обучение, които касаят облекчаването на административната тежест на фирмите, така че тези промени са в общия контекст на политиката на управляващото мнозинство. - Не съм привърженик на поправки и заключения, които не се основават на анализ, аргументи и доказателства. Ето защо, знаете, че в закона самите ние записахме текст, който посочва, че две години след влизането му в сила се прави доклад от образователното министерство, който се внася в Народното събрание, относно постигането на целите и принципите, заложени в закона. Защото животът е много различен от това, което може да бъде описано в един нормативен акт. Очакваме МОН да ни предостави този доклад идните месеци – две години изтичат през август. Нека да видим какво трябва да се подобри, какво е постигнато, какви са предизвикателствата. Ние и сега следим процеса и в повечето случаи при определени придизвикателства, които се появяват в практиката, се оказва, че причината не е в закона и няма нужда от промяна.  Основно проблемите са свързани с държавните образователни стандарти. Факт е, че не винаги на обществено ниво се прави разлика между стандартите  и закона. Законът е рамката, но детайлите, свързани с образованието, са разписани в стандартите. Още в началото на учебната година започнахме промени в тези стандарти, за което поздравявам министър Вълчев. Това е и ангажимент, който в ГЕРБ поехме и по време на предизборната кампания. Защото, смея да твърдя, че стандартите не бяха разработени по най-адекватния начин от предишния екип на министерството по време на втория ни мандат. ? - Министър Красимир Вълчев пое ангажимент проект на тези поправки да бъде разработен до края на септември. Измененията касаят не само управлението на висшите училища, но и процеса на акредитация. Защото, по мое лично мнение, промяната в системата на акредитация е дори много по-важна от управлението на висшите училища. В крайна сметка това е качеството. Първата стъпка я правим сега с включването на работодателите в постоянните комисии, които да акредитират и оценяват висшите училища, предстои да включим и международни експерти. Знам, че и Националната агенция за оценяване и акредитация вече има предложения за конкретни текстове - Да, сега всички висши училища получават оценка, която е в горната зона на скалата. Винаги съм смятала, че трябва да се намери начин да бъдат обединени институционалната и програмната акредитация на университетите, или поне процесът трябва да бъде облекчен така, че висшите училища да не са в един постоянен процес на акредитиране. От това са недоволни и студенти, и преподаватели във висшите училища, а и обществото, защото накрая резултатът не винаги е този, който сме очаквали, а най-важното е да имаме мотивирани преподаватели и млади хора, които да предпочитат българските висши училища пред тези в другите държави. Стела Стоянова", "date": "2018.07.12", "title": "Бизнесът ще води всеки пети час във вузовете"}
{"url": "http://standartnews.com/balgariya/lekari_ot_pirogov_spasiha_ratsete_na_dvama_motoristi-373560.html", "text": "Доц. Людмил Симеонов от \"Пирогов\" и екипът му спасиха ръцете на двама млади мъже, пострадали при ПТП с мотори през няколко дни. Благодарение на началника на Клиниката по хирургия на ръката и реплантация в университетската спешна болница доц. Людмил Симеонов двамата пострадали запазват ръцете си, съобщиха от лечебното заведение. 23-годишен мъж претърпя общо 3 операции, за да може доц. Симеонов да възстанови тежките последствия след падането с мотора. Другият пострадал, 32-годишен мъж пристига в „Пирогов\" със сложно счупване в областта на китката. Доц. Симеонов и екипът му го оперират часове наред. Към момента пациентът се възстановява успешно в Клиниката по хирургия на ръката след продължителната операция. Лекарите констатират увеличен травматизъм с мотори в летния сезон. За последните 2 седмици през Спешното отделение н ауниверситетската болница преминаха над 20 мотористи пострадали при ПТП.", "date": "2018.07.12", "title": "Лекари от \"Пирогов\" спасиха ръцете на двама мотористи"}
{"url": "http://standartnews.com/biznes/diskusiyata_na_standart_avtoindustriyata_dade_gaz_na_ikonomikata_ni-373544.html", "text": "Автомобилната индустрия е най-бързо развиващата се в България. Над 50% от всички инвестиции през последните години са в този сектор. Тенденцията ще се запази през следващите години и дори ще се ускори, прогнозират експертите. Всички същестуващи производства у нас, особено в периода от 2014 г. досега, са с почти двойно нарастване - както на производствените обеми, така и на анагажираните служители в производствата. При инженерните компании ръстът надхвърля 50%. Оценката за индустрията е, че дава около 4% от БВП на страната, казва Иван Михайлов, председател на Управителния съвет на Аутомотив клъстер България /АКБ/. Неправителствената организация е създадена през 2012 г., за да подпомага автомобилната индустрия в България. Първоначално в АКБ са членували 30 компании, които произвеждат компоненти за автомобили, а заетите са под 9 хиляди души. В момента в клъстера членуват над 80 компании, като броят им се увеличава всяка година. А общият брой заети в автомобилната индустрия надхвърля 45 000, което е увеличение с над 10 000 само за последните две години. Износът в бранша също се увеличава. По данни на Министерството на икономиката, рекорден ръст от 60% е отчетен през 2010 г., а цифрите за 2014 г. и 2015 г. показват, че тенденцията за нарастване се запазва, съответно със 17% и 16%. \"Страната ни е една от интересните дестинации за производство на компоненти за автомобилната индустрия, а в обозримо бъдеще, живот и здраве, и за производство на автомобили. Автомобилната индустрия първа ще влезе в Индустрия 4.0 и това на практика се случва\", казва архитект Любомир Станиславов, изпълнителен директор на Аутомотив Клъстер България, пред Bloomberg TV Bulgaria. В началото на годината бяха представени резултатите от прочуване за развитието на автоиндустрията в България, дело на Colliers International, Аутомотив Клъстер България и PwC. Според него, 70% от компаниите в сектора очакват ръст на приходите си през 2018 г. „Големият бум в автомобилната индустрия в България тепърва предстои. Това вече започва да се вижда и в изследванията\", коментира арх. Станиславов. Според проучването, 55% от компаниите са изразили желание да увеличат броя на служителите си. За това обаче е нужна квалифицирана работна ръка. Компаниите в този толкова важен отрасъл за българската икономика посочват дефицита на кадри като основен проблем за бранша. Тази тема ще бъде акцент и в дискусията \"Да! На българското автомобилостроене\", организирана от вестник \"Стандарт\" в партньорство с Асоциацията на индустриалния капитал в България (АИКБ) и Аутомотив клъстер България. На форума днес в зала \"Киото\" на хотел \"Маринела\", за среща с бизнеса ще пристигнат вицепремиерът по икономическа и демографска политика Валери Симеонов, заместник-министрите на икономиката и образованието Лъчезар Борисов и Таня Михайлова, Стамен Янев, изпълнителен директор на Българска агенция за инвестиции, Антоанета Барес, изпълнителен директор на Национална компания „Индустриални зони\", Ангел Ангелов, заместник- главен директор на Главна дирекция „Услуги по заетостта\" в Агенция по заетостта, Румяна Михайлова, Изпълнителен директор на Главна инспекция по труда, Милена Дамянова – председател на парламентарната Комисия по образованието и науката, Петър Кънев, председател на Комисията по икономика и туризъм в НС, директори на професионални гимназии и технически университети. Сред темите, които ще бъдат обсъдени, са държавните политики за подпомагане на българското автомобилостроене, законодателни инициативи за развитие на бранша, ролята на  българската наука в сферата на автомобилостроенето, идеи за промени в Кодекса на труда, които касаят бранша и др.", "date": "2018.07.12", "title": "ДИСКУСИЯТА НА \"СТАНДАРТ\": Автоиндустрията даде газ на икономиката ни"}
{"url": "http://standartnews.com/biznes/visteon_balgariya_sazdade_nova_elektronika_za_mertsedes-373545.html", "text": "Компанията \"Вистеон\" е лидер в разработката, дизайна и производството на иновативна електроника и решения за свързване с мобилни устройства на повечето световни производители на автомобили. Развойният център в София е най-големият на компанията в световен мащаб. Близо 1000 инженера тук отговарят за архитектурата и разработването на хардуера, механиката и софтуера на най-авангардните продукти на компанията. Един от последните реализирани проекти на компанията бе новата революционна система Mercedes-Benz User Experience в купето на новата A-класа на немския автомобилен производител. Благодарение на дългогодишния си опит и множеството успешни проекти, идеите на българските инженери ще влизат в още много модели на различни автомобилни производители по цял свят в близко бъдеще. Днес българският хъб разработва над 65 проекта за всички световни автомобилни гиганти. ---------- Вистеон България стартира 2018 година с участието в най-голямото традиционно годишно изложение за потребителска електроника (CES 2018) в Лас Вегас. Компанията подготви хардуера, механиката и софтуера на сложни системи за интегриране на данни от радар, лидар, видеокамери и други сензори, обработката и класификацията на постъпилата информация с алгоритми за невронни мрежи и визуализирането на резултатите на 4К дисплеи. Показаните на изложението технологии, разработени в България, са и една от многото стъпки по пътя към автономните автомобили.  Някои от тези разработки ще са видими в автомобилите през 2020- 2021 година. Годината за Вистеон България продължи с представянето на революционната система Mercedes-Benz User Experience, разработена в София. Електрониката в купето на новите A-Class на немския гигант Mercedes е поредното високотехнологично сътрудничество между Даймлер и Вистеон От няколко години насам инженерите се грижат за дефинирането на над 15 хиляди изисквания за софтуера - както взаимодействието на продукта с автомобила, така и потребителския интерфейс. Дизайн отделът и анализаторите на Вистеон подготвиха детайлна спецификация, която описва пълното поведение на продукта. След одобрение от автомобилния производител, няколкостотин души превърнаха спецификацията в софтуер с надеждно поведение и практична и луксозна визуализация. Един от предизвикателните аспекти от самото начало на проекта, бе разрешаването на противоречията между концепциите на Даймлер и концепциите на производителите на смартфони/мобилни операционни системи – Apple, Google, Baidu. Наглед простото свързване на смартфон с дисплей в колата, всъщност изисква прецизно свързване на екосистемите на два технологични гиганта. Задача от подобен мащаб бе успешно реализирана от експертните екипи на Вистеон България и то само в едно устройство, интегриращо в себе си управлението на няколко традиционно отделни продукта – инструментално табло, дисплей, хед-ъп дисплей, аудио система и модул за свързване с мобилни устройства. От гледна точка на мултимедията, българският принос е в интеграцията на iPhone/ iPod, Apple CarPlay, Android Auto, аналогово и цифрово радио (DAB), възпроизвеждане на съдържание през  Bluetooth и USB. Като допълнение към това бе реализиран и eCall – свързване с телефон за спешен случай при инцидент на пътя и Roadside assistance – свързване с портал на Мерцедес. Благодарение на инженерите от Вистеон, в новите модели на Мерцедес, кокпит инструментите предлагат графични интерфейси за управление на различни устройства в автомобила. Новата система има пълна интеграция с навигация, телефония, радио и мултимедия. От гледна точка на механичната издръжливост на устройството, българското участие е във всички фази на разработка, като цялостен дизайн и архитектура, избор на материали. В България са направени всички тестове за интеграцията на отделните хардуерни блокове и съответно оптимизацията на всички платки по цялостната система. За да се осигури необходимото ниво на немско качество, всичките няколко хиляди продуктови изисквания бяха изтествани интензивно в българският отдел на Вистеон за валидация на електрониката. Благодарения на дългогодишния си опит и множеството успешни проекти, идеите на българските инженери ще влизат в още много модели на различни автомобилни производители по цял свят. Освен в проектите си за световните автомобилни гиганти, Вистеон България  развива и каузата за разумното шофиране и превенцията от пътно транспортни произшествия. Ето защо българските инженери инициираха първия Хакатон у нас с автомобилна насоченост - \"Да хакнем заедно опасностите на пътя!\". Състезанието се проведе по-рано тази пролет, а фокусът бе насочен към създаването на ефективен софтуерен продукт, който да предупреждава шофьорите за опасни ситуации на пътя с цел предотвратяване на пътни инциденти. Желанието на компанията беше това решение да е лесно достъпно за всички водачи и автомобили. Идеята, която бе отличена на първо място в Хакатона на Вистеон, бе Pi-dash assistant, който да представлява self-contained система за засичане на автомобили и хора на пътя и да има за цел да предотврати извършването на потенциално ПТП, причинено от невниманието на водача. Разработената система се оказа една много добра основа за детайлно доразработване на продукта. Хакатонът на Вистеон бе възможност за инженерите да се срещнат с млади и талантливи бъдещи програмисти и специалисти в сферата на технологиите. В следващите няколко месеца предстои и поредното издание на \"Инженерна академия\", в която компанията дава възможност за изява именно на тези таланти. По време на академията стажантите се изправят пред едни от най-големите предизвикателства в разработването на автомобилната електроника, имат пряк досег до света на автомобилната индустрия и до бъдещите проекти на автомобилните гиганти.", "date": "2018.07.12", "title": "Вистеон България създаде нова електроника за Мерцедес"}
{"url": "http://standartnews.com/balgariya/slanchevo_i_tiho-373522.html", "text": "Днес времето ще се оправи почти над цялата страна. Минималните температури сутринта ще са между 14 и 20 градуса. Ще е предимно слънчево. В следобедните часове ще има временни увеличения на облачността, но само на отделни места в планинските райони ще превали и прегърми. Ще духа слаб северозападен вятър. Максималните температури ще са между 28 и 33 градуса. Атмосферното налягане е близко до средното за месеца и ще остане без съществена промяна.", "date": "2018.07.12", "title": "Слънчево и тихо"}
{"url": "http://standartnews.com/balgariya/obeshtavat_vazstanoveni_ulitsi_i_nova_kanalizatsiya_v_porazenata_ot_navodnenie_miziya-373549.html", "text": "Възстановени ще бъдат улиците, а канализацията за дъждовна вода ще бъде рехабилитирана и разширена в Мизия, тъй като сега съществуващата не може да поема води с такава интензивност. Това обяви при посещението си вчера в засегнатия от интензивните валежи град министърът на регионалното развитие и благоустройството Николай Нанков. Той обърна внимание, че в Мизия от причинените от валежите кални потоци земна маса са разрушени основно улици. От вчера поддържам връзка с кмета, който беше направил необходимата организация. Ние се включихме чрез Агенция „Пътна инфраструктура\", посочи министърът. Справихме се веднага с републиканската инфраструктура и пренасочихме екипи на Областното пътно управление към общината. Допълнителни машини, които да се включат в почистването, са изпратени дори от Пловдив, коментира Николай Нанков. Той изказа благодарност към екипите на АЕЦ Козлодуй, Главна дирекция „Пожарна безопасност и защита на населението\" и АПИ, които се включиха в разчистването на пострадалия град. В авариен режим ще бъдат изчистени последиците, след това започваме с цялостно укрепване на инфраструктурата, заяви министър Нанков. Той допълни, че се осигуряват допълнителни водоноски, които са необходими за измиване и изчистване на свлечената земна маса, и още няколко машини – т.нар. бобкат, които са най-маневрени и ще помогнат за разчистване на засегнатите улици и възстановяване на настилката. Това ще коства средства. Индикативната стойност на разходите за възстановяване на инфраструктурата в общината е до 3 млн. лв. Вече се прави описание на щетите и ще се изготвят количествено-стойностни сметки, информира регионалният министър и допълни, че средства ще бъдат отпуснати и от Комисията за подпомагане и възстановяване към Министерския съвет. Държавата реагира адекватно. С добра координация и помощ от наша страна ще овладеем последиците от бедствието, заяви регионалният министър. Николай Нанков съобщи, че част от изпълнените възстановителни дейности по яз. „Рогозен 1\" са компрометирани от валежите. Засегнат е главно преливникът. Към момента не може да се даде оценка. Уверението на фирмата изпълнител - „Транспортно строителство и възстановяване\" към Министерството на транспорта, информационните технологии и съобщенията, е, че щетите ще останат за нейна сметка. Предстои да се направи опис, който трябва да приключи максимално бързо, коментира той. С кмета на Хайредин уточнихме, че е необходимо максимално бързо да се възложи на инженеринг ремонта на яз. „Бързина\", за който има осигурени около 1 млн. лв. от Министерския съвет, информира още министърът. Трябва да решим и проблема с Борован, където говорим за каскадно разположени общински язовири. Започнахме отдолу нагоре, защото това бяха най-компрометираните и най-проблемните съоръжения, но все пак трябва да оправим горното течение на каскадата, каза той. Хубаво е че влязоха в сила промените в Закона за водите. Ще търсим съдействие от областния управител и при необходимост – от министъра на икономиката Емил Караниколов, за язовирите, при чието управление кметовете срещат трудности. Министерството на икономиката ще може не само да ги управлява, но чрез държавното предприятие към него ще може да ги ремонтира в авариен режим, посочи Николай Нанков. Той допълни, че ще бъде осигурен и финансов ресурс, така че от добрата воля на Община Борован, кмета и общинския съвет зависи максимално бързо да предприемат действия по предаване, за да може след това да се изпълнят аварийно-възстановителни работи по тези язовири, така че да се реши в цялост проблемът с течението на река Скът. Принципал на съоръженията в момента е общинският съвет. Ако общината не ги предаде на Министерството на икономиката, но продължава да не ги стопанисва добре, могат да бъдат наложени санкции, каза още Николай Нанков. Министърът посочи, че с ръководството на Община Мизия е коментирана темата с притеснения на хората за хигиената и извършване на дезинфекция в града. С кмета очертахме план от мерки. Колегите от Регионалната здравна инспекция са на разположение. Проблем с водата няма, качеството е в необходимите норми, няма заливане на помпената станция, съобщи той. Коментирахме също осигуряването на нова пътна варианта между село Крушовица и  Липница, което би решило част от проблема със сблъскването на водните течения на р. Скът и каскадните язовири от р. Хайредин. Това ще даде дълготраен ефект върху цялата ситуация с бъдещи наводнения в региона, информира регионалният министър.", "date": "2018.07.12", "title": "Обещават възстановени улици и нова канализация в поразената от наводнение Мизия"}
{"url": "http://standartnews.com/balgariya/motorist_zagina_na_myasto_kray_ruse-373552.html", "text": "Мотоциклетист загина на място при катастрофа до граничния пункт \"Дунав мост\" при Русе. Инцидентът е станал около 16:30 часа в сряда в района на Източната промишлена зона, когато движението и в двете посоки е много натоварено. По информация от полицията, лек автомобил, управляван от 64-годишна жена в района на Втора пожарна служба, е завивал по уширението в посока към граничния пункт, когато се сблъскал с мотора. Загинал е 33-годишният моторист. Според очевидци, леката кола е пресякла пътя на мотоциклета, съобщава БНТ. По случая се води разследване.", "date": "2018.07.12", "title": "Моторист загина на място край Русе"}
{"url": "http://standartnews.com/balgariya/vanshniyat_ministar_zayavi_che_holandiya_i_frantsiya_ni_prechat_da_vlezem_v_shengen-373555.html", "text": "България и Румъния са възпрепятствани да се присъединят към Шенгенската зона от Холандия и Франция. Министърът на външните работи на България Екатерина Захариева заяви това в интервю пред руския вестник „Известия\". От началото на 2011 г. Европейската комисия и Европейския парламент са издали много резолюции и доклади, които призовават страните от Европейския съюз да приемат България и Румъния в Шенгенското пространство, но това не произвежда видими резултати\", каза Захариева. „Две държави - Холандия и Франция - все още изразяват загриженост относно приемането на България и Румъния в Шенгенското пространство. След избухването на миграционната криза мога да разбера техните притеснения, но не мога да намеря истински аргументи за отказа\", уточни тя. „ До 2011 г. вече сме изпълнили всички технически изисквания и сега, в условията на масов приток на бежанци в ЕС, доказахме своята способност да защитим външните граници на Европейския съюз. По този начин няма причина България и Румъния да не бъдат включени в Шенгенското пространство\", убедена е Захариева. Тя подчерта, че София продължава да води преговори с двете страни, за да ги убеди да приемат България в Шенгенското пространство.", "date": "2018.07.12", "title": "Външният министър заяви, че Холандия и Франция ни пречат да влезем в Шенген"}
{"url": "http://standartnews.com/balgariya/poredno_byagstvo_ot_zatvora-373554.html", "text": "Поредно бягство на затворник в Пловдив. 59-годишният Младен Младенов е изчезнал от болница \"Свети Георги\" в града. Той е бил настанен за лечение там. Следите на мъжа се губят от вчера. Младенов е бил закаран там под охрана, за да му бъдат извършени медицински манипулации. При визитация на персонала обаче било установено, че е изчезнал. Младенов е бил на лек режим и затова пред болничната му стая не е имало охрана. Той е излежавал присъда от година и половина за кражба, от която му остават  още 4 месеца. Първо е бил в общежитието в Смолян, но след като му откриват злокачествено заболяване, го местят в Пловдив. В последните седмици Младенов на няколко пъти е приеман в болница, за да му правят изследвания. Полицията в града е на крак. Екипи са започнали проверки на автомобилите на основните изходи на Пловдив. Това е втори случай на липсващ затворник от Пловдив само за последния месец. В края на юни арестант успя да избяга през прозореца на тоалетна в Районното полицейско управление. Два дни по-късно той се предаде сам в Окръжна прокуратура - Монтана. През месец април от затвора в Пловдив избяга и рецидивист, осъден за разпространение на наркотици. Той беше заловен след издирване в продължение на две седмици.", "date": "2018.07.12", "title": "Поредно бягство от затвора"}
{"url": "http://standartnews.com/balgariya/eto_s_kolko_tochno_poskapvat_ekotaksite_za_avtomobilite-373556.html", "text": "Цените на новите дизелови и бензинови автомобили би трябвало леко да поевтинеят, а масово купуваните от българите над 10-годишни возила да струват повече. Причината е взетото днес решение на правителство да промени Наредбата за определяне на реда и размера за заплащане на продуктова такса. Така екотаксата на най-често срещаните автомобили като \"Фолксваген Голф\" и \"Опел Астра\" вече ще бъде вече около 300 лева след увеличението със 12-13 на сто, пише в. \"Монитор\". Според Любомир Доросиев от Асоциацията на вносители на автомобили не е проблем, че се увеличават екотаксите на употребяваните автомобили, а че не е ясно къде отиват събраните пари. Сметката на асоциацията сочи, че при регистрирани около 255 хил. автомобила у нас годишно би трябвало да има поне 60 млн. лева, докато МОСВ отчита само 3 млн. лева. Всъщност голямата промяна е за бизнеса. За нов микробус ще се плаща 625 лева, до 5 години 970 лева, над 5 или 10 години съответно 1450 и 1550 лева. При тежките камиони и автобуи екотаксата за нови машини ще е 938 лева, до 5 години - 1455 лева, а за над 5 и 10 години сумите скачат съответно на 2175 и 2325 лева. От бранша се обявиха против решението и го определиха като незаконосъобразно. Затова предвиждат да обжалват нормативния акт пред ВАС, коментира Йордан Арабаджиев от Съюза на международните превозвачи. За разлика от друг път превозвачите няма да излизат на протест. Според екоминистерството въведените такси са съобразени с по-голямото въздействие върху околната среда като отпадъци и източници на емисии. \"Като част от комплексните мерки за подобряване качеството на атмосферния въздух те целят ограничаване на вредните емисии от по-мощни МПС двигатели с вътрешно горене, емитиращи по-големи количества вредни изгорели газове, с по-висока средна възраст спрямо леките автомобили с по-голям принос в замърсяването\", коментират още в мотивите си от министерството. Промени в Наредбата за излезлите от употреба моторни превозни средства (ИУМПС) пък предвиждат излезлите от употреба големи превозни средства - тези за превоз на повече от 8 пътници и за превоз на товари над 3,5 тона - ще трябва да се оползотворяват на 96% и да се рециклират на 94%. Правителството е приело и изменения в Наредбата за опаковките и отпадъците от опаковки. Промените увеличават реално обхванатото население в системите за разделно събиране на отпадъци от опаковки и се увеличава броят на разположените съдове за населени места с под 50 хил. жители средно с 15%, от 50 до 100 хил. жители - 9% и над 100 хил. жители - с около 7%.", "date": "2018.07.12", "title": "Ето с колко точно поскъпват екотаксите за автомобилите"}
{"url": "http://standartnews.com/balgariya/diskusiyata_na_standart_valeri_simeonov_avtomobilnata_industriya_e_dokazatelstvo_che_balgariya_e_visokotehnologichna_darzhava-373564.html", "text": "\"Управляващата коалиция оказва пълна подкрепа на набиращата скорост автомобилна индустия, която вече заема доста голям дял от експорта на България. Това заяви вицепремиерът Валери Симеонов при откриванто на дискусията \"Да! На българското автомобилостроене\", организирана от вестник \"Стандарт\" в партньорство с Асоциацията на индустриалния капитал в България (АИКБ) и Аутомотив клъстер България.  \"Вие сте живото докадатество, че Бъгария не е слаба държава в икономическо отношение със затихващи функции, както твърдят мнозина, обърна се Симеонов към представителите на бранша.  \"Истината е, че България е и с увеличаващо се високотенхонолично произвоство, което зае 30% от износа на България\", заяви още Симеонов. Той обеща пълно съдействие на компании от автомобилната индустрия за решаване на проблема с работната ръка.  \"Лично ще се заема с вашите препоръки, какъвто е моят стил на работа. Имате приятел в мое лице\", каза още Симеонов. ", "date": "2018.07.12", "title": "ДИСКУСИЯТА НА \"СТАНДАРТ\": Валери Симеонов: Автомобилната индустрия е доказателство, че България е високотехнологична държава"}
{"url": "http://standartnews.com/balgariya/diskusiyata_na_standart_velev_delat_na_industriyata_v_bvp_u_nas_e_s_5_poveche_ot_sredniya_za_es-373565.html", "text": "\"България е индустриална страна, като по данни на Евростат делът в БВП на  индустрията у нас е с 5% повече от средния за европейските страни. За България той е 24,4% при 19.4% за ЕС. Това заяви Васил Велев, председател  на АИКБ, по време дискусията \"Да! На българското автомобилостроене\", организирана от вестник \"Стандарт\" в партньорство с Асоциацията на индустриалния капитал в България (АИКБ) и Аутомотив клъстер България.   \"Освен, че страната ни е индустриална, тя е и експортно ориентирана. За миналата година износът е над 92 млрд лв. Мехатрониката е освен фактор за износа, като нейният дял е 24%, или близо 13 млрд. лв.\", обясни Велев и продължи: \"Заетите в индустрията са 143 хиляди, което е 6% от всички заети у нас. Мехатрониката е секторът с най-голям ръст в последните 10 години\". Според Велев, автоиндустията е моторът на този сектор. Мехаторниката е секторът, който пълни бюджета. \"Това не е производстовото на метали, с което страната ни е богата, не е туризмът, за който имаме природни дадености, не е и селскотото стопанство, за което имаме субсидии, не е и ИТ секторът, който е на върха на модната вълна.  В мехатрониката  резултатите са благодарение на хората, а не от природни дадености или политики\", подчерта Велев.  ", "date": "2018.07.12", "title": "ДИСКУСИЯТА НА СТАНДАРТ: Велев: Делът на индустрията в БВП у нас е с 5% повече от средния за ЕС"}
{"url": "http://standartnews.com/balgariya/diskusiyata_na_standart_mihaylov_avtostroeneto_izprevarva_itsektora_u_nas-373568.html", "text": "\"За 6 години от създаването на автомобилнния клъстър набрахме голяма скорост. Вече имаме постоянно увелчение на инвеститорския интерес. Разпознаваеми сме за най-големите автомобилни производители. Това заяви Иван Михайлов, председател на председател на УС на „Аутомотив клъстер България\" по време на дискусията \"Да! На българското автомобилостроене\", организирана от вестник \"Стандарт\" в партньорство с Асоциацията на индустриалния капитал в България (АИКБ) и Аутомотив клъстер България.  \"Но, за да не прегрее двигателя ни трябват още ресурси\", образно се изрази Михайлов. И обясни, че ниските данъци вече не са достатъчен стимул за инвеститорите. \"Техния първи въпрос, когато идват при нас, е дали има достатъчно квалифицирани кадри. А отговорът засега е не. Затова фирмите от клъстъра работят постоянно с университетите и проявяват голям интерес към професионалните гимназии, откъдето разчитат да излязат подготвени карди\", обясни Михайлов.  Според него друг проблем за сектора е трудовото законодателство, където в момента все още има доста спънки. Михайлов допълни, че кодексът на труда е болна тема, но е нужна смелост, за да се направят промените, които очаква бизнесът.  \"Горди сме, че за компаниите от клъстъра, автомобилното производство изпреварва ИТ-индустрията и ако кол-центровете дават препитание, то нашите фирми създават интелектуалната собственосот на държавата\", завърши Михайлов. ", "date": "2018.07.12", "title": "ДИСКУСИЯТА НА СТАНДАРТ: Михайлов: Автостроенето изпреварва ИТ-сектора у нас"}
{"url": "http://standartnews.com/balgariya/polovin_ton_nelegalen_alkohol_izzeha_mitnichari_vav_varna-373566.html", "text": "461,1 литра нелегален етилов алкохол иззеха служители от митническа мобилна група от жилищен имот в Аксаково, Варненско, съобщават от Агенция „Митници\". При проверката в частния имот на 10.07.2018 г., митническите служители откриват в апартамент и в гаражно помещение на приземния етаж в сградата 5 пластмасови бидона с различна вместимост от 60 до 220 литра, съдържащи общо 461,1 литра жълта течност с мирис на етилов алкохол. Чрез измерване със сертифициран денситометър е установено, че течността в бидоните е с различно алкохолно съдържание- съответно 44, 46, 50 и 52% vol. За алкохола не са представени никакви документи за произход, обезпечен или платен акциз по Закона за акцизите и данъчните складове (ЗАДС). Взети са проби за лабораторен анализ на задържания продукт. След излизане на резултатите от лабораторните експертизи ще бъде образувано административнонаказателно производство. Това е втори случай на иззет нелегален алкохол от частен имот в Аксаково при засилените проверки на Агенция „Митници\" срещу нерегламентираното производство и търговия с акцизни стоки в района на Черноморието. На 4 юли 2018 г, в гараж в града бяха открити от митническа мобилна група 1467 литра нелегален етилов алкохол с алкохолно съдържание от 32 до 97% vol. Засиленият митнически контрол и проверки ще продължат през целия туристически сезон.", "date": "2018.07.12", "title": "Половин тон нелегален алкохол иззеха митничари във Варна"}
{"url": "http://standartnews.com/balgariya/postradaloto_momiche_v_akvapark_veche_e_v_stabilno_sastoyanie-373557.html", "text": "Стабилно е състоянието на 9-годишната Елизабет от Русия, която пострада при инцидент в аквапарк край Равда. Детето беше прието в болницата в Бургас с наранявания в областта на гениталиите и кръвоизлив. Елизабет е била на лагер с други деца от Русия. Момиченцето се е спуснало по така наречената ускорителна пързалка с дължина около 50 метра. Вследствие получило тежки разкъсвания в областта на влагалището. Инцидентът е станал в късния следобед на 10 юли. Веднага след това по предписание на експерти са създадени нови правила за достъп до пързалката. По нея вече не могат да се спускат лица, които са под 18 години, както и деца с височина под метър и половина. Прокуратурата е започнала проверка в аквапарка. По случая е образувано досъдебно производство срещу неизвестен извършител за причиняване на средна телесна повреда.", "date": "2018.07.12", "title": "Пострадалото момиче в аквапарк вече е в стабилно състояние"}
{"url": "http://standartnews.com/balgariya/diskusiyata_na_standart_damyanova_biznesat_vliza_v_universitetite-373569.html", "text": "Бизнесът влиза във висшето образвозание. Председателят на образователната комисия в парламента и нейни колеги внесоха миналия петък промени в закона за висшето образование, които да гарантират участие на бизнеса в образователния процес. Това съобщи самата Милена Данямона по време на дискусията \"Да! На българското автомобилостроене\", организирана от вестник \"Стандарт\" в партньорство с Асоциацията на индустриалния капитал в България (АИКБ) и Аутомотив клъстер България.  \"Фирмите ще могат да участват в създаването на учебни програми, в изитните комисии, а техни представители ще мотат да преподават и в университетите. Те ще мотат да се включат и в постояните комисии, които на практика акредитират новите специалности. Промените ще бъдат разгледани на комисия още следващата седмица и ще влязат в пленарна зала до края на юли\", каза Милена Дамяноава. Според нея това ще позволи на компаниите да развият и собствени стажантски програми. Според спатистиката над 130 компании операрат в България в областта на автоиндустрията.  \"Каквито и промени да направим обаче, ако университетите и бизнесът не работят заедно, нещата няма да случат така както си ги представяме\", зяви Дамянова.  И допълни, че приетият вчера на Министрески съвет Закон за професионално образование, вероятно ще бъде разгледан в комисия през последната седмиза на юли, за да могат през август депутатите да работят по корекциите. ", "date": "2018.07.12", "title": "ДИСКУСИЯТА НА СТАНДАРТ: Дамянова: Бизнесът влиза в университетите"}
{"url": "http://standartnews.com/balgariya/burgas_vastana_sreshtu_golite_mazhe_i_zheni_po_plazha-373559.html", "text": "Гражданска инициатива \"Не на голите по плажа\" започна подписка срещу нудистите в Бургас, съобщава БНТ.  С нея местната гражданска инициатива настоява за обособяването на регламентирани зони за нудисти, които да бъдат отдалечени от градските плажове. На тях да бъдат поставени и табели, които ясно да показват, че хората там могат да бъдат и голи. До момента са събрани над 1000 подписа, които ще бъдат внесени в общинския съвет на Бургас. От сдружението настоявт  кметът Димитър Николов да забрани нудисти да плажуват там, където има деца. \"Искаме общината по-ефективно да приложи съществуващата наредба за обществен ред, която си има член трети, защитаваща децата от еротични и порнографски послания и гледки както и уреждаща обществените отношения, като спазване на добрите нрави и общоприетите норми за морал\", коментира Нели Тончева - организатор на подписката.", "date": "2018.07.12", "title": "Бургас въстана срещу голите мъже и жени по плажа"}
