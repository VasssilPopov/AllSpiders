{"url": "https://standartnews.com/biznes/chez-pozhela-uspeshna-nova-uchebna-godina-401825.html", "text": "„Желаем на учителите, учениците и техните родители успешна и ползвотворна нова учебна година“, се казва в съобщение, изпратено от ЧЕЗ до партньорските училища. Каузата образование е неразделна част от партньорството  между ЧЕЗ и обществото. Компанията активно сътрудничи с професионалните гимназии и техническите висши учебни заведения в Западна България. Тя е една от първите фирми, които подкрепиха дуалното обучение по електротехника, участвайки в рамките на проекта ДОМИНО в паралелки в София, Плевен и Перник. Заради условията, които създава за насърчаване на младите специалисти ЧЕЗ получи награда от ДОМИНО за фирма с най-добри социални придобивки за учениците в дуална форма на обучение. Друга успешна инициатива, чрез която дружеството подкрепя професионалното образование, е ежегодният конкурс „Стани стипендиант на ЧЕЗ“. Предстои тази година да стартира осмото му издание. В изпълнение на стратегията си за подкрепа на професионалното обучение ЧЕЗ Разпределение построи уникален за Западна България Технически учебен център. Той разполага с лиценз от Министерство на образованието и науката и в него  ученици, студенти и специалисти редовно могат да проверят уменията си за работа по съоръжения от електроразпределителната мрежа и да повишат своята квалификация. В навечерието на първия учебен ден ЧЕЗ Разпределение извърши обходи и профилактика на електроразпределителните съоръжения, собственост на дружеството, които се намират около училищата и детските градини на обслужваната територия в Западна България. Съоръженията са приведени в отлично техническо състояние. Профилактиката е необходима и за да се минимизира риска от смущения на учебния процес заради евентуални прекъсвания на електрозахранването.  ", "date": "2019.09.16", "title": "ЧЕЗ пожела успешна нова учебна година"}
{"url": "https://standartnews.com/biznes/kakvo-ne-mozhe-da-vzeme-chsi-to-pri-prosrochen-kredit-401764.html", "text": "Го­ля­ма част от длъж­ни­ци­те у нас, най-ве­че по-въз­рас­т­ни­те хо­ра и пен­си­о­не­ри­те, не са на­яс­но с т.нар. не­сек­вес­ти­ру­е­мост, а имен­но - неп­ри­кос­но­ве­ност­та на до­хо­ди и /или ве­щи и имо­ти при ус­та­но­ве­на из­вън­съ­деб­но или по съ­де­бен ред зад­лъж­ня­лост. До­ри сре­щу оп­ре­де­лен длъж­ник да има из­да­ден из­пъл­ни­те­лен лист и об­ра­зу­ва­но из­пъл­ни­тел­но про­из­вод­с­т­во при час­тен съ­де­бен из­пъл­ни­тел нап­ри­мер за за­дъл­же­ние по кре­дит, към топ­ло­фи­ка­ци­он­но или во­дос­наб­ди­тел­но дру­жес­т­во, вър­ху оп­ре­де­ле­но иму­щес­т­во на съ­щия не мо­же да се из­пъл­ня­ва т.е. със съ­що­то не мо­же да бъ­де удов­лет­во­ря­ва­на пре­тен­ци­я­та на взис­ка­те­ля. Член 444 от ГПК из­рич­но пос­та­но­вя­ва, че: \"Из­пъл­не­ни­е­то не мо­же да бъ­де на­со­че­но вър­ху след­ни­те ве­щи на длъж­ни­ка фи­зи­чес­ко ли­це:  ве­щи за обик­но­ве­но упот­реб­ле­ние на длъж­ни­ка и на не­го­во­то се­мейс­т­во, по­со­че­ни в спи­сък, при­ет от Ми­нис­тер­с­кия съ­вет;  не­об­хо­ди­ма­та хра­на на длъж­ни­ка и не­го­во­то се­мейс­т­во за един ме­сец, а или рав­нос­той­ност­та й в дру­ги зе­ме­дел­с­ки про­из­ве­де­ния, ако ня­ма та­ка­ва;  не­об­хо­ди­ми­те го­ри­ва за отоп­ле­ние, гот­ве­не и ос­вет­ле­ние за три ме­се­ца;  ма­ши­ни­те, ин­с­т­ру­мен­ти­те, по­со­би­я­та и кни­ги­те, не­об­хо­ди­ми лич­но на длъж­ни­ка, уп­раж­ня­ващ сво­бод­на про­фе­сия, или на за­на­ят­чия за уп­раж­ня­ва­не на не­го­во­то за­ня­тие;  зе­ми­те на длъж­ни­ка зе­ме­дел­с­ки сто­па­нин: гра­ди­ни и ло­зя с площ об­що до 5 дка или ни­ви или ли­ва­ди с площ до 30 дка, и не­об­хо­ди­ми­те за во­де­не­то на сто­пан­с­т­во­то ма­ши­ни и ин­вен­тар, как­то и то­ро­ве­те, сред­с­т­ва­та за рас­ти­тел­на за­щи­та и се­ме­то за по­сев - за ед­на го­ди­на;  не­об­хо­ди­ми­те две гла­ви ра­бо­тен до­би­тък, ед­на кра­ва, пет гла­ви дре­бен до­би­тък, де­сет пчел­ни ко­ше­ра и до­маш­ни­те пти­ци, как­то и не­об­хо­ди­ма­та хра­на за из­х­ран­ва­не­то им до но­ва ре­кол­та или до пус­ка­не­то на па­ша;  жи­ли­ще­то на длъж­ни­ка, ако той и ни­кой от чле­но­ве­те на се­мейс­т­во­то му, с ко­и­то жи­вее за­ед­но, ня­мат дру­го жи­ли­ще, не­за­ви­си­мо от то­ва, да­ли длъж­ни­кът жи­вее в не­го; ако жи­ли­ще­то над­х­вър­ля жи­лищ­ни­те нуж­ди на длъж­ни­ка и чле­но­ве­те на се­мейс­т­во­то му, оп­ре­де­ле­ни с на­ред­ба на Ми­нис­тер­с­кия съ­вет, над­ви­ша­ва­ща­та част от не­го се про­да­ва, ако са на­ли­це ус­ло­ви­я­та по чл. 39, ал. 2 от За­ко­на за соб­с­т­ве­ност­та; пред­ви­де­ни­те в друг за­кон ве­щи и взе­ма­ния ка­то не­под­ле­жа­щи на при­ну­ди­тел­но из­пъл­не­ние.\" Ве­щи­те по т.1 пък съ­от­вет­но са: .Ве­щи за лич­но упот­реб­ле­ние:  по ед­но гор­но зим­но пал­то, ед­но гор­но есен­но пал­то, (съ­от­вет­но пан­та­ло­ни, ри­зи и жи­лет­ки или пу­ло­ве­ри - за мъ­же­те, и по­ли или пан­та­ло­ни, блу­зи и жи­лет­ки или пу­ло­ве­ри, или че­ти­ри рок­ли - за же­ни­те) и ра­бот­но­то об­лек­ло;  упот­ре­бя­ва­ни­те обув­ки и бельо.  Всич­ки дет­с­ки хра­ни и при­над­леж­нос­ти.  Ве­щи за до­маш­но упот­реб­ле­ние:  по един кре­ват, ед­на пос­тел­ка, ед­на зим­на и ед­на лят­на за­вив­ка, как­то и по два ка­та спал­но бельо за все­ки член от се­мейс­т­во­то;  един двук­ри­лен гар­де­роб, един кух­нен­с­ки бю­фет, обик­но­ве­ни­те ма­си и сто­ло­ве;  обик­но­ве­ни­те до­маш­ни и кух­нен­с­ки при­бо­ри и съ­до­ве и обик­но­ве­ни­те при­бо­ри за хра­не­не;  не­об­хо­ди­ми­те уре­ди за отоп­ле­ние и ед­на печ­ка за гот­ве­не;  ед­на пе­рал­ня и един хла­дил­ник; един те­ле­фо­нен апа­рат и един ра­ди­о­апа­рат.  Из­кус­т­ве­ни­те ор­га­ни, про­те­зи­те, очи­ла­та и дру­ги­те по­мощ­ни прис­по­соб­ле­ния и пред­ме­ти, ко­и­то се упот­ре­бя­ват от длъж­ни­ка или от чле­но­ве­те на не­го­во­то се­мейс­т­во по­ра­ди фи­зи­чес­ки не­дъ­зи или на­ра­ня­ва­ния, как­то и ле­кар­с­т­ва­та и дру­ги­те прис­по­соб­ле­ния, Учеб­ни­те по­со­бия, вклю­чи­тел­но кни­ги­те и му­зи­кал­ни­те ин­с­т­ру­мен­ти, из­пол­з­ва­не­то на ко­и­то е не­об­хо­ди­мо при об­що­то и про­фе­си­о­нал­но­то обу­че­ние на длъж­ни­ка и чле­но­ве­те на не­го­во­то се­мейс­т­во.  До­маш­ни­те жи­вот­ни (до­маш­ни­те лю­бим­ци), ако не са от­г­леж­да­ни за про­даж­ба.  Се­мей­ни­те и лич­ни­те ор­де­ни и от­ли­чия. От своя стра­на, съг­лас­но чл. 466 от ГПК: \"Ако из­пъл­не­ни­е­то е на­со­че­но вър­ху тру­до­во­то въз­наг­раж­де­ние или вър­ху дру­го как­во­то и да е въз­наг­раж­де­ние за труд, как­то и вър­ху пен­сия, мо­же да се удър­жа са­мо: - ако осъ­де­но­то ли­це по­лу­ча­ва ме­сеч­но въз­наг­раж­де­ние в раз­мер меж­ду ми­ни­мал­на­та ра­бот­на зап­ла­та и двук­рат­ния раз­мер на ми­ни­мал­на­та ра­бот­на зап­ла­та - ед­на тре­та част, ако е без де­ца, и ед­на чет­върт част, ако е с де­ца, ко­и­то из­дър­жа; - ако осъ­де­но­то ли­це по­лу­ча­ва ме­сеч­но въз­наг­раж­де­ние в раз­мер меж­ду двук­рат­ния раз­мер на ми­ни­мал­на­та ра­бот­на зап­ла­та и че­ти­рик­рат­ния раз­мер на ми­ни­мал­на­та ра­бот­на зап­ла­та - ед­на вто­ра част, ако е без де­ца, и ед­на тре­та част, ако е с де­ца, ко­и­то из­дър­жа; - ако осъ­де­но­то ли­це по­лу­ча­ва ме­сеч­но въз­наг­раж­де­ние в раз­мер над че­ти­рик­рат­ния раз­мер на ми­ни­мал­на­та ра­бот­на зап­ла­та - гор­ни­ца­та над двук­рат­ния раз­мер на ми­ни­мал­на­та ра­бот­на зап­ла­та, ако е без де­ца, и гор­ни­ца­та над два пъ­ти и по­ло­ви­на раз­ме­ра на ми­ни­мал­на­та ра­бот­на зап­ла­та, ако е с де­ца, ко­и­то из­дър­жа. (2) (Но­ва - ДВ, бр. 50 от 2008 г., в си­ла от 01.03.2008 г.) Ме­сеч­но­то тру­до­во въз­наг­раж­де­ние по ал. 1 се оп­ре­де­ля, след ка­то се прис­пад­нат дъл­жи­ми­те вър­ху не­го да­нъ­ци и за­дъл­жи­тел­ни оси­гу­ри­тел­ни внос­ки.\" За­ко­но­да­те­лят не тре­ти­ра раз­лич­но длъж­ни­ци­те, ко­и­то по­лу­ча­ват до­хо­ди от по­ла­га­не­то на труд от те­зи, ко­и­то по­лу­ча­ват до­хо­ди от пен­сия. Не­сек­вес­ти­ру­е­ми­ят ми­ни­мум е оп­ре­де­лен аб­со­лют­но - и то­ва се от­на­ся как­то за вся­ко въз­наг­раж­де­ние за труд, та­ка и за пен­си­я­та, как­то и за обез­ще­те­ни­я­та и по­мо­щи­те за без­ра­бо­ти­ца до то­зи раз­мер. При­е­то­то в за­ко­на и в кон­с­тан­т­на­та съ­деб­на прак­ти­ка е, че ка­къв­то и да е из­точ­ни­кът на до­хо­да, аб­со­лют­но не­сек­вес­ти­ру­е­ма­та част е ед­нак­ва за всич­ки длъж­ни­ци - ми­ни­мал­на­та ра­бот­на зап­ла­та. След­ва да се от­бе­ле­жи, че от по­со­че­на­та в нас­то­я­що­то из­ло­же­ние не­сек­вес­ти­ру­е­мост не се пол­з­ват ли­ца­та, уч­ре­ди­ли за­лог или ипо­те­ка вър­ху свое иму­щес­т­во за взе­ма­ни­я­та на оп­ре­де­лен кре­ди­тор, ко­га­то той е пред­п­ри­ел дейс­т­вия по при­ну­ди­тел­но из­пъл­не­ние. Не­сек­вес­ти­ру­е­мост­та на един­с­т­ве­но­то жи­ли­ще от­па­да и при за­дъл­же­ния, свър­за­ни с не­поз­во­ле­но ув­реж­да­не или фи­нан­со­ви на­че­ти, как­то и та­ки­ва за из­д­ръж­ка, ка­то  за­дъл­же­ни­е­то за из­д­ръж­ка не се пол­з­ва и със за­щи­та­та за ми­ни­ма­лен не­сек­вес­ти­ру­ем до­ход по чл. 466 от ГПК.   Ад­во­кат Ста­ни­мир Сто­ев, \r\nкан­то­ра \"Сто­ев и Гу­ци­на\"  ", "date": "2019.09.16", "title": "Как­во не мо­же да взе­ме ЧСИ-то при прос­ро­чен кре­дит"}
{"url": "https://standartnews.com/biznes/gradus-shche-razpredeli-6-mesechen-divident-ot-22-st-401794.html", "text": "Фирма „Градус“ публикува покана към акционерите за извънредно (Общото събрание на акционерите (ОСА), на което се очаква да бъде гласуван 6-месечен брутен дивидент от 2,2 стотинки. Извънредното ОСА ще се проведе на 25.10.2019 г. от 11:00 часа в Стара Загора, на адрес 6009 Парк-хотел Стара Загора, ул. „Хан Аспарух“ 50, зала „Тервел”, при следния дневен ред: 1. Приемане на Правила за работа на Одитния комитет на Градус АД; Проект за решение: Общото събрание приема изготвените и предложени от Одитния комитет на Градус АД Правила за работа на Одитния комитет на Градус АД; 2. Избор на регистриран одитор, който да провери и завери Индивидуалния годишен финансов отчет на Дружеството за 2019г. и Консолидирания финансов отчет на Дружеството за 2019 година. Проект за решение: Общото събрание избира за регистриран одитор, който да провери и завери Индивидуалния годишен финансов отчет на Дружеството за 2019г. и Консолидирания финансов отчет на Дружеството за 2019 година “Бейкър Тили Клиту и Партньори” ООД, рег. № 129, ЕИК: 131349346, гр. София, 1000, ул. Стара планина №5, ет. 5, представлявано от управителя Красимира Иванова Радева. 3. Одобряване на шестмесечен финансов отчет на Дружеството за първото полугодие на 2019 г. Проект на решение: Общото събрание одобрява шестмесечния финансов отчет на Дружеството за първото полугодие на 2019 г. 4. Одобряване на доклада на Съвета на директорите за изпълнението на изискванията на Закона за публичното предлагане на ценни книжа за изплащане на шестмесечен дивидент. Проект на решение: Общото Събрание одобрява доклада на Съвета на директорите за изпълнението на изискванията на Закона за публичното предлагане на ценни книжа за изплащане на шестмесечен дивидент. 5. Взимане на решение по чл. 39 от Устава на Дружеството за разпределяне на печалбата и изплащане на междинен дивидент на база приетия 6-месечен финансов отчет. Проект за решение: Общото събрание взима решение за разпределяне на 6-месечен дивидент от печалбата реализирана от Дружеството, съгласно изготвения 6-месечен финансов отчет за първото полугодие на 2019 г., при следните параметри: Общ брутен размер на дивидента – 5 359 391, 62 лв. Брутен размер на дивидента за една акция – 0,022лв.;) Начало на изплащане на дивидента: 26.11.2019; Срок за изплащане на дивидента: - три месеца; Начин на изплащане на дивидента: чрез „Централен депозитар” АД и клонове на Уникредит Булбанк АД. Можем да припомним, че последния изплатен нетен дивидент от компанията бе в размер на 9,5 стотинки на акция, което представляваше дивидентна доходност от около 5,5%.", "date": "2019.09.16", "title": "Градус ще разпредели 6-месечен дивидент от 2,2 ст."}
{"url": "https://www.standartnews.com/sport/beroe-se-ozori-sreshchu-vitosha-401803.html", "text": "Берое победи трудно гостуващия Витоша Бистрица с 1:0 в последна среща от деветия кръг на efbet Лига. Единственото попадение в мача падна в 84-ата минута. Иван Минчев центрира от пряк свободен удар, а Георги Амзин не се намеси добре и топката попадна в Зоран Йосипович, който от непосредствена близост преодоля Василев.", "date": "2019.09.16", "title": "Берое се озори срещу Витоша"}
{"url": "https://standartnews.com/biznes/petrolt-stigna-nay-visoka-tsena-ot-28-godini-nasam-401785.html", "text": "Атаката срещу Саудитска Арабия, която доведе до спиране на 5 процента от световното производство на суров петрол, доведе до най-голямото поскъпване на петрола от 1991 година, предаде Ройтерс. Цените на черното злато скочиха на фона на американските обвинения срещу Иран и думите на президента на САЩ Доналд Тръмп, че Вашингтон е готов да отговори със същото на нападенията. Цените на петрола се повишиха с 19 процента, преди да се отдръпнат от пиковото равнище. Днешното покачване на цената е най-голямото откакто Ирак нахлу в Кувейт през 1991 година, което доведе до Войната в Залива. Фючърсите на сорта Брент от Северно море поскъпнаха с 8,75 процента до 65,49 долара за барел в сутрешната търговия, а на американският лек суров петрол - със 7,8 процента до 59,13 долара за барел. В пиковия момент контрактите достигнаха съответно 71,95 долара за барел и 63,34 долара за барел.", "date": "2019.09.16", "title": "Петролът стигна най-висока цена от 28 години насам"}
{"url": "https://www.standartnews.com/sport/voleybolistite-izlizat-sreshchu-frantsiya-401783.html", "text": "Националите по волейбол излизат срещу Франция днес, в четвъртия си мач от предварителна група А, на европейското първенство 2019 в Монпелие (Франция). Двубоят е от 21:45 часа в зала “Сюд де Франс Арена”. Мачът ще се предава пряко по БНТ 1 и БНТ 3 Това е първият сериозен сблъсък между сочените за фаворити в този поток - Франция, България и Италия. И трите тима са с амбиции за челните позиции, като имат по три победи в изиграните срещи. На Евро 2019 до момента България победи в груповата фаза Гърция с 3:0, Румъния с 3:0 и Португалия с 3:1 гейма и в момента заема второ място в група А с 9 точки и един загубен гейм. Франция също е без грешка. Волейболистите на \"петлите\" са с три чисти победи с по 3:0 над Румъния, Гърция и Португалия, като заемат първата позиция в групата с 9 точки и без загубен гейм.", "date": "2019.09.16", "title": "Волейболистите излизат срещу Франция"}
{"url": "https://standartnews.com/svyat/ep-se-sbira-za-prvoto-si-zasedanie-401733.html", "text": "Европейският парламент се събира в Страсбург за първото си заседание от новия политически сезон. Предвижда се във вторник евродепутатите да гласуват за назначаването на Кристин Лагард за председател на Европейската централна банка (ЕЦБ). \r\n \r\nЛагард се предвижда да заеме поста от 1 ноември, като преди това трябва да премине гласуване и в Европейския съвет. Председателят на ЕЦБ работи с мандат от осем години. \r\n \r\nТази вечер евродепутатите ще обсъдят обстановката в Хонконг, където от края на март не стихват протестите срещу възможността за предаване на издирвани от Китай заподозрени закононарушители. Досега при протестите имаше няколко хиляди ранени. \r\n \r\nУтре ЕП ще обсъди, а в четвъртък ще гласува резолюция, свързана с външната намеса в европейския демократичен процес. Очаква се евродепутатите да отбележат, че подобна намеса, включително с кибератаки и с разпространението на дезинформация, вреди на ЕС. През март ЕП прие резолюция, в която посочи Русия, Китай, Иран и Северна Корея като главни източници на дезинформация в Европа. \r\n \r\nВ сряда евродепутатите ще се произнесат по предложението да бъдат отпуснати допълнително 100 милиона евро за изследвания и за програмите \"Еразъм\". Ще бъде прието и решение дали ЕС да върне обратно на държавите от Общността 1,8 милиарда евро по бюджета за тази година. Посочените средства са натрупани от лихви, от наложени от ЕК глоби, както и от неизползвани средства от различните европейски програми. \r\n \r\nСъщо в сряда евродепутатите за пореден път ще обсъдят преговорите по оттеглянето на Великобритания от ЕС. Председателят на ЕП Давид Сасоли миналата седмица отбеляза, че евродепутатите имат готовност да подкрепят допълнителна отсрочка за Лондон. По неговите думи отсрочката трябва да има ясна цел - избягване на оттегляне без споразумение или свикването на втори референдум за британското членство в ЕС.", "date": "2019.09.16", "title": "ЕП се събира за първото си заседание"}
{"url": "https://standartnews.com/svyat/prvata-dama-na-frantsiya-otnovo-uchitelka-401802.html", "text": "Брижит Макрон, съпругата на френския президент Еманюел Макрон, ще се завърне в класната стая като преподавател по френски език в училище в бедно парижко предградие, предава ДПА. Първата дама на Франция сподели с репортерите, че е малко притеснена от тази перспектива, но ще е добре отново да бъде полезна. \r\n \r\nНейните ученици ще бъдат млади хора, търсещи работа, които не са успели да завършат средното си образование. Брижит Макрон обяви намеренията си при откриването на учебен център в парижкото предградие Клиши су Боа, който ще обучава хора на възраст между 25 и 48 години. Районът е един от най-бедните и именно оттук започнаха парижките бунтове през 2005 година. По думите на 66-годишната Макрон програмата е много важна, тъй като тя може да убеди желаещите, че може да се стартира отново в живота на всякаква възраст. Съпругата на президента се раздели с преподаването преди 4 години, за да подкрепи политическата кариера на Еманюел Макрон Нейната последна работа като учител беше в престижно частно училище в Париж.", "date": "2019.09.16", "title": "Първата дама на Франция отново учителка"}
{"url": "https://standartnews.com/svyat/dzhonsn-i-yunker-s-raboten-obyad-401732.html", "text": "Обединеното кралство не е готово да отложи Brexit отвъд сегашната дата 31 октомври. Това, според източник от „Даунинг стрийт”, ще обяви премиерът Борис Джонсън по време на работен обяд с председателя на Европейската комисия Жан-Клод Юнкер, който ще се проведе днес в Люксембург. Очаква се Джонсън да заяви, че иска да постигне сделка до 18 октомври, когато е насрочена европейска среща на върха. Ако това не стане, той ще отхвърли всяко предложение за отлагане на Brexit.", "date": "2019.09.16", "title": "Джонсън и Юнкер с работен обяд"}
{"url": "https://www.standartnews.com/sport/ibrakhimovich-s-nov-rekord-v-sashch-401758.html", "text": "Златан Ибрахимович постави нов рекорд в Мейджър Лийг Сокър. Шведът направи хеттрик при изразителната победа на Ел Ей Галакси над Спортинг Канзас Сити със 7:2 и увеличи шансовете на отбора си да участва в плейофите на първенството. Освен Ибрахимович за изразителната победа се разписаха още Себастиан Летге (2) и с по един Джо Корона и Уриел Антуна. С новите си 3 гола 37-годишният швед записа името си в историята на Галакси, като се превърна в най-резултатния футболист на тима в рамките на един сезон. Ибра вече има 26 попадения, което е две повече от постижението на Карлос Руис от 2002-ра. Шведът е вече само на два гола от лидера в голмайсторската листа Карлос Вела, който играе за градския съперник на Галакси - ФК Лос Анджелис.", "date": "2019.09.16", "title": "Ибрахимович с нов рекорд в САЩ"}
{"url": "https://standartnews.com/svyat/rusiya-zapochva-da-stroi-vtori-yadren-reaktor-v-turtsiya-401786.html", "text": "Руската корпорация Росатом планира да започне до края на 2019 г. да полага основите на втория блок на атомната електроцентрала \"Аккую\" в Турция, което означава фактически старт на изграждането на блока. Това съобщи пред репортери ръководителят на Росатом Алексей Лихачов в кулоарите на 63-ата Генерална конференция на Международната агенция за атомна енергия (МААЕ), предаде ТАСС. В края на август компания \"Аккую нуклеар\" (част от Росатом), която осъществява проекта за изграждането на първата АЕЦ в Турция, получи лиценз за започване на изграждането на втория блок. Държавната корпорация за атомна енергия Росатом се надява също, че ще получи лиценз от турските власти за изграждането и на третия блок на АЕЦ \"Аккую\" в края на 2019 или началото на 2020 година. \"Въз основа на опита, натрупан в сътрудничество с турския регулатор, мисля, че някъде към края на сегашната или началото на следващата година ще бъде издаден лиценз за третия блок\", каза Лихачов. В кулоарите на Международния икономически форум в Санкт Петербург в началото на юни Лихачов заяви пред репортери, че Росатом е предал на турския регулатор целия набор от документи за получаване на основния лиценз за изграждането на третия блок на АЕЦ \"Аккую\" и се очаква да го получи през първото тримесечие на 2020 г. Строителният проект на първата АЕЦ \"Аккую\" в Турция се изпълнява от компанията \"Аккую нуклеар\", създадена в Турция въз основа на междуправителствено споразумение, подписано между Руската федерация и Република Турция през май 2010 г. След приключване на строителството АЕЦ \"Аккую\" с мощности от 4800 мегавата ще произвежда около 35 млрд. киловатчаса електричество годишно, допълва ТАСС.", "date": "2019.09.16", "title": "Русия почва да строи втори ядрен реактор в Турция"}
{"url": "https://standartnews.com/biznes/energo-pro-s-izneseni-ofisi-v-obshchinite-devnya-dlgopol-i-vlchi-dol-401767.html", "text": "Есенният етап от инициативата на ЕНЕРГО-ПРО „Изнесени офиси“ за 2019 година ще се проведе в периода 16-19 септември. Ще бъдат обхванати четири населени места в област Варна – град Девня, селата Аспарухово и Цонево към община Дългопол и село Генерал Киселово в община Вълчи дол. По традиция пътуващи екипи от специалисти „Обслужване на клиенти“ посещават различни малки населени места от обслужваната територия, както по инициатива на компанията, така и по покана на местни административни структури. Във всяко населено място мобилните консултанти ще бъдат на разположение в рамките на един ден, в който посетителите ще имат възможност да получат информация по теми свързани с присъединяването и електроснабдяването на обекти, да заявят и ползват безкасови услуги, да обсъдят индивидуални казуси и други. Проектът „Изнесени офиси“ има 6-годишна история. Провежда се през пролетните и есенните месеци, когато се отчита засилена клиентска активност. От началото на 2019 година до сега пътуващите екипи са посетили повече от 80 населени места, в които са били приети и обслужени над 3000 клиента. Извършени са над 5000 услуги, които в по-голямата си част са свързани със смяна на титуляр на партида и актуализация на данни. Тенденцията е всяка следваща година да бъдат включвани нови локации и достигнати повече потребители. Програмата е част от усилията на ЕНЕРГО-ПРО да бъде винаги близо до клиентите си, давайки възможност на тези, които живеят в по-отдалечени райони от постоянните обслужващи центрове, да ползват услугите на компанията, спестявайки им средства и време за пътуване. Графикът на изнесените офиси и местонахождението им е публикуван на интернет страницата на ЕНЕРГО-ПРО на адрес:   ", "date": "2019.09.16", "title": "ЕНЕРГО-ПРО с изнесени офиси в общините Девня, Дългопол и Вълчи дол"}
{"url": "https://standartnews.com/svyat/sauditets-slozhi-pistolet-v-ustata-na-bebe-401793.html", "text": "Полицията в Саудитска Арабия задържа жител на Рияд, който шокира обществото с поведението си на сватба. Видеото на инцидента бе публикувано в мрежата. На кадрите се вижда как младежът стрелял три пъти във въздуха, след което сложил пистолет в устата на новородено бебе. Авторът на видеото отбелязва, че по този начин той придавал на детето \"вкус на барут\". Стрелецът се оказал брат на бебето. Полицаите арестували извършителя. Той ще бъде обвинен в заплаха за живота на детето, съобщава Daily Mail. Освен това той нарушил закона, забраняващ да се снима на сватбени церемонии. \r\n \r\n ", "date": "2019.09.16", "title": "Саудитец  сложи пистолет в устата на бебе"}
{"url": "https://www.standartnews.com/sport/sofiya-rban-zona-sport-2019-startira-s-golyamo-shou-401761.html", "text": "Със спиращи дъха хип-хоп изпълнения на румънския отбор започна първото издание на София ърбан зона спорт 2019. Северните ни съседи бяха част от стрийт феста в програмата на събитието. Момичетата и момчетата от Асоциация «Se Poate» (Възможно е) заслужиха най-много аплодисменти и просто „взривиха“ стотиците злители край сцената. Тази румънска неправителствена организация, създадена от \r\nмлади хора за млади хора, организира много спортни събития, сред тях и такива за хора с увреждания, където развитието и насърчаването на междукултурния обмен сред младeжите е основна цел, включително финансирана от малките партньорства по програма „Еразъм + СПОРТ“. \r\nСофия Ърбан зона спорт 2019 посреща участниците от Асоциация “Se Poate” като част от обмена на добри практики и споделянето на ценности в спорта, културата и образованието. „Нашите намерения са да споделяме страстите си към света и да учим всички как да приемат едновременно изкуство, култура и спорт. Ние смятаме, че това е подобрението, от което е нуждае обществото,“ каза г-н Даниел Еначеску, председател на Асоциацията и градски съветник в община Букурещ. Сред виртуозите на \r\nсцената бяха известни млади румънски танцьори и актьори, обичани от румънските младежи и активно практикуващи улични спортове. \r\n \r\nНа нея след това се качи целият екип на Фондация „София – европейска столица на спорта“, представен лично от организационния секретар Анатоли Илиев, който откри Ърбан зоната и пожела успех на участниците. „София е прекрасен град, в него можете да участвате в стотици активности и събития. От името на Столична община и лично на кмета Йорданка Фандъкова ви приветствам с „Добре дошли в София“ и ви пожелавам да изживеете едни незабравими 7 дни с Ърбан зона 2019,“ каза още Илиев. \r\n \r\nВеднага след това гостите бяха пленени от неотразимия глас на певицата Нели Петкова, която създаде уникална атмосфера със своите песни и умение да наелектризира публиката. Кулминация в откриването на Ърбан зоната бе шоуто на националния отбор по таекуондо, който представи част от изпълнението, с което спечели медал на световното в Южна Корея преди две години. Те бяха дълго ааплодирани от наобиколилите сцената участници, представители на 12 държави от чужбина: Естония, Северна Македония, Сърбия, Англия, Румъния, Испания, Италия, Турция, Словения, Гърция, Португалия  и Словакия. \r\n \r\nДнес Фестивалът на новите градски спортове и дисциплини продължава с турнирите по канадска борба (дясна ръка) 17:00 – 18:30 ч., баскетбол 3х3 17:00 – 19:00 и йога 18:00 – 19:00 ч. Всички активности са в Княжеската градина срещу Софийския университет.  Подробности и програма можете да намерите на  , както и във Facebok страницата на Sofia2018 – Европейска столица на спорта..", "date": "2019.09.16", "title": "София ърбан зона спорт 2019 стартира с голямо шоу"}
{"url": "https://standartnews.com/svyat/pochina-rokzvezdata-rik-okasek-ot-the-cars-401727.html", "text": "  Фронтменът на рокгрупата The Cars Рик Окасек е открит мъртъв в апартамент в Манхатън, предаде Асошиейтед прес. \r\n \r\nНюйокрската полиция съобщи, че нейни служители, реагирали на сигнал, подаден на телефон 911, са открили 75-годишния Окасек вчера към 16 часа местно време. По тяхна информация няма признаци за извършено престъпление. Причината за смъртта предстои да бъде установена от експерти. \r\n \r\nСред златните хитове на групата от края на 70-те и от 80-те са Just What I Needed, Shake it Up и Drive. \r\n  \r\nРокбандата бе въведена миналата година в Залата на славата на рокендрола.", "date": "2019.09.16", "title": "Почина рокзвездата Рик Окасек от The Cars"}
{"url": "https://standartnews.com/sport/voleybolistite-izlizat-sreshchu-frantsiya-401783.html", "text": "Националите по волейбол излизат срещу Франция днес, в четвъртия си мач от предварителна група А, на европейското първенство 2019 в Монпелие (Франция). Двубоят е от 21:45 часа в зала “Сюд де Франс Арена”. Мачът ще се предава пряко по БНТ 1 и БНТ 3 Това е първият сериозен сблъсък между сочените за фаворити в този поток - Франция, България и Италия. И трите тима са с амбиции за челните позиции, като имат по три победи в изиграните срещи. На Евро 2019 до момента България победи в груповата фаза Гърция с 3:0, Румъния с 3:0 и Португалия с 3:1 гейма и в момента заема второ място в група А с 9 точки и един загубен гейм. Франция също е без грешка. Волейболистите на \"петлите\" са с три чисти победи с по 3:0 над Румъния, Гърция и Португалия, като заемат първата позиция в групата с 9 точки и без загубен гейм.", "date": "2019.09.16", "title": "Волейболистите излизат срещу Франция"}
{"url": "https://standartnews.com/sport/sofiya-rban-zona-sport-2019-startira-s-golyamo-shou-401761.html", "text": "Със спиращи дъха хип-хоп изпълнения на румънския отбор започна първото издание на София ърбан зона спорт 2019. Северните ни съседи бяха част от стрийт феста в програмата на събитието. Момичетата и момчетата от Асоциация «Se Poate» (Възможно е) заслужиха най-много аплодисменти и просто „взривиха“ стотиците злители край сцената. Тази румънска неправителствена организация, създадена от \r\nмлади хора за млади хора, организира много спортни събития, сред тях и такива за хора с увреждания, където развитието и насърчаването на междукултурния обмен сред младeжите е основна цел, включително финансирана от малките партньорства по програма „Еразъм + СПОРТ“. \r\nСофия Ърбан зона спорт 2019 посреща участниците от Асоциация “Se Poate” като част от обмена на добри практики и споделянето на ценности в спорта, културата и образованието. „Нашите намерения са да споделяме страстите си към света и да учим всички как да приемат едновременно изкуство, култура и спорт. Ние смятаме, че това е подобрението, от което е нуждае обществото,“ каза г-н Даниел Еначеску, председател на Асоциацията и градски съветник в община Букурещ. Сред виртуозите на \r\nсцената бяха известни млади румънски танцьори и актьори, обичани от румънските младежи и активно практикуващи улични спортове. \r\n \r\nНа нея след това се качи целият екип на Фондация „София – европейска столица на спорта“, представен лично от организационния секретар Анатоли Илиев, който откри Ърбан зоната и пожела успех на участниците. „София е прекрасен град, в него можете да участвате в стотици активности и събития. От името на Столична община и лично на кмета Йорданка Фандъкова ви приветствам с „Добре дошли в София“ и ви пожелавам да изживеете едни незабравими 7 дни с Ърбан зона 2019,“ каза още Илиев. \r\n \r\nВеднага след това гостите бяха пленени от неотразимия глас на певицата Нели Петкова, която създаде уникална атмосфера със своите песни и умение да наелектризира публиката. Кулминация в откриването на Ърбан зоната бе шоуто на националния отбор по таекуондо, който представи част от изпълнението, с което спечели медал на световното в Южна Корея преди две години. Те бяха дълго ааплодирани от наобиколилите сцената участници, представители на 12 държави от чужбина: Естония, Северна Македония, Сърбия, Англия, Румъния, Испания, Италия, Турция, Словения, Гърция, Португалия  и Словакия. \r\n \r\nДнес Фестивалът на новите градски спортове и дисциплини продължава с турнирите по канадска борба (дясна ръка) 17:00 – 18:30 ч., баскетбол 3х3 17:00 – 19:00 и йога 18:00 – 19:00 ч. Всички активности са в Княжеската градина срещу Софийския университет.  Подробности и програма можете да намерите на  , както и във Facebok страницата на Sofia2018 – Европейска столица на спорта..", "date": "2019.09.16", "title": "София ърбан зона спорт 2019 стартира с голямо шоу"}
{"url": "https://standartnews.com/sport/ibrakhimovich-s-nov-rekord-v-sashch-401758.html", "text": "Златан Ибрахимович постави нов рекорд в Мейджър Лийг Сокър. Шведът направи хеттрик при изразителната победа на Ел Ей Галакси над Спортинг Канзас Сити със 7:2 и увеличи шансовете на отбора си да участва в плейофите на първенството. Освен Ибрахимович за изразителната победа се разписаха още Себастиан Летге (2) и с по един Джо Корона и Уриел Антуна. С новите си 3 гола 37-годишният швед записа името си в историята на Галакси, като се превърна в най-резултатния футболист на тима в рамките на един сезон. Ибра вече има 26 попадения, което е две повече от постижението на Карлос Руис от 2002-ра. Шведът е вече само на два гола от лидера в голмайсторската листа Карлос Вела, който играе за градския съперник на Галакси - ФК Лос Анджелис.", "date": "2019.09.16", "title": "Ибрахимович с нов рекорд в САЩ"}
{"url": "https://standartnews.com/sport/grisho-zapazi-25-ata-pozitsiya-v-ranglistata-401772.html", "text": "Водещият български тенисист Григор Димитров запази 25-ото си място в публикуваната днес световна ранглиста. Гришо е с актив от 1432 т. През тази седмица Димитров няма да участва в турнири, а през следващата ще играе в китайския град Ченду. Първата ни ракета за Купа „Дейвис“ Димитър Кузманов е №343, а националите Александър Лазаров и Александър Донски са съответно №526 и №793 в света.Новак Джокович (Сърбия) продължава да води с 9865 т. Втори е Рафаел Надал (Исп) с 9225 т, пред швейцареца Роджър Федерер със 7130 т. При дамите Виктория Томова се изкачи с три позиции до 181-ото място. Софиянката е вече на осминафинал на турнира в Осака, където в сряда ще срещне японката Наоми Осака. Елица Костова прогресира с 13 места до №207. Изабелла Шиникова е 210-а, а Александрина Найденова е на 218-ото място. В ранглистата при жените води Ашли Барти от Австралия, следвана от Каролина Плишкова и Елина Свитолина. ", "date": "2019.09.16", "title": "Гришо запази 25-ата позиция в ранглистата"}
{"url": "https://standartnews.com/sport/levski-zaradva-ruzhintsi-s-futbolen-praznik-401774.html", "text": "Ветераните на Левски откликнаха на поканата за посещение в село Ружинци за приятелски мач с връстниците си от региона. Двубоят е част от празненствата по случай 85-годишнината на организиран футбол във видинското село.  Кметът на Ружинци Александър Александров връчи почетни плакети и подаръци на гостите, а легендата на „сините“ Ангел Станков зарадва най-младите футболисти от ОФК „Ружинци“ с футболни топки, обувки, два екипа, рекламни сувенири и плакет. Мачът изгледаха десетки почитатели на футболната игра, председателят на ОС на БФС Иво Марков, привърженици на „Левски“, както и членове на фен клуб „Ултрас“-Видин. В честванията се включиха ветерани, играли с фланелката на Ружинци, футболни деятели и привърженици на клуба.  Те бяха наградени със специално подготвени значки и грамоти, подписани от президента на БФС Борислав Михайлов. В двата отбора се включиха кметът Александър Александров и зам.-кметът Димитър Славчев. Демонстрация на футболни умения показаха и двата тима. Мачът завърши 7:7, като хеттрик отбеляза кметът Александър Александров, а в края домакините бяха подсилени от децата в школата на местния клуб. За отбора на Левски играха: Илко Василев, Дилян Анкулов, Красимир Коев, Васил Диков, Николай Марков, Емил Спасов, Ангел Станков, Емил Борисов, Ивайло Стойков, Илиян Симеонов, Борислав Атанасов, Найден Зимбилев, Николай Добрев, Димитър Василев, Йордан Бойков и Стефан Павлов. За ОФК Ружинци на терена се появиха: Александър Александров, Димитър Славчев, Гошо Цветков, Тодор Цолов, Емил Драгинков, Наполеон Зарков, Владимир Савов, Емил Георгиев, Вилиян Викторов, Георги Томов.", "date": "2019.09.16", "title": "Левски зарадва Ружинци с футболен празник"}
{"url": "https://standartnews.com/sport/nsa-otkri-akademichnata-uchebna-godina-i-nova-tenis-baza-401776.html", "text": "С тържествено събрание в Аула Максима академичната общност на Национална спортна академия „Васил Левски“ откри учебната 2019/2020 година. В поздравителното си слово ректорът проф. Пенчо Гешев обърна внимание на първокурсниците, които за първи път прекрачват прага на Академията, за да ги приветства за правилния избор да влязат в един утвърден университет в системата на образователните структури, които обучават в областта на спорта, училищното физическо възпитание и общественото здраве и е  водеща институция не само в България, а в Европа и Света. „Всички наши специалности, в които подготвяме кадри, са специалности, изискващи дълбоко вътрешно убеждение във всеки един от нас, че сме годни да реализираме тази дейност, защото работим с хора, с деца. Трябва да сте вътрешно убедени, за да бъдете учители по физическо възпитание, треньори, за да запалите любовта към спорта в децата. Нещо повече – да превъзпитаме, ако трябва и техните родители“ – допълни проф. Гешев. По традиция той връчи студентските книжки на първокурсниците от трите факултета, класирали се с най-висок успех на кандидатстудентските изпити, както и на звезди на българския спорт, избрали НСА за свой Университет. Първокурсници в редовна форма на обучение ще са гимнастичките Мадлен Радуканова, Боряна Калейн, каратистът Борислав Байчев, борецът Захари Зашев, мотоциклетистът Теодор Кабакчиев и др. Поздравителни адреси към академичната общност изпратиха Милена Дамянова – председател на парламентарната комисия по образованието и науката, Славчо Атанасов – председател на парламентарната комисия по въпросите на децата, младежта и спорта, Кръсимир Вълчев – министър на образованието и науката, Стефка Костадинова – председател на БОК, командващия на съвместното командване на силите – ген.-лейтенант Любчо Тодоров. Заместник-министърът на младежта и спорта Николай Павлов приветства преподавателите и студентите за началото на учебната година от името на министър Красен Кралев. Кметът на район Студентски Димитър Дилчев припомни на присъстващите, че НСА е мястото, където си дават среща младежката енергия, силната воля и славната спортна история на България. „Спортната база на НСА е от изключителна важност за изграждането на кадри. От седмица студентите на НСА се радват и на новата база в центъра на София, ще открием след малко и нова тенис база. Професор Гешев, Вашето управление ще се запомни. НСА стана едно райско място, в което спортисти и млади семейства обичат да прекарват времето си. Спечелихте много битки, отвоювахте много територии, но това не е края. Това трябва да продължи и се надявам тези след Вас упорито да следват Вашия път“ – заяви в словото си Димитър Дилчев. Гости на тържественото събрание бяха още д-р Елеонора Лилова -  председател на Държавната агенция за закрила на детето, Йорданка Благоева – заместник-председател на БОК, Михаил Златанов – началник на политическия кабинет на министъра на вътрешните работи, представители на дирекция „Висше образование“ на МОН, Борис Борисов – съветник в ПК по въпросите на децата, младежта и спорта, ген. Илия Лилов – зам.-началник на съвместното командване на силите и др. Непосредствено след церемонията проф. Гешев, кметът Дилчев и доц. Цветанка Захариева – ръководител на сектор „Тенис“, прерязаха лентата на новата тенис база в центъра на кампуса на НСА. Тя е изградена от фирма „Динамик ресурс“ само за три месеца  изцяло с финансиране на НСА. Базата разполага с 4 корта с изкуствена настилка, осветление и трибуни за зрители. До месеци се очаква два от кортовете да бъдат покрити с конструкция тип балон, за да се ползват целогодишно.", "date": "2019.09.16", "title": "НСА откри академичната учебна година и нова тенис база"}
{"url": "https://standartnews.com/sport/bosnenets-sviri-na-ludogorets-sreshchu-tsska-moskva-401781.html", "text": "Босненският рефер Ирфан Пелито ще ръководи първата среща на Лудогорец (Разград) в груповата фаза на турнира Лига Европа. Шампионите приемат в четвъртък ЦСКА (Москва) в група \"Н\", като срещата е на \"Лудогорец Арена\" от 22.00 часа. Мачът ще бъде предаван пряко по БНТ и БНР. \r\nПомощници на Пелито ще бъдат неговите сънародници Сенад Ибришимбегович и Давор Бельо, а четвърти съдия е Адмир Шехович. Бившият топрефер от Люксембург Ален Амер ще бъде съдийски наблюдател на мача, а Романо Клаведечер от Швейцария е делегат на УЕФА. \r\n35-годишният Пелито е международен рефер от 4 години и веднъж е ръководил мач на български отбор. Това е младежката квалификация до 21 години на нашия отбор с Франция, която се игра през есента на 2018-а година в Стара Загора и завърши 0:1. \r\nАрбитъра от Босна и Херцеговина свири през лятото финала на Европейското първенство за юноши до 19 години, в който играха талантите на Испания и Португалия.", "date": "2019.09.16", "title": "Босненец свири на Лудогорец срещу ЦСКА Москва"}
{"url": "https://www.standartnews.com/sport/grisho-zapazi-25-ata-pozitsiya-v-ranglistata-401772.html", "text": "Водещият български тенисист Григор Димитров запази 25-ото си място в публикуваната днес световна ранглиста. Гришо е с актив от 1432 т. През тази седмица Димитров няма да участва в турнири, а през следващата ще играе в китайския град Ченду. Първата ни ракета за Купа „Дейвис“ Димитър Кузманов е №343, а националите Александър Лазаров и Александър Донски са съответно №526 и №793 в света.Новак Джокович (Сърбия) продължава да води с 9865 т. Втори е Рафаел Надал (Исп) с 9225 т, пред швейцареца Роджър Федерер със 7130 т. При дамите Виктория Томова се изкачи с три позиции до 181-ото място. Софиянката е вече на осминафинал на турнира в Осака, където в сряда ще срещне японката Наоми Осака. Елица Костова прогресира с 13 места до №207. Изабелла Шиникова е 210-а, а Александрина Найденова е на 218-ото място. В ранглистата при жените води Ашли Барти от Австралия, следвана от Каролина Плишкова и Елина Свитолина. ", "date": "2019.09.16", "title": "Гришо запази 25-ата позиция в ранглистата"}
{"url": "https://standartnews.com/kultura/the-chemical-brothers-prevzemat-arenata-401754.html", "text": "“Няма по-велик лайв денс спектакъл в света в момента”, пише световната музикална медийна платформа NME по повод грандиозното шоу на The Chemical Brothers “No Geography Tour”, което ще връхлети зала Арена Армеец в София на 10 октомври, по покана на продуцентска компания АРТ БГ. Невиждани иновативни визуализации и енергичен безкомпромисен звук, вплетени в едно невероятно аудио-визуално преживяване, ще преживеят всички български фенове на най-култовото електронно дуо в света в софийската арена в уречената дата. “С всяко следващо свое появяване на сцената, те вдигат нивото, благодарение на новите технологии - визуализациите им са спиращи дъха - но и още, защото те предлагат на публиката все по-добър и ефектен звук”, споделят британските музикални критици виждането си относно новото No Geography Tour, което иконичните музиканти представиха като хедлайнери на най-мащабния и престижен музикален фестивал в Европа - Гластънбъри, Великобритания. Сензационният набор от визуализации, който акомпанира музикалния сетлист, е причина The Chemical Brothers да заемат достойното си място на хедлайнери на най-квалитетните музикални формуми в цял свят. В рамките на No Geography Tour ще видим огромна въртележка, която те кара да \"изгубиш контрол\" по време на \"EML Ritual\" и гигантски  роботи, които стрелят с лазерни пушки докато звучи хипнотизиращия \"Hoops\". По време на грандиозния No Geography Tour ще станем свидетели и на невиждани до този момент огромни човешки холограми, порой от лазери, формирани в зрелищни 3D мапинги и какво ли още не. The Chemical Brothers, Том Роуландс и Ед Саймъндс, се събират в Манчестър през 1989-а. Те постигат световна слава, когато вторият им албум Dig Your Own Hole оглавява британските класации през 1997-а. Само в Обединеното Кралство музикантите бележат 6 първи места с албумите си и 13 топ 20 сингли, между които и две първи места. Освен новия си албум No Geography музикантите ще представят пред българска публика и най-обичайните си композиции от цялата си дискография като Hey Girl Hey Boy, Block Rockin’ Beats, Galvanize и много други Цялата сценична техника ще пътува до Арена Армеец от Великобритания в 7 ТИР-а, тъй като няма как да бъдат набавени нейни аналози у нас като качество и ефекти.  До грандиозния спектакъл на The Chemical Brothers остава по-малко от месец. По изискване на мениджмънта на електронните величия местата ще бъдат лимитирани до точно 9500. Организаторите съветват всички желаещи да преживеят това аудио-визуално зрелище да закупят своите билети още сега, тъй като интересът към събитието е огромен и се очаква публика не само от България, а и от съседните балкански държави. Билети за концерта все още могат да се закупят на цени от 69, 79, 89 лева и ВИП места от 100.", "date": "2019.09.16", "title": "The Chemical Brothers превземат Арената"}
{"url": "https://standartnews.com/sport/beroe-se-ozori-sreshchu-vitosha-401803.html", "text": "Берое победи трудно гостуващия Витоша Бистрица с 1:0 в последна среща от деветия кръг на efbet Лига. Единственото попадение в мача падна в 84-ата минута. Иван Минчев центрира от пряк свободен удар, а Георги Амзин не се намеси добре и топката попадна в Зоран Йосипович, който от непосредствена близост преодоля Василев.", "date": "2019.09.16", "title": "Берое се озори срещу Витоша"}
{"url": "https://standartnews.com/kultura/mladezhkiyat-otkriva-sezona-s-po-poleka-401777.html", "text": "След години на подготовка, месеци на репетиции в София и Пловдив, спектакълът по песни на Стефан Вълдобрев „По-полека“ дебютира на сцената на Младежкия театър „Николай Бинев“ на 19 и 20 септември като копродукция с Драмата под тепетата. Пред пълна зала и под буря от аплодисменти на 11 септември спектакълът вече откри международния фестивал „Сцена на кръстопът“. Зрителите и в София скоро ще се насладят на много смях, изключителна музика, прекрасни танци и забавни и докосващи персонажи, изиграни от страхотните звезди на двете трупи и специалният гост Филип Аврамов. Автори на текста са Ваня Щерева и Стайко Мурджев. Режисьор е  директорът на Младежкия Владимир Люцканов. Композитор на „По-полека“, естествено, е Стефан Вълдобрев, който е създал оригинална музика за над 20 филма и 70 постановки, за които е отличен с „Аскеер“, „Икар“, „МаксиМ“... Сценографията е на Венелин Шурелов /„Аскеер“, „Икар“/, който отново влиза в екипа на Младежкия след изключителната си работа по последното представление в репертоара на трупата „Аз, Фойербах“. Музикален продуцент е Веселин Веселинов-Еко, костюмограф е Елица Георгиева, която вече се разписа в хитовете  „Като трохи на прозореца“, „Еквус“, „Специални поводи“, „Лунните деца“. Хореограф на спектакъла е Теодора Попова", "date": "2019.09.16", "title": "Младежкият открива сезона с „По-полека“"}
{"url": "https://www.standartnews.com/sport/levski-zaradva-ruzhintsi-s-futbolen-praznik-401774.html", "text": "Ветераните на Левски откликнаха на поканата за посещение в село Ружинци за приятелски мач с връстниците си от региона. Двубоят е част от празненствата по случай 85-годишнината на организиран футбол във видинското село.  Кметът на Ружинци Александър Александров връчи почетни плакети и подаръци на гостите, а легендата на „сините“ Ангел Станков зарадва най-младите футболисти от ОФК „Ружинци“ с футболни топки, обувки, два екипа, рекламни сувенири и плакет. Мачът изгледаха десетки почитатели на футболната игра, председателят на ОС на БФС Иво Марков, привърженици на „Левски“, както и членове на фен клуб „Ултрас“-Видин. В честванията се включиха ветерани, играли с фланелката на Ружинци, футболни деятели и привърженици на клуба.  Те бяха наградени със специално подготвени значки и грамоти, подписани от президента на БФС Борислав Михайлов. В двата отбора се включиха кметът Александър Александров и зам.-кметът Димитър Славчев. Демонстрация на футболни умения показаха и двата тима. Мачът завърши 7:7, като хеттрик отбеляза кметът Александър Александров, а в края домакините бяха подсилени от децата в школата на местния клуб. За отбора на Левски играха: Илко Василев, Дилян Анкулов, Красимир Коев, Васил Диков, Николай Марков, Емил Спасов, Ангел Станков, Емил Борисов, Ивайло Стойков, Илиян Симеонов, Борислав Атанасов, Найден Зимбилев, Николай Добрев, Димитър Василев, Йордан Бойков и Стефан Павлов. За ОФК Ружинци на терена се появиха: Александър Александров, Димитър Славчев, Гошо Цветков, Тодор Цолов, Емил Драгинков, Наполеон Зарков, Владимир Савов, Емил Георгиев, Вилиян Викторов, Георги Томов.", "date": "2019.09.16", "title": "Левски зарадва Ружинци с футболен празник"}
{"url": "https://standartnews.com/kultura/voenniyat-teatr-otvarya-vrati-na-17-septemvri-401747.html", "text": "Театър „Българска армия“ отваря вратите си за столичани и гости навръх 17 септември - празника на Света София и дъщерите й Вяра, Надежда и Любов. Точно в 10 часа започна приключението - от сутринта звезди от трупата ще посрещат на входа на „Раковски” 98 с чаша от кафето, което подкрепя българските артисти, за да поведат феновете на незабравима разходка из арт потайностите – репетиционните зали, гримьорните, перукерните, ателиетата, фоайетата с култови плакати, както и звукозаписното студио на Дони. Всички ще могат не само да разглеждат  костюми и експонати от емблематични спектакли, но и да ги облекат и да се снимат с арсенал от саби, мечове, пистолети, автомати и картечници. В тазгодишното издание на Деня на отворените врати за пръв път ще бъде открехната завесата и там, където се ражда всеки спектакъл. Приятелите на театъра ще имат уникалния шанс да бъдат свидетели на репетиционния процес, в който доайенът сред режисьорите Красимир Спасов работи с актьорите, по пиесата на Майк Бартлет „Любов любов любов”.  Отново на камерна сцена „Миракъл” почитателите на Мелпомена ще се срещнат със Стефка Янорова, Иван Налбантов, Веселин Ранков, Стойко Пеев, Дони и Нети, Иван Радоев – за „10 минути с...”, откровен разговор за професията, изкуството, любовта и още нещо. По традиция само няколко часа преди да се вдигне завесата за първото представление за сезона, посетителите могат да проследят и неговата възстановителна репетиция. В 15 часа на голяма сцена започват актьорите от хитовата комедия „Арсеник и стари дантели”. Празничният 17-ти септември е и последният ден, в който билетите за всички постановки през септември, октомври и ноември са на специалната цена от 10 лева.", "date": "2019.09.16", "title": "Военният театър отваря врати на 17 септември"}
{"url": "https://www.standartnews.com/sport/nsa-otkri-akademichnata-uchebna-godina-i-nova-tenis-baza-401776.html", "text": "С тържествено събрание в Аула Максима академичната общност на Национална спортна академия „Васил Левски“ откри учебната 2019/2020 година. В поздравителното си слово ректорът проф. Пенчо Гешев обърна внимание на първокурсниците, които за първи път прекрачват прага на Академията, за да ги приветства за правилния избор да влязат в един утвърден университет в системата на образователните структури, които обучават в областта на спорта, училищното физическо възпитание и общественото здраве и е  водеща институция не само в България, а в Европа и Света. „Всички наши специалности, в които подготвяме кадри, са специалности, изискващи дълбоко вътрешно убеждение във всеки един от нас, че сме годни да реализираме тази дейност, защото работим с хора, с деца. Трябва да сте вътрешно убедени, за да бъдете учители по физическо възпитание, треньори, за да запалите любовта към спорта в децата. Нещо повече – да превъзпитаме, ако трябва и техните родители“ – допълни проф. Гешев. По традиция той връчи студентските книжки на първокурсниците от трите факултета, класирали се с най-висок успех на кандидатстудентските изпити, както и на звезди на българския спорт, избрали НСА за свой Университет. Първокурсници в редовна форма на обучение ще са гимнастичките Мадлен Радуканова, Боряна Калейн, каратистът Борислав Байчев, борецът Захари Зашев, мотоциклетистът Теодор Кабакчиев и др. Поздравителни адреси към академичната общност изпратиха Милена Дамянова – председател на парламентарната комисия по образованието и науката, Славчо Атанасов – председател на парламентарната комисия по въпросите на децата, младежта и спорта, Кръсимир Вълчев – министър на образованието и науката, Стефка Костадинова – председател на БОК, командващия на съвместното командване на силите – ген.-лейтенант Любчо Тодоров. Заместник-министърът на младежта и спорта Николай Павлов приветства преподавателите и студентите за началото на учебната година от името на министър Красен Кралев. Кметът на район Студентски Димитър Дилчев припомни на присъстващите, че НСА е мястото, където си дават среща младежката енергия, силната воля и славната спортна история на България. „Спортната база на НСА е от изключителна важност за изграждането на кадри. От седмица студентите на НСА се радват и на новата база в центъра на София, ще открием след малко и нова тенис база. Професор Гешев, Вашето управление ще се запомни. НСА стана едно райско място, в което спортисти и млади семейства обичат да прекарват времето си. Спечелихте много битки, отвоювахте много територии, но това не е края. Това трябва да продължи и се надявам тези след Вас упорито да следват Вашия път“ – заяви в словото си Димитър Дилчев. Гости на тържественото събрание бяха още д-р Елеонора Лилова -  председател на Държавната агенция за закрила на детето, Йорданка Благоева – заместник-председател на БОК, Михаил Златанов – началник на политическия кабинет на министъра на вътрешните работи, представители на дирекция „Висше образование“ на МОН, Борис Борисов – съветник в ПК по въпросите на децата, младежта и спорта, ген. Илия Лилов – зам.-началник на съвместното командване на силите и др. Непосредствено след церемонията проф. Гешев, кметът Дилчев и доц. Цветанка Захариева – ръководител на сектор „Тенис“, прерязаха лентата на новата тенис база в центъра на кампуса на НСА. Тя е изградена от фирма „Динамик ресурс“ само за три месеца  изцяло с финансиране на НСА. Базата разполага с 4 корта с изкуствена настилка, осветление и трибуни за зрители. До месеци се очаква два от кортовете да бъдат покрити с конструкция тип балон, за да се ползват целогодишно.", "date": "2019.09.16", "title": "НСА откри академичната учебна година и нова тенис база"}
{"url": "https://standartnews.com/kultura/krasavitsata-i-zvyara-davat-start-v-kukleniya-teatr-401779.html", "text": "С  драматизация по френската народна приказка „Красавицата и Звяра“ Столичният куклен театър открива есенния сезон. Историята е за голямата  любов, която се ражда след поредица от грешки. Буря, кражба, смелост и страх водят красивата Бел до невероятната истина за един прекрасен човек, скрит зад външността на Звяр. Драмаризацията е на Димитър Иванов, режисурата е на Елица Петкова, художник е Христина Недева-Младенович, музиката е на Пламен Петков. Участват Диляна Спасова, Димитър Иванов, Стефан Димитров, Стоян Дойчев.", "date": "2019.09.16", "title": "„Красавицата и Звяра“ дават старт в Кукления театър"}
{"url": "https://www.standartnews.com/sport/bosnenets-sviri-na-ludogorets-sreshchu-tsska-moskva-401781.html", "text": "Босненският рефер Ирфан Пелито ще ръководи първата среща на Лудогорец (Разград) в груповата фаза на турнира Лига Европа. Шампионите приемат в четвъртък ЦСКА (Москва) в група \"Н\", като срещата е на \"Лудогорец Арена\" от 22.00 часа. Мачът ще бъде предаван пряко по БНТ и БНР. \r\nПомощници на Пелито ще бъдат неговите сънародници Сенад Ибришимбегович и Давор Бельо, а четвърти съдия е Адмир Шехович. Бившият топрефер от Люксембург Ален Амер ще бъде съдийски наблюдател на мача, а Романо Клаведечер от Швейцария е делегат на УЕФА. \r\n35-годишният Пелито е международен рефер от 4 години и веднъж е ръководил мач на български отбор. Това е младежката квалификация до 21 години на нашия отбор с Франция, която се игра през есента на 2018-а година в Стара Загора и завърши 0:1. \r\nАрбитъра от Босна и Херцеговина свири през лятото финала на Европейското първенство за юноши до 19 години, в който играха талантите на Испания и Португалия.", "date": "2019.09.16", "title": "Босненец свири на Лудогорец срещу ЦСКА Москва"}
{"url": "https://standartnews.com/kultura/evgeni-budinov-vliza-v-otkradnat-zhivot-401780.html", "text": "Лекарски сблъсъци и драматични развръзки ще превземат отделенията на „Света Анастасия“ в новите епизоди на „Откраднат живот: Кръвни връзки“ от вторник до петък по Нова. Тази седмица към лекарския екип ще се присъедини актьорът депутат Евгени Будинов, когото зрителите ще видят в различно амплоа. „Щастлив съм, че моя мечта се сбъдна и участвам в един от най-култовите сериали в тв ефира. Истината е, че това е нещо мащабно – работим в огромна болница, която съдържа всичко необходимо за тази среда в реалния живот. За мен е предизвикателство, защото обикновено ме търсят за по-комедийни роли, а тук образът е драматичен. Доктор Петмезов е гастроентеролог – възпитан и етичен мъж, който много добре се разбира с жените. Зрителите да очакват неочакваното!“, разказва Евгени Будинов. Историята на осиновителката, в чийто образ влиза Аня Пенчева, ще продължи да вълнува лекарите. Драматичната съдба на дъщеря й ще върне и доктор Огнянова към стари, но ужасяващи спомени. Страховете й ще се опита да разтълкува доктор Табаков, а един от най-близките й хора – доктор Ковачев, ще остане наблюдател въпреки емоциите. Ситуацията ще ескалира и в кабинета на Евгения, която ще попадне в истинска буря след уговаряне на среща между професор Цонев и един от големите му врагове.", "date": "2019.09.16", "title": "Евгени Будинов влиза в „Откраднат живот“"}
{"url": "https://standartnews.com/kultura/zasukan-svyat-na-kurkinski-otkriva-kinomaniyata-401784.html", "text": "Киномания 2019 стартира на 14 ноември в зала номер едно със „Засукан свят“ на Мариус Куркински – екранизация по едноименния разказ от сборника „Диви разкази“ на Николай Хайтов. „Заставам зад филма с цялото си сърце и ценностите, които нося“, сподели Куркински пред медиите, който играе заедно с Камен Донев, Ана Пападопулу, Виктория Колева, Вяра Коларова, Велислав Павлов, Димитър Николов, София Бобчева и Димитър Рачков. Във фокуса е съдбата на Милю – малкият човек, който в целия си живот се бори със засукания свят и накрая в миг на просветление осъзнава: „Не може то тъй, приискало му се на някого да мре. Път трябвало да се измине! Вяра да се трупа! Живот да се изживее!”. Филмовата панорама ще продължи до 28 ноември, а акцентите в програмата са повече от любопитни.  Киномания 2019 ще предложи на своята публика наполовина повече емоции с първото издание на „Танц филм фест“, който предшества фестивала, затова и от НДК наричат това издание 33 ½. „А „Засукан свят“ е филм-послание и ние от НДК бяхме твърдо убедени, че именно с него трябва да открием Киномания“, подчерта Борислав Велков, председател на Съвета на директорите. Тази година организаторите провеждат специална кампания „Гледай“, инспирирана от откриващия филм „Засукан свят“, с която целят  чрез цитати от филма и разказа, както и загадъчни визии с очите на актьорите, да привлекат вниманието на аудиторията.  Да гледаме с отворени сетива, да гледаме през очите на другия и да се вглеждаме повече в детайлите са само някои от посланията на откриващия филм. А киноизкуството е онзи магичен обектив, през който гледаме една история, а виждаме себе си, убедени са от екипа на Киномания. Сред акцентите в програмата на 33 ½ издание на Киномания е и „Нарисувай ми тъга“ – вечер на Тео Ушев. На 17 ноември от 19 в зала едно на НДК ще станем свидетели на две събития – българската премиера и единствена прожекция на филма на Тео Ушев „Физика на тъгата“ по едноименния роман на Георги Господинов. Филмът имаше преди седмица своята световна премиера на фестивала в Торонто, а вчера беше отличен със специална награда в категория „Късометражно кино“ от престижния международен фестивал. За най-новия си филм Ушев казва, че не следва стриктно сюжета на книгата, не е филм-биография, а филм-лабиринт, капсула на времето, в която са събрани обекти, случки, спомени, мелодии. Филм за носталгията, пропилените шансове и неслучилите се мечти на цяло едно поколение, премерен през личния разказ. Другото събитие, с което ще започне вечерта, озаглавена „Нарисувай ми тъга“, е музикално-визуалният спектакъл „Четирите годишни времена” на Вивалди. Проектът е реализиран от Токийския университет на изкуствата, като визуалните картини на четирите годишни времена са дело на четирима художници от Естония, Япония, Русия и България в лицето на Тео Ушев. Музикалното изпълнение на живо в зала 1 на НДК ще бъде на Quatro ансамбъл със солист Иван Пенчев. „Възможността да представя пред българска публика в този кино-концерт двата ми най-амбициозни проекта през последните 8 години, е огромна радост и вълнение за мен. Надявам се за зрителите той да бъде любопитно и интересно пътешествие чрез картини и музика“, сподели Тео Ушев. Програматорите на Киномания Владимир Трифонов и Хермина Азарян представиха и премиерните заглавия в зала 1: 16 ноември – „Един дъждовен ден в Ню Йорк”, режисьор Уди Алън; 23 ноември „Болка и величие“, режисьор Педро Алмодовар, които вече дават заявка за потенциални хитове. Билети за филмите в зала 1 вече са в продажба на касите на НДК и на tickets.ndk.bg.", "date": "2019.09.16", "title": "„Засукан свят“ на Куркински открива Киноманията"}
{"url": "https://standartnews.com/kultura/krvozhadni-khimeri-napadat-sveti-vlas-401782.html", "text": "Супер звезди на руското кино пристигат в Свети Влас за снимките на игралния филм „Големият лов“. Зад лентата стои една от най-големите продуцентски компании в Русия „Дикси“, като партньор от българска страна е „Мирамар филм“ („Дзифт“, „Вездесъщият“). В продължение на месец Свети Влас ще се превърне в арена на фантастични чудовища, които нападат кроткото крайбрежие и всяват шок и ужас сред местното население. От продукцията не издават повече за сюжета, защото има изненадващо развитие и още по-изненадващ финал, но посланието на филма е, че светът ще бъде спасен от тези, които най-малко очакваме. Жанрът на „Големият лов“ е екшън комедия. Топ криминалистка от Бургас е наказана за известен период в едно от най-спокойните места по българското Черноморие – Свети Влас, където по думите й, единственото престъпление, което може да се случи, е „вятърът да отнесе кърпата ти в морето“. Лентата се снима предимно на територията на „Диневи ризорт“. Действието във филма се развива реално в курортния град в края на летни сезон. Главната женска роля е поверена на  Лорина Камбурова, която изгря в хитовия сериал „Скъпи наследници“ по Би Ти Ви. В мъжките персонажи ще видим Кирил Кяро и Роман Курцин. Кяро е познат на българската публика от криминалния сериал „Хрътката“, излъчван по БНТ и Bulgaria ON AIR. Актьорът пристигна в Свети Влас със семейството си и съчетава професионалните си ангажименти с време за фамилна почивка. Роман Курцин също е познат на родната публика от сериала „Хотел Елеон“, който се реализира в българския ефир като продължението на най-успешния руски сериал „Кухня“. Актьорският звезден екип се допълва от Анна Ардова. Сред най-известните филми с нейно участие са нашумелият „Висоцки. Благодаря, че си жив“ и „Една за всички“, който й носи през 2010 г. почетната награда „ТЕФИ“. Продуцентите на филма се спират на Свети Влас след оглед на цялото Черноморие – от Шабла до Резово. „Влас отговори на всички изисквания за локации и инфраструктура, както и на основната заявка във филма, че действието се развива в едно тихо и спокойно място“, сподели Матей Константинов от „Мирамар“. „Големият лов“ ще се разпространява в Русия от най-голямата дистрибуторска компания „Каро Прокат“ на над 2000 екрана и ще се излъчи от ефирна телевизия с многомилионна аудитория.", "date": "2019.09.16", "title": "Кръвожадни химери нападат Свети Влас"}
{"url": "https://standartnews.com/svyat/velikobritaniya-shche-legalizira-narkotitsite-401796.html", "text": "Лейбъристката партия във Великобритания обмисля легализацията на всички наркотици, ако това бъде препоръчано от Кралската комисия, пише британското издание \"Индипендънт\". „Няма нищо по-важно от това да запазим живота на нашите граждани”, съобщи пред „Сънди таймс” държавният секретар в сянка Даян Абът. Тя каза, че партията ще „свика Кралска комисия, за да разгледа легализацията на всеки един наркотик, както и проблемите свързани с общественото здраве”. След това лейбъристите ще последват всички препоръки, дори в тях да се включва легализирането на кокаин и хероин. Другата екстравагантна идея е да има клиники за защита от свръхдоза – държавни учреждения, където употребяващите наркотици ще могат безопасно да се инжектират, обясни Абът. Данните, събрани от Европейския център за наблюдение на наркотиците, показват, че 8% от младежите признават, че са пушили канабис през 2017 г., а във Великобритания броят им скача до 12,3%. Депутатът от лейбъристката партия Дейвид Леми отсече, че е доволен да види, че неговата партия „се ангажира с подход, базиран на доказателства относно реформата с наркотиците”. Хелън Кларк, бившият министър-председател на Нова Зеландия, подчерта, че подходът към канабиса и хероина по целия свят е показал ирационално третиране на проблема с наркотиците. „Всички легални лекарства имат рискови странични ефекти, които докторите, властите и обществото, считат за приемливи, заради баланса с техните терапевтични ползи. Ние трябва да обмислим отделно тяхната немедицинска употреба, но нивото им на приемане със сигурност не е нулево – в противен случай отдавна щяхме да забраним алкохола, никотина и кофеина\", посочи по-рано тази година Кларк пред „Индипендънт”.", "date": "2019.09.16", "title": "Великобритания ще легализира наркотиците"}
{"url": "https://standartnews.com/biznes/zasedava-mezhdupravitelstvenata-blgaro-ruska-komisiya-401741.html", "text": "На 16 и 17 септември в резиденция \"Евксиноград\" край Варна се провежда заседание на Българо-руската междуправителствена комисия за икономическо и научно-техническо сътрудничество. Съпредседатели на комисията са министърът на енергетиката на България Теменужка Петкова и министърът на промишлеността и търговията на Руската Федерация Денис Мантуров. В рамките на сесията двете страни ще обсъдят въпроси от взаимен интерес в областта на търговията, енергетиката, туризма, инвестициите, околната среда, транспорта, селското стопанство и други. Успоредно със заседанието на междуправителствената комисия ще се проведе и българо-руски бизнес форум. Русия е един от основните външнотърговски партньори на България. Икономическите връзки между България и Руската федерация се регулира от договореностите между Руската федерация и Европейския съюз. По предварителни данни за 2018 г. двустранният стокообмен е намалял с 4.1% до 4.14 млрд. щ. долара. Износът се е свил с 46% и е 451 млн. щ. д., а при вносът има увеличение с 6.1% и е на стойност 3.69 млрд. щ. долара. Числата показват, че Руската федерация е най-големият вносител у нас в групата на страните извън Европейския съюз. Търговското салдо винаги е било отрицателно за България, а през миналата година се е увеличило с 22.4% до 3.24 млрд. щ. долара. България пък заема около 1% от външнотърговския стокообмен на Русия. Най-голям дял в износа ни имат медикаментите, хладилници и други. Над 85 % от вноса у нас се формира от минерални продукти и горива, а останалата част се състои от суровини, материали и изделия на машиностроенето. През първото полугодие на тази година стоки на най-голяма стойност България е внесла от Руската федерация - 2.5 млрд. лв., но има спад от 23 на сто. По данни на БНБ към декември 2017 г. обемът на инвестициите в България от Русия възлиза на 1.97 млрд. евро, което представлява 4% от всички инвестиции. В ранглистата на чуждестранните инвеститори по страни Русия заема седмото място за периода 1996-2017-а. Сътрудничеството в областта на туризма също може да се каже, че е в застой. Посещенията на български граждани в Русия са значително по-малко. През миналата година броят на руските туристи е намалял с 8.3% и е 511 701 души, при което Русия заема шесто място сред всички страни по този показател.", "date": "2019.09.16", "title": "Заседава Междуправителствена българо-руска комисия"}
{"url": "https://standartnews.com/svyat/naslednichkata-na-merkel-s-taen-puch-sreshchu-neya-401797.html", "text": "Анегрет Крамп-Каренбауер, която Ангела Меркел посочи за своя наследничка, е направила опит да организира пуч срещу нея. Това сензационно твърдение може да се прочете на страниците списание \"Щерн\" с автор Ханс-Улрих Йоргес, съобщи за БНР кореспондентът на Клуб Z Капка Тодорова. Той твърди, че има информация, според която новата лидерка на ХДС е искала да поеме канцлерския пост възможно най-бързо, като отстрани Меркел. Йоргес твърди, че пучът е бил подготвян през пролетта на тази година. Планът е бил между края на май и началото на парламентарната лятна ваканция през юли да се стигне до наложителна смяна в канцлерството. Меркел обаче научила за това. \"Канцлерката разбра, че Крамп-Каренбауер събира поддръжници, които да мобилизира в решаващия момент\", пише журналистът. Меркел поканила лидерката на християндемократите на вечеря, на която директно ѝ заявила, че е научила за плановете ѝ. Според \"Щерн\" тя й казала: \"Можеш да опиташ...\" От кръгове, близки до Меркел обаче отричат статията на Йоргес. Според тях е имало доста разногласия между Меркел и Крамп-Каренбауер - най-вече по въпросите на миграционната политика, но това било далеч от опит за пуч.", "date": "2019.09.16", "title": "Наследничката на Меркел с таен пуч срещу нея"}
{"url": "https://standartnews.com/svyat/eksploziya-v-tsentr-po-virusologiya-v-novosibirsk-401800.html", "text": "В един от корпусите на новосибирския научен център по вирусология и биотехнологии се е взривил газов балон, има пострадал, предаде агенция Интерфакс. Експлозията е станала по време на ремонтни работи в санитарния портал на един от лабораторните корпуси, един работник е с изгаряния на долните крайници и се намира в реанимацията на местна болница. Според източниците на агенцията в помещението нямало опасни биологични вещества. Този държавен научен център е основан през 1974 г., сега се занимава с разработка на средства за диагностика и лечение на инфекциозни болести. Освен това там притежават най-пълната в света колекция от вируси като Ебола, хеморагичната треска Марбург, тежкия остър респираторен синдром /SARS/. Разработват се ваксини срещу свинския грип, ХИВ и Ебола. При създаването си центърът е бил секретен институт и освен с разработката на ваксини, се е занимавал и със средства за защита от бактериологично и биологично оръжие.", "date": "2019.09.16", "title": "Експлозия  в  център по вирусология в Новосибирск"}
