{"url": "http://standartnews.com/lyubopitno/desi_banova_i_rosen_plevneliev_se_sgodiha-369946.html", "text": "Деси Банова и Росен Плевнелиев се сгодиха. Това разкри самата тя в ефира на NOVA за \"На кафе\". „Истина е, няма как да го скрия. Рано или късно тази новина щеше да излезе\", сподели Деси. По думите й предложението е било много романтично и е дошло преди няколко месеца на едно от пътуванията във Виена. \"Искам обаче да запазя подробностите за себе си\", заяви Банова, като показа годежния си пръстен. Бижуто е изключително нежно и красиво, увериха се зрителите. А как си представя Деси сватбата? „С приятели, гости, но далеч от медиите. По-нетрадиционна\", посочи тя. Предложението не било изненада за най-близките на красавицата. „Той от самото начало бе споделил за своите намерения. Просто беше изненада мястото и начинът, по който го направи. Иначе те бяха в течение. Той е сериозен човек\", каза още тя. В края на ноември Банова и Плевнелиев дадоха първото си интервю като двойка. Те се появиха в \"На кафе\" и разкриха подробности за връзката си.", "date": "2018.03.30", "title": "Деси Банова и Росен Плевнелиев се сгодиха"}
{"url": "http://standartnews.com/balgariya/strastite_ruski-369973.html", "text": "В навечерието на Великден Русия разпали страстите български. Решението на премиера Борисов да не гоним дипломати на Москва предизвика нов разлом в обществото между русофили и русофоби. Дори по-голям от този преди месец, когато руският патриарх дойде за националния ни празник и се скара на президента Радев, че не тачим достатъчно „братушките\". Е, редно е сега патриарх Кирил да си вземе думите назад. Защото позицията на кабинета е да не отзовава руски дипломати без да имаме неопровержими доказателства за намесата на Москва по случая „Скрипал\". Борисов даде достатъчно ясен сигнал на Великите сили. Да, България винаги е била и ще бъде съюзник с Европа и Америка, но не на всяка цена. Особено когато става въпрос за националния ни интерес. Особено когато чергата на Балканите е на път да се подпали. Историята учи, че това става винаги, когато замирише на война. Просто защото това „буре с барут\", както Кустурица го нарича, е на прекия път между Изтока и Запада. И е мостът между християнския и мюсюлманския свят. Едва ли някой българин може да каже отсега какви ще са плюсовете или минусите от решението на Борисов. Защото Но отсега е ясно, че с него декларираме солидарност към Запада и комуникация с Изтока. Също като поговорката – и вълкът сит, и агнето цяло. Засега обаче заслугите на Борисов по отношение на балансирана външна политика се оценяват добре в чужбина, но слабо в България. Оказва се, че за премиера беше по-лесно да събере на една маса лидерите на Европа и Турция, както и на разединените доскоро Западни Балкани, отколкото да обедини българите с обща кауза. Особено по темата Америка или Русия. Почти 30 години след началото на прехода забравихме синьо-червените протести и битки. Сега враждуващите до кръв лагери са по оста Изток-Запад. Русофилите наричат опонентите си соросоиди. Русофобите пък обиждат съперниците си с русороби. Терминът го наложи още преди месец политологът Антон Тодоров. Оставането на руските дипломати у нас очаквано вбеси враговете на Москва. Само часове след решението на кабинета, те заляха фейсбук със знаменитата реч на Стамболов против „руското зло\" в началото на миналия век. Нарекоха България „Троянския кон на Москва\". Здравите сили надвиха здравия разум, предадохме партньорите, написаха привържениците на евроатлантическите ценности в постовете си. Ходете си на Запад, като не ви харесва какво става тук, на Изток, отвърнаха на удара феновете на Путин. Тъжното е, че и едните, и другите Тяхната основна грижа е дали и колко сме ядосали или възхитили Великите сили, независимо за коя империя става въпрос. Докато обаче обществото е разединено, политиците са почти единни. Искането за баланс във външната политика намери на Борисов неочакван съюзник в лицето на основния му опонент Корнения Нинова и накара Патриотите да заровят поне за малко томахавката помежду им. Също така събуди забравените десни, които припознаха нова кауза срещу вечния им враг - Русия. А най-вече раздели монолитния ГЕРБ, което се случва за втори път след Истанбулската конвенция. Кой как ще възкръсне, е рано да се каже. Предстои ни цяла страстна седмица. И все пак, ако Чърчил беше жив, трябваше да пренапише знаменините си сентенции. Особено тези, в които твърдеше, че Балканите правят повече история, отколкото могат да консумират. В днешно време тези думи се отнасят най-вече за империята, която навремето той управляваше.", "date": "2018.03.30", "title": "Страстите руски"}
{"url": "http://standartnews.com/mneniya/pikat_na_ikonomicheskiya_rast_e_vse_oshte_pred_nas-369974.html", "text": "Икономическият растеж се очаква да достигне цикличния си пик около 4.4% през 2018 г, преди леко да се забави до 4.2% през 2019 г. През изминалата година растежът получи подкрепа от два основни двигателя: износ и частно потребление. През тази и следващата години, се очаква към тях да се присъединят и инвестициите, на фона насигнали, че след продължителен период на стагнация те отново набират инерция. Преминаван ето към по-балансиранаструктура на растежа ще подпомогне и устойчивостта на икономическата експанзия. Частното потребление ще продължи да бъде основен двигател на растежа през 2018 и2019 г., но ускоряването на ръста на БВП се очаква да дойде от инвестициите. Очакваме както публичните, така и частните инвестиции да наберат скорост след продължил близо десетилетие период на слабост. Средствата от ЕС, по-благоприятните условия на финансиране, както и по-големите разходи на правителството ще заемат водещата роля през 2018 и 2019 г., след като създаването на нови работни места, което беше с централна роля през изминалите няколко години, ще загуби важност. Всички компоненти на частните инвестиции се очаква да отчетат ръст през 2018 г. Очакваме силен ръст в строителството на жилища и през тази година, който ще бъде подкрепен от по-високите цени, увеличението на издадените разрешителни за строеж и продължаващото подобрение в условията на финансиране. Строителството се очаква да получи подкрепа и от нарастващото търсене всегментите на логистиката, туризма и особено административните сгради. Очакваме инвестициите в машини и оборудване също да нараснат. Секторите на преработващата промишленост, които ще са най-големите печеливши от протичащото в момента увеличаване на производствения капацитет, са преработката на метали, медицински и козметични продукти и производство на части за автомобили. През 2017 г. капиталовите разходи на публичния сектор достигнаха най-ниското си ниво за последните 5 г. Неизпълнението на бюджета за инвестиции на правителството през изминалата година (планирани 6.2 млрд. лв. срещу изпълнени 3.9 млрд. лв.), според нас, е резултат от нереалистични прогнози в комбинация със слабо планиране и подготовка на инфраструктурните проекти. Забавянето, причинено от предсрочните избори, също изигра роля, макар и второстепенна. Все пак, обемът на инвестициите на публичния сектор се очаква да нарасне видимо през 2018 г. и отново през 2019 г., тъй като управляващите просто не могат да си позволят повече забавяния без да рискуват повторение на ситуациятаот миналия програмен период, когато голяма част от разходите бяха концентрирани в последния момент. Потреблението ще остане основният двигател на растежа през 2018 г., като очакваме минимално забавяне спрямо 2017 г. основно поради по-ниския темп, с който ще се създават работни места, след като ръста на заетостта достигна най-високата си точка през 2017 г. Все пак смятаме, че по-ниският дял наикономически активното население в България в сравнение с останалите страни от региона сочи за наличието на неизползвани възможности за повишаване на заетостта, особено ако бъдат осъществени на практика по-добре планирани и по-щедро финансирани мерки за елиминиране насъществуващите регионални различия. Това включва ускоряване на инвестициите в инфраструктура за подкрепа на свързаността (което следва да подобри имобилността на работната сила), както и мерки за увеличаване на заетостта сред младите неработещи, неучещи и необучаващи се млади хора (NEET), които в България са с най-високия дял от населението в тази възрастова група спрямо останалите държави-членки на ЕС от ЦИЕ. Очакваме високият ръст на заплатите да продължи. Високият ръст на заплатите ще отразява и недостига на работна сила, който след като първоначално се наблюдаваше най-вече в сектори, които използват нискоквалифициран труд, постепенно обхваща и останалата част от икономиката. Тъй като разходите за труд в някои части от икономиката нарастват по-бързо от производителността, някои предприятия, които се характеризират с ниски маржове на профитабилност, се очаква да започнат да изпитват затруднения. Това може да доведе до структурни трансформации, като компаниите започнат да насочват повече трудови ресурси към секторите с по-висока добавена стойност, или да променят начина си на производство, като мигрират към технологии, които използват по-малко работна сила за сметка на повече капитал. Подобни процеси не винаги протичат гладко и при определени обстоятелства могат да бъдат съпътствани от временно увеличаване на нормата на безработица, което е и една от причините да сме по-предпазливи в нашите оценки за перспективата пред растежа на икономиката в средносрочен план. Потреблението се подкрепя и от по-високите цени на жилищата (ръст от 9.0% на годишна база за 2017. Положителните перспективи за частното потребление са подкрепени и от очакванията за известно забавяне на инфлацията през 2018 г., което в комбинация и с низходяща тенденция при лихвите по кредитите, се очаква да увеличат разполагаемия доход и да стимулират търсенето на потребителски и най-вече на ипотечни кредити.", "date": "2018.03.30", "title": "Пикът на икономическия ръст е все още пред нас"}
{"url": "http://standartnews.com/mneniya/strastite_ruski-369973.html", "text": "В навечерието на Великден Русия разпали страстите български. Решението на премиера Борисов да не гоним дипломати на Москва предизвика нов разлом в обществото между русофили и русофоби. Дори по-голям от този преди месец, когато руският патриарх дойде за националния ни празник и се скара на президента Радев, че не тачим достатъчно „братушките\". Е, редно е сега патриарх Кирил да си вземе думите назад. Защото позицията на кабинета е да не отзовава руски дипломати без да имаме неопровержими доказателства за намесата на Москва по случая „Скрипал\". Борисов даде достатъчно ясен сигнал на Великите сили. Да, България винаги е била и ще бъде съюзник с Европа и Америка, но не на всяка цена. Особено когато става въпрос за националния ни интерес. Особено когато чергата на Балканите е на път да се подпали. Историята учи, че това става винаги, когато замирише на война. Просто защото това „буре с барут\", както Кустурица го нарича, е на прекия път между Изтока и Запада. И е мостът между християнския и мюсюлманския свят. Едва ли някой българин може да каже отсега какви ще са плюсовете или минусите от решението на Борисов. Защото Но отсега е ясно, че с него декларираме солидарност към Запада и комуникация с Изтока. Също като поговорката – и вълкът сит, и агнето цяло. Засега обаче заслугите на Борисов по отношение на балансирана външна политика се оценяват добре в чужбина, но слабо в България. Оказва се, че за премиера беше по-лесно да събере на една маса лидерите на Европа и Турция, както и на разединените доскоро Западни Балкани, отколкото да обедини българите с обща кауза. Особено по темата Америка или Русия. Почти 30 години след началото на прехода забравихме синьо-червените протести и битки. Сега враждуващите до кръв лагери са по оста Изток-Запад. Русофилите наричат опонентите си соросоиди. Русофобите пък обиждат съперниците си с русороби. Терминът го наложи още преди месец политологът Антон Тодоров. Оставането на руските дипломати у нас очаквано вбеси враговете на Москва. Само часове след решението на кабинета, те заляха фейсбук със знаменитата реч на Стамболов против „руското зло\" в началото на миналия век. Нарекоха България „Троянския кон на Москва\". Здравите сили надвиха здравия разум, предадохме партньорите, написаха привържениците на евроатлантическите ценности в постовете си. Ходете си на Запад, като не ви харесва какво става тук, на Изток, отвърнаха на удара феновете на Путин. Тъжното е, че и едните, и другите Тяхната основна грижа е дали и колко сме ядосали или възхитили Великите сили, независимо за коя империя става въпрос. Докато обаче обществото е разединено, политиците са почти единни. Искането за баланс във външната политика намери на Борисов неочакван съюзник в лицето на основния му опонент Корнения Нинова и накара Патриотите да заровят поне за малко томахавката помежду им. Също така събуди забравените десни, които припознаха нова кауза срещу вечния им враг - Русия. А най-вече раздели монолитния ГЕРБ, което се случва за втори път след Истанбулската конвенция. Кой как ще възкръсне, е рано да се каже. Предстои ни цяла страстна седмица. И все пак, ако Чърчил беше жив, трябваше да пренапише знаменините си сентенции. Особено тези, в които твърдеше, че Балканите правят повече история, отколкото могат да консумират. В днешно време тези думи се отнасят най-вече за империята, която навремето той управляваше.", "date": "2018.03.30", "title": "Страстите руски"}
{"url": "http://standartnews.com/mneniya/es_i_turtsiya_imat_vzaimen_interes_da_si_partnirat-369921.html", "text": "- Приветствам идеята за конструктивен диалог между Европейския съюз и Република Турция. Ние многократно и последователно сме заявявали нуждата от ускорено развитие на тези отношения. ЕС и Турция имат взаимен интерес от едно отворено и честно бъдещо партньорство. Това е от съществено значение и за регионалната сигурност. Голям успех на българската външна политика би било, ако успее да инициира среща на върха при ясно разписан дневен ред с участието на всички лидери на европейски държави. Нещо, което не беше включено в програмата на Българското председателство. Въпреки изричното ни настояване. - Факт е, че наблюдаваме системни гафове и скандали в правителството. Нещо повече, управляващата коалиция е неспособна да води адекватна политика по ключови теми, а противоречията с крайните националисти се засилват с всеки изминал ден. Ние от ДПС предупреждавахме за този сценарий многократно, защото когато овластяваш крайния национализъм, то в крайна сметка си обречен на провал, колкото и да се опитваш да се дистанцираш от него. ДПС и занапред ще продължава да бъде конструктивна опозиция, която води ясна и последователна евроатлантическа политика, но и която се противопоставя на всяка форма на краен национализъм и език на омразата, защото считаме за наш дълг да съхраним демократичното лице на България. - Все още има да се свърши много работа по заложените приоритети, а и нашето председателството няма да бъде оценено по спечелени точки, а по това какво ще оставим като законодателни досиета и нерешени въпроси на Австрия, която застъпва след нас. Европа дава сериозно доверие на България, защото нашето председателство на Съвета на ЕС идва в момент, в който континентът е на кръстопът. Дневният ред на Съюза включва важни теми като Брекзит, справяне с миграционната криза и следващата многогодишна финансова рамка на ЕС. Хубаво е, че по българските приоритети политическите сили в страната се консолидираха, което предполага по-плавното им реализиране, но е добре да изчакваме и оставащите 3 месеца, за да даваме оценки или да правим генерални заключения. - Като човек, който работи за интеграцията на Западните Балкани, съм силно заинтересуван да видя значителен прогрес по тази тема по време на Българското председателство. Представената тази година нова стратегия на ЕС за разширяването е важна стъпка по дългия път за приемането на Западните Балкани в европейското семейство. Също така, трябва да оценим факта, че сега темата за Западните Балкани е по-важна за Европа и този засилен интерес към региона го наблюдавам ежедневно в Брюксел. Но това далеч не е достатъчно, за да се решат проблемите там. За постигането на истински напредък страните се нуждаят от ясно разписан план и считам, че Българското председателство на Съвета на ЕС е подходящият период за това. Какво имам предвид? Брюксел трябва да разработи конкретна времева рамка за всички шест държави, иначе подходът за диференциация между фаворити и аутсайдери може да създаде трайни предразсъдъци в европейското общество, които ще бъдат трудни и болезнени за преодоляване. От друга страна, важно е страните от региона да продължат със съществените реформи и да достигнат необходимите стандарти по пътя към ЕС. Правителствата трябва да покажат силен ангажимент и решителност към процеса на разширяване, защото един разумно ръководен процес ще бъде от полза както за ЕС, така и за страните от Западните Балкани. - Младите хора на ДПС ще продължават да разчитат на най-ценния капитал за един политик –знанието. Умението да сме адекватно подготвени за предизвикателствата на времената, в които живеем. Защото който гледа само към миналото, ще потъне в него. Такъв човек няма да има свое настояще и още по-малко – устойчиво бъдеще. И това политическо поведение се оценява високо от нашите международни партньори. Доказателство за това е доверието, с което се ползваме. - Зад тази награда стои трудът на много хора – не само моят, екипа с който работя, на колегите ми, на всички млади хора в ДПС, които винаги ме подкрепят в отстояването на смислени и важни каузи. Благодарен съм, защото това отличие е голямо признание и стимул да продължаваме да работим все така уверено. А признанието означава отговорност. Тук трябва да направя едно уточнение, че в тази категория, също попада и работата на евродепутатите в сферата на образованието и младежките политики. Полагаме много усилия в борбата срещу младежката безработица, защото това е сериозен проблем не само за България, но и за цяла Европа. И занапред ще работя в подкрепа на модернизирането на професионалното образование и обучение, както и образованието за възрастни, и ще настоявам държавите членки, частните и публичните дружества и институции да инвестират повече ресурси за повишаване на конкурентоспособността на работещите хора. - Желанието ни бе събитието да съвпада с най-активния период на първото Българското председателство на Съвета на ЕС, за да можем максимално да допринесем то да бъде успешно. В това число – да бъдем и коректив. Точно затова настоявахме и успяхме да включим в дневния ред темите за Западните Балкани и бъдещето на кохезионната политика. Събитието, което ще се проведе на 4 април, поставя фундаменталния въпрос за бъдещето на Съюза или може ли ЕС да преодолее многото кризи, пред които е изправен. ДПС със своето силно международно представителство може да участва в задаването на дневния ред ЕС. И това допринася положително за  международния образ на България.", "date": "2018.03.30", "title": "ЕС и Турция имат взаимен интерес да си партнират"}
{"url": "http://standartnews.com/svyat/novi_pregovori_za_imeto_na_makedoniya_vav_viena-369936.html", "text": "Нов кръг преговори за името на Македония започва във Виена с посредничеството на ООН. Участват външните министри на Гърция и Македония. Очаква се срещата да определи по-нататъшния курс на преговорите по дългогодишния спор. Към момента разговорите са зациклили около настояването на Атина Македония да промени конституцията си, така че да се премахнат всякакви териториални претенции. Гръцкият премиер Алексис Ципрас заяви, че правителството му не иска просто \"някакво решение\", а такова, което ще устои на времето. Двете страни спорят от 25 години за името \"Македония\", което според Атина крие в себе си териториални претенции към едноименната гръцка област.", "date": "2018.03.30", "title": "Нови преговори за името на Македония във Виена"}
{"url": "http://standartnews.com/svyat/sastoyanieto_na_skripal_i_dashterya_mu_se_podobryava-369939.html", "text": "Състоянието на дъщерята на отровения шпионин Сергей Скрипал се е подобрило значително, обявиха от болницата в Англия. Юлия Скрипал вече е в съзнание и говори. Тя пострада заедно с баща си, като се смята, че е била случайна жертва на атентата срещу него. Състоянието на Сергей Скрипал също се подобрява. Надеждите са двамата да могат да хвърлят повече светлина върху мистериозния случай.", "date": "2018.03.30", "title": "Състоянието на Скрипал и дъщеря му се подобрява"}
{"url": "http://standartnews.com/svyat/obzor_rusiya_izgoni_diplomati_ot_8_evropeyski_darzhavi-369966.html", "text": "Русия обяви, че ще изгони дипломати от 8 европейски държави като огледален отговор на мерките, приети заради отравянето на бившия руски агент Сергей Скрипал в британския град Солсбъри. Това потвърдиха външните министерства на осемте държави, цитирани от Ройтерс и ТАСС. Става дума за Финландия (1), Италия (2), Полша (4), Литва (3), Латвия (1), Холандия (2), Швеция (1) и Естония (1). Техните представители трябва да напуснат страната до една седмица. Руското външно министерство също така обяви, че е дало месец на Великобритания да намали максималния размер на мисията си в Москва до същия, който има руската в Обединеното кралство. Според изявлението на руската институция именно \"провокативните действия\" на Великобритания са подтикнали множество европейски страни да експулсират руски дипломати. В отговор британското външно министерство обвини Русия, че нарушава международното право. В средата на март Лондон реши да изгони 23-ма руски дипломати и да предприеме няколко други мерки по случая \"Скрипал\", а Москва отговори реципрочно. Вчера сутринта посланиците на редица западни държави, членки на ЕС и на Украйна пристигнаха във външното министерство. Тогава институцията, цитирана от ТАСС, съобщи, че на всички дипломати ще бъде врачена протестна нота и ще се обявят ответни мерки. Във ведомството пристигнаха и посланиците в Москва на Германия и Франция, но не е известно членове на техните мисии да са били изгонени. В четвъртък вечерта Русия изгони 60 американски дипломати в отговор на решението на САЩ да експулсират същия брой. По-рано през март това се случи огледално на британското решение 23-ма руски представители да бъдат обявени за \"персона нон грата\". Европейските държави, САЩ, Канада и Австралия са изгонили общо над 140 дипломати заради случая \"Скрипал\".", "date": "2018.03.30", "title": "ОБЗОР: Русия изгони дипломати от 8 европейски държави"}
{"url": "http://standartnews.com/biznes/pikat_na_ikonomicheskiya_rast_e_vse_oshte_pred_nas-369974.html", "text": "Икономическият растеж се очаква да достигне цикличния си пик около 4.4% през 2018 г, преди леко да се забави до 4.2% през 2019 г. През изминалата година растежът получи подкрепа от два основни двигателя: износ и частно потребление. През тази и следващата години, се очаква към тях да се присъединят и инвестициите, на фона насигнали, че след продължителен период на стагнация те отново набират инерция. Преминаван ето към по-балансиранаструктура на растежа ще подпомогне и устойчивостта на икономическата експанзия. Частното потребление ще продължи да бъде основен двигател на растежа през 2018 и2019 г., но ускоряването на ръста на БВП се очаква да дойде от инвестициите. Очакваме както публичните, така и частните инвестиции да наберат скорост след продължил близо десетилетие период на слабост. Средствата от ЕС, по-благоприятните условия на финансиране, както и по-големите разходи на правителството ще заемат водещата роля през 2018 и 2019 г., след като създаването на нови работни места, което беше с централна роля през изминалите няколко години, ще загуби важност. Всички компоненти на частните инвестиции се очаква да отчетат ръст през 2018 г. Очакваме силен ръст в строителството на жилища и през тази година, който ще бъде подкрепен от по-високите цени, увеличението на издадените разрешителни за строеж и продължаващото подобрение в условията на финансиране. Строителството се очаква да получи подкрепа и от нарастващото търсене всегментите на логистиката, туризма и особено административните сгради. Очакваме инвестициите в машини и оборудване също да нараснат. Секторите на преработващата промишленост, които ще са най-големите печеливши от протичащото в момента увеличаване на производствения капацитет, са преработката на метали, медицински и козметични продукти и производство на части за автомобили. През 2017 г. капиталовите разходи на публичния сектор достигнаха най-ниското си ниво за последните 5 г. Неизпълнението на бюджета за инвестиции на правителството през изминалата година (планирани 6.2 млрд. лв. срещу изпълнени 3.9 млрд. лв.), според нас, е резултат от нереалистични прогнози в комбинация със слабо планиране и подготовка на инфраструктурните проекти. Забавянето, причинено от предсрочните избори, също изигра роля, макар и второстепенна. Все пак, обемът на инвестициите на публичния сектор се очаква да нарасне видимо през 2018 г. и отново през 2019 г., тъй като управляващите просто не могат да си позволят повече забавяния без да рискуват повторение на ситуациятаот миналия програмен период, когато голяма част от разходите бяха концентрирани в последния момент. Потреблението ще остане основният двигател на растежа през 2018 г., като очакваме минимално забавяне спрямо 2017 г. основно поради по-ниския темп, с който ще се създават работни места, след като ръста на заетостта достигна най-високата си точка през 2017 г. Все пак смятаме, че по-ниският дял наикономически активното население в България в сравнение с останалите страни от региона сочи за наличието на неизползвани възможности за повишаване на заетостта, особено ако бъдат осъществени на практика по-добре планирани и по-щедро финансирани мерки за елиминиране насъществуващите регионални различия. Това включва ускоряване на инвестициите в инфраструктура за подкрепа на свързаността (което следва да подобри имобилността на работната сила), както и мерки за увеличаване на заетостта сред младите неработещи, неучещи и необучаващи се млади хора (NEET), които в България са с най-високия дял от населението в тази възрастова група спрямо останалите държави-членки на ЕС от ЦИЕ. Очакваме високият ръст на заплатите да продължи. Високият ръст на заплатите ще отразява и недостига на работна сила, който след като първоначално се наблюдаваше най-вече в сектори, които използват нискоквалифициран труд, постепенно обхваща и останалата част от икономиката. Тъй като разходите за труд в някои части от икономиката нарастват по-бързо от производителността, някои предприятия, които се характеризират с ниски маржове на профитабилност, се очаква да започнат да изпитват затруднения. Това може да доведе до структурни трансформации, като компаниите започнат да насочват повече трудови ресурси към секторите с по-висока добавена стойност, или да променят начина си на производство, като мигрират към технологии, които използват по-малко работна сила за сметка на повече капитал. Подобни процеси не винаги протичат гладко и при определени обстоятелства могат да бъдат съпътствани от временно увеличаване на нормата на безработица, което е и една от причините да сме по-предпазливи в нашите оценки за перспективата пред растежа на икономиката в средносрочен план. Потреблението се подкрепя и от по-високите цени на жилищата (ръст от 9.0% на годишна база за 2017. Положителните перспективи за частното потребление са подкрепени и от очакванията за известно забавяне на инфлацията през 2018 г., което в комбинация и с низходяща тенденция при лихвите по кредитите, се очаква да увеличат разполагаемия доход и да стимулират търсенето на потребителски и най-вече на ипотечни кредити.", "date": "2018.03.30", "title": "Пикът на икономическия ръст е все още пред нас"}
{"url": "http://standartnews.com/sport/emotsionalno_tarzhestvo_za_95_godini_bok-369963.html", "text": "  С емоционална церемония, кръгла маса и засадени дръвчета бе отбелязана вчера 95-годишнината на Българския олимпийски комитет. По повод знаменателното събитие в НСА се събраха редица спортни легенди и ръководители, преподаватели, членове на олимпийските клубове, учители, студенти и журналисти. Във връзка с годишнината Националната олимпийска академия (НОА) и Българският олимпийски комитет организираха в Заседателната зала Кръгла маса на тема „Олимпийско възпитание в образователната система\". Във форума участваха ръководители на регионалните управления на образованието (РУО) от цялата страна, както и експерти по физическо възпитание и спорт. Сред официалните гости бяха Белчо Горанов – генерален секретар на БОК, ректорът на НСА проф. Пенчо Гешев – предсадетел на НОА, Росица Иванова - началник на  Регионално управление  на образованието (РУО) -  София регион, Асен Марков – главен секретар на Министерството на младежта и спорта, олимпийски, световни и европейски шампиони и медалисти. Лекция на тема \"95 г БОК и неговия принос за развитието на спорта в България\" изнесе проф. Лозан Митев. Изключително емоционално прозвуча „Одата на спорта\" на Кубертен, в изпълнение от две ученички от 55 столично училище, което е сред най-активните в голямото семейство на олимпийските клубове. След това официалните гости засадиха дръвчета в двора на Академията, които да оставят за поколенията спомена от честванията на 95-ата годишнина на Българския олимпийски комитет. През годината предстоят още активности за отбелязване на историческото събитие.", "date": "2018.03.30", "title": "Емоционално тържество за 95 години БОК"}
{"url": "http://standartnews.com/svyat/3500_dushi_zagivat_vseki_den_v_katastrofi_po_sveta_-369937.html", "text": "3500 души загиват всеки ден в пътни инциденти по света, което прави 1,25 милиона фатални инциденти на година, а 500 от тях са деца. България заема челната позиция в черната статистика с 96 загинали на всеки 1 милион души население. Черната статистика съобщиха от Съюза на българските автомобилисти (СБА) на старта на кампанията за внимателно шофиране и спазване на правилата в цялата страна. В кампанията \"3500 живота\" се включва и Международната автомобилна федерация (ФИА). В България само през 2017 г. са регистрирани 6888 тежки пътнотранспортни произшествия, при които са загинали 682 и са ранени 8680. Трагичната статистика засяга всички участници в движението. От загиналите през 2017 г. близо 50% са шофьори, пътници са 27% и пешеходци - 23%. Изключително тревожно е, че в 95% от тежките пътни инциденти основна причина са нарушения на шофьори. Най-често това са несъобразена скорост, навлизане в насрещно движение, внезапна промяна на посоката и отнемане на предимство. Именно затова СБА ще продължи активно да подкрепя кампанията \"3500 живота\" в България и през 2018 г. с нови лица и послания. Сред тях са певецът Фарел Уилямс с \"Паркирай телефона, когато шофираш\", пилотът от Формула 1 Фелипе Маса с \"Погледнете преди да пресечете\", лекоатлетът Йохан Блейк със \"Спазвай ограничението на скоростта\" и тенисистът Рафаел Надал с \"Проверявай гумите си редовно\". Кампанията \"3500 живота\" цели да направи пътната безопасност обществено значима кауза за граждани, правителства, бизнес организации и други. За да постигне това ФИА със съдействието на своите членове - 246 автомобилни клубове в 75 държави, провежда масирана рекламна кампания и отделни събития за по-голяма информираност. На практика това са 50 000 билборд локации в 900 града, а вложените средства за реклама са близо 10 млн. евро.", "date": "2018.03.30", "title": "3500 души загиват всеки ден в катастрофи по света"}
{"url": "http://standartnews.com/svyat/beliyat_dom_za_izgonenite_60_amerikanski_diplomati_rusiya_oshte_poveche_vloshi_otnosheniyata_sas_sasht-369942.html", "text": "Експулсирането на 60 американски дипломати от Русия вчера не е неочаквано и САЩ ще се справят с това, заяви Белият дом, цитиран от ДПА и БТА Решението обаче влошава допълнително отношенията между двете страни, отбеляза Белият дом в изявление. Изгонването на необявени сътрудници на руското разузнаване от САЩ и над 24 партньорски страни и съюзници в НАТО по-рано тази седмица беше адекватен отговор на руското нападение на британска територия, се казва в комюникето. Вчера Русия обяви, че гони 60 американски дипломати и закрива генералното консулство на САЩ в Санкт Петербург. Мярката е в отговор на решението на Вашингтон да изгони 60 руски дипломати и да закрие руското консулството в Сиатъл, заяви руският външен министър Сергей Лавров, цитиран от ТАСС и БТА. Лавров добави, че същите реципрочни мерки ще бъдат взети спрямо всички останали страни, изгонили руски дипломати във връзка с отравянето на бившия руски шпионин Сергей Скрипал и дъщеря му Юлия във Великобритания. Руското външно министерство уточни, че Москва е обявила за персона нон грата 58 служители на посолството на САЩ в Москва и двама на генералното консулство в Екатеринбург за \"дейност, несъвместима с дипломатическия им статус\". Американските представители трябва напълно да освободят сградата на консулството в Санкт Петербург не по-късно от 31 март. Обявените за персона нон грата дипломати трябва да напуснат Русия до 5 април.", "date": "2018.03.30", "title": "Белият дом за изгонените 60 американски дипломати: Русия още повече влоши отношенията със САЩ"}
{"url": "http://standartnews.com/biznes/tvoyat_prinos_sreshtu_sivata_ikonomika_mozhe_da_ti_donese_nagrada-369778.html", "text": "Visa организира специална кампания, която да насочи вниманието към ползите от заплащането на местни данъци и такси  по електронен път. Този сезон компанията дава атрактивни награди за своите картодържателите, които платят данъците и таксите си онлайн или на POS терминали в общините. А защо да изберем този начин на разплащане? Ами лесно е – удобно следиш собствените си разходи, пестиш време, проследяваш движението на средства, можеш разумно да планираш финансите си. Помагаш на държавата да намали размера на сивия сектор и и имаш своя личен принос към преминаването на България към модерна икономика, базирана на дигиталните разплащания. Има ли нещо да му мислиш? Избери Visa! Притежателите на дебитна, предплатена или кредитна карта Visa, включително Visa Business и V PAY, които заплатят местните си данъци и такси по електронен път до 31 март 2017 г., освен, че могат да спечелят подарък, ще имат пряк принос към борбата срещу сивата икономика, която в България има сериозен дял. Неотдавна проучване, изготвено от AT Kearney по поръчка на Visa, показа, че увеличаването на електронните разплащания дори само с 5% води до спад от три процентни пункта в показателя за сивата икономика, който в България е все още един от най-високите в ЕС. Visa подкрепя изцяло усилията на изпълнителната и законодателната власт в България за ограничаването на плащанията в брой и осигуряването на повече POS терминали и възможности за картови разплащания в публичния сектор. През тази данъчна кампания, Visa се стреми да насърчи и самите картодържатели – българските граждани, да имат стимул да допринесат сами за борбата срещу сивата икономика. „Всеки ден в рамките на кампанията, собствениците на Visa карта имат шанс да получат една от десет външни батерии, ако платят дължимата към държавата сума онлайн. Ако изберат да заплатят на POS терминал в съответната общинска институция и регистрират бележката от плащането, участват в тегленето за един от три iPhone X на седмица\", разказва подробности около кампанията Красимира Райчева, мениджър на Visa за България. Още информация за националната кампания за заплащане на местни данъци и такси по електронен път може да видите на сайта на компанията www.visabg.com", "date": "2018.03.30", "title": "Твоят принос срещу сивата икономика може да ти донесе награда"}
{"url": "http://standartnews.com/biznes/litseto_na_refan_snima_klip_s_grimyorkata_na_ivana_tramp_i_serena_uilyams-369910.html", "text": "Клипът на REFAN с участието на модела с кариера в Англия Мила Христова, бе заснет от международен екип в Южен  Лондон. Дванадесет професионалисти от различни националности в продължение на 10 часа неуморно се трудиха заедно с красивата българка, която от 15-годишна живее и учи във Великобритания. Младата дама е дефилирала за Валентино, Версаче, Ермано Шервино, Джъст Кавали, Патрисия Пепе, Дона Карън. Участвала е в рекламни кампании на Лореал и Кока-Кола. Обединяващото, спойката между тима и Мила бе, че всички са работили, или са се изявявали на  Седмицата на модата в Лондон и  Fashion TV. Клипът на REFAN е стилен и същевременно секси, озвучен е на два езика – български и английски и елегантният начин, по който е сниман издава, че е прицелен не само към българския, а и международния пазар – все пак REFAN има повече от 400 магазина по света. Екипът, заснел видеото, също е сбор от знаменитости в своята област.  Режисьорът и оператор с артистично име PAVZO е  член на журито на международните фестивали за модни филми в Маями, Мексико и Бразилия. Той е официален медиен партньор на международните фешън филмови награди в САЩ и на Седмицата на модата в Лондон. Номиниран за наградите на FTV на 66-ия международен филмов фестивал в КАН. Дизайнерът Красимира Стойнева създаде четири тоалета за Мила специално за клипа на REFAN в рамките на  две денонощия. Талантливата българка основава в Англия собствен лейбъл през 2014 година, който вече е разпознаваем на световната модна сцена с необичайния материал, с който работи -  мотото й е „Обличайте се в коса, а не в кожа\". Красимира прави дрехи от изкуствена коса.  Фешън тв е излъчила филм за облеклата на Стойнева, която преподава в университета в Източен Лондон. Джо Шугър е съпруга на известен музикален продуцент, но свети със собствена светлина. В светските среди е известна като „гримьорката на звездите\". Сред клиентите й са  Ивана Тръмп, Серена Уилямс, топ моделът Петра Немцова и др. Авторът на прическата на Мила - Тим Фюрседон е творил косите за ревюта на Том Форд, за рекламата на Шварцкоп и е носител на престижната награда Коафьор на годината. Съзвездието от професионалисти със забележително портфолио оцени не само уменията на Мила Христова, а и омайващите аромати на REFAN. Резултатът от усилията на модните корифеи е запомнящ се клип – модерен и изискан.", "date": "2018.03.30", "title": "Лицето на REFAN снима клип с гримьорката на Ивана Тръмп и Серена Уилямс"}
{"url": "http://standartnews.com/biznes/gratskite_agneta_poevtini_ot_balgarskite_sasedite_shte_iznasyat_u_nas-369947.html", "text": "Гръцките животновъди обмислят да пласират агнетата си за Великден не в Гърция, а в България, тъй като цените им били по-изгодни, съобщава \"Прото тема\". \"Тази година за първи път няма да сме изправени пред феномена български агнета да се продават за гръцки, и това е, защото цените на гръцките агнета са паднали толкова много, че са по-евтини и от тези в България\", казва пред вестник \"Елефтерос типос\" председателят на гръцката асоциация на животновъдите Димитрис Камбурис. Според изнесени от него данни живи агнета в Гърция се предлагали на цени от 2,20 евро за килограм, докато в България те вървели по 3,20 евро за килограм. При тази ситуация търговците ще се затруднят да внасят агнета от България, тъй като цената им вече е по-висока. Това, естествено, ще спре незаконното предлагане на внасяни от България агнета на ниски цени, които да се продават за гръцки. Изглежда, че търговците са склонни да дадат от 4,5 до 5 евро за килограм, докато животновъдите искали от 6 до 7 евро за килограм, пише вестникът. Вестник \"Прото тема\" припомня, че през януари властите в Гърция са разкрили голямо количество заклани агнета, внос от Румъния, които са били предлагани на пазара за гръцки.", "date": "2018.03.30", "title": "Гръцките агнета по-евтини от българските, съседите ще изнасят у нас"}
{"url": "http://standartnews.com/svyat/rusiya_rezhe_diplomatite_na_zapadnite_darzhavi_obnovena-369954.html", "text": "Днес Министерството на външните работи на Русия ще връчи на посланиците на страните, изгонили руски дипломати, протестни ноти и ще обяви ответни мерки на техните действия. Това съобщиха от руското външно ведомство, предава ТАСС. „На 30 март в МВнР на Русия се привикват ръководителите на акредитираните в Русия дипломатически мисии на редица страни, предприели неприятелски действия по отношение на Русия „в знак на солидарност\" с Великобритания за т.нар. дело Скрипал. На посланиците ще бъдат връчени протестни ноти и ще им бъдат обявени ответните мерки на руската страна\", информираха от руското министерство. Както предава кореспондента на ТАСС, в централната сграда на МВнР на Смоленския площад вече са пристигнали посланиците на Германия, Франция, Полша и Италия, както и ръководителите на дипломатическите представителства на Нидерландия, Албания, Румъния, Украйна, Латвия, Литва и Македония. По-рано руското дипломатическо ведомство бе посетено от британския посланик Лори Бристоу, който не разкри целта на визитата си. Както стана ясно вокследствие, Министерството на външните работи на Русия е дало един месец на Великобритания в петък да намали дипломатическия си контингент в Москва до нивото на руската мисия в Лондон. От министерството излязоха със съобщение, че са привикали британския посланик в Москва Лори Бристоу и са му предали протестна нота. Там се добавя още, че провокативните действия на Великобритания са довели до решението на множество западни правителства да изгонят руски дипломати от своите столици. Посланикът на Нидерландия в страната беше информиран, че ще бъдат експулсирани двама от неговите дипломати.", "date": "2018.03.30", "title": "Русия реже дипломатите на западните държави /ОБНОВЕНА/"}
{"url": "http://standartnews.com/biznes/napalno_obnoveniyat_praktiker__lyulin_otvori_vrati-369952.html", "text": "Вчера бе прерязана лентата на напълно обновения хипермаркет за дома и градината „Практикер\" в столичния квартал Люлин. След по-малко от 5 месеца ремонт обновеният „Практикер\" – Люлин отново отваря врати за своите клиенти в изцяло реконструирана и модернизирана сграда, разширена с повече от 3500 кв. м. С близо 1000 кв. м е увеличена търговската зала, като е осигурена повече светлина и нова по-функционална подредба и организация на продуктите, така че потребителите лесно да разгледат и да открият това, което им е необходимо. Резултатът е красив и уютен магазин, с модерна атмосфера  и фокус върху приятното пазаруване. „Практикер\" – Люлин отваря със значително по-голям асортимент - над 50 хил. продукта на водещи световни и български производители. Разширен е сектор „Строителство\", където е изградена отделна каса с удобен достъп за автомобили. Целта е да не се налага на клиентите да минават с тежки и едрогабаритни строителни материали през целия магазин, а лесно да ги натоварят директно в автомобила си. Допълнителна площ е отделена за представяне на разнообразни серии и съчетания от гранитогрес, теракот, фаянсови плочки, санитария и мебели за баня. Това, в комбинация с услугата „3D проектиране на бани\", превръща „Практикер\" в подходящо място за избиране на цялостни решения за банята. Повече пространство е отделено за сектор „Мебели\", където потребителите могат да избират от разширена гама мебели и модулни кухни, с акцент върху функционалността и на достъпни цени. В допълнение се предлага богато разнообразие от кухненски мивки, смесители, домашни потреби и аксесоари за обзавеждането. По-голям избор от градинска техника и инструменти, външни и стайни растения, градински мебели и декорация ще открият потребителите и в обновения сектор „Градина\". Само за клиентите на „Практикер\" – Люлин са предвидени изключителни промоционални оферти за периода на откриването. Общата площ на обновения хипермаркет „Практикер\" вече е почти 12 000 кв. м. Той е на познатия си удобен адрес в голям търговски парк, включващ хипермаркет „Хит\" и други търговски обекти от различни сектори. Намира се в близост до метростанция „Сливница\", а разполага и с голям безплатен паркинг. За доброто обслужване и консултация на клиентите в „Практикер\" – Люлин вече ще се грижат близо 100 обучени продавач-консултанта. Реализацията на проекта е дело на строителна фирма „Монтаж Строителни Конструкции\" АД.", "date": "2018.03.30", "title": "Напълно обновеният „Практикер\" – Люлин отвори врати"}
{"url": "http://standartnews.com/biznes/kevr_vdiga_tsenata_na_gaza_s_26-369957.html", "text": "Комисията за енергийно и водно регулиране /КЕВР/ утвърди цената на природния газ за второто тримесечие на 2018 г. Това съобщиха от пресцентъра на КЕВР. Комисията е приела решение във връзка с подаденото от \"Булгаргаз\" ЕАД заявление за утвърждаване на цени за второто тримесечие на 2018 г., по които общественият доставчик продава природен газ на крайните снабдители на природен газ и на клиенти, присъединени към газопреносната мрежа. В Решението на КЕВР утвърдената цена на природния газ за второто тримесечие на 2018 г., на която \"Булгаргаз\" ЕАД продава природен газ на крайните снабдители и на клиенти, присъединени към газопреносната мрежа, е в размер на 361,82 лв. на 1000 куб.м, или 34,04 лв./MWh /без акциз и ДДС/. Тя е с 2,6% по-висока от досегашната цена за първото тримесечие на 2018 г. и е определена въз основа на представените данни и документи и след направени изчисления съгласно прилагания ценови модел. В утвърдената от КЕВР цена на природния газ от 361,82 лв. на 1000 куб.м са включени компонентът за услугата \"обществена доставка\" по чл. 17, ал. 6 от НРЦПГ в размер на 5,42 лв./1000 nm3, както и компонента \"задължение към обществото\" по чл. 11а, ал. 2 от НРЦПГ от 1,37 лв./1000 nm3, която покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно Плана за действие при извънредни ситуации. В тази цена не са включени цени за достъп и пренос през газопреносната мрежа и клиентите следва да ги заплащат на крайните снабдители по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД. Увеличението на цената на природния газ с 2,6 процента няма да доведе до промяна на цената на топлинната енергия през второто тримесечие, както и на цената на електрическата енергия за битовите потребители и небитовите потребители на регулирания пазар. Решението на КЕВР за утвърждаване на цената на природния газ е публикувано на интернет страницата на регулатора.", "date": "2018.03.30", "title": "КЕВР вдига цената на газа с 2,6%"}
{"url": "http://standartnews.com/biznes/df_zemedelie_pokaza_kak_se_pravi_uspeshna_ovtseferma-369970.html", "text": "Как се прави успешна овцеферма и то от млада дама, избрала да живее на село. Добрият  пример бе показан нагледно от ДФ \"Земеделие\" на журналисти. Вчера в града имаше Ден на отворените врати в Областната дирекция на държавния фонд, който бе посетен от 35 земеделски стопани. За медиите пък беше организирано и посещение на място на овцеферма в село Петърница. Собственичката Галина Мирчева създава стопанството през 2012 г. с 250 овце от породата плевенска черноглава. Година по-късно - през 2013 г., подписва с ДФ „Земеделие\" – РА договор за финансово подпомагане по Мярка 121 „Модернизиране на земеделските стопанства\" от ПРСР 2007 – 2013г. Със средствата от ЕФРСР осигурява нужната техника за овцеферма с цел покриване на стандартите на общността. Инвестицията включва изграждане на доилна зала за овце с 24  места за доене, 24 доилни апарата и танк за съхранение на суровото мляко. След коректното изпълнение на проекта, фермерката получава подпомагането в пълен размер, съобразно бизнес плана – от близо 261 000 лв. Благодарение на субсидиите по мерките и схемите на директните плащания Галина Мирчева днес отглежда 801 овце под селекционен контрол. Тя е бенефициент по Схемата за обвързано подпомагане за овце-майки и кози-майки под селекционен контрол (ДПЖСК). При кръстосването на породата Плевенска черноглава овца с Асаф разчита на помощта на развъдните асоциации. Фермерката получава субсидии и по Схемата за преходна национална помощ за овце-майки и кози-майки, обвързана с производството. Кандидат е и по мярка 10 „Агроекология и климат\" от ПРСР 2014-2020 г. \"Галина Мирчева е прекрасен пример за това как един млад земеделски производител успява да развие стопанството си с много труд, амбиции и коректност\". Това каза директорът на ОД на ДФЗ Плевен Цветомир Генчев. По Схемата за преходна национална помощ за овце-майки и кози-майки, обвързана с производството (ПНДЖ3) за „Кампания 2016\" за област Плевен, финансиране са получили 235 земеделски стопани, в размер на 1, 279 млн. лв. За „Кампания 2017\" са подпомогнати 328 фермери с общо 1, 286 млн. лв., каза Цветомир Генчев. Той съобщи още, че по Схемата за обвързано подпомагане за овце-майки и кози-майки под селекционен контрол (ДПЖСК) за Кампании 2016 г., финансиране от близо 572 000 лв. са получили 78 фермери, а за „Кампания 2017\" са изплатени над 760 000 лв. на 73 фермери. Земеделските стопани, които посетиха „Деня на отворени врати\" в Областната дирекция на ДФ „Земеделие\" – РА, задаваха своите въпроси пред експертите на фонда. Те бяха свързани основно с отворените приеми през ИСУН по подмярка 4.2 „Инвестиции  в преработка/маркетинг  на  селскостопански  продукти\" и подмярка 6.1 „Стартова помощ за млади земеделски стопани\"  от ПРСР 2014-2020 г. Земеделските стопани бяха подробно информирани за стъпките за кандидатстване през портала, в който се обработват данните за проектите по оперативни програми. Приемната беше посетена и от няколко пчелари, свързани с ранкирането и договарянето на проектите по НПП.", "date": "2018.03.30", "title": "ДФ \"Земеделие\" показа как се прави успешна овцеферма"}
{"url": "http://standartnews.com/svyat/yuliya_skripal_doyde_v_saznanie_ruskoto_posolstvo_iska_da_ya_razpita-369955.html", "text": "Отровената заедно с баща си Сергей Юлия Скрипал е излязла от комата и вече може да се храни самостоятелно, съобщиха от Британската служба по здравеопазване. Рускинята се поправя, макар и бавно. Тя вече е в съзнание и може да говори, но за нея продължават да се полагат 24-часови специализирани медицински грижи. Не се съобщава дали с нея е проведен разпит от британските спецслужби относно отравянето й. Според последните информации за отравянето на двамата, възможно е то да е станало в дома им, тъй като на входа на жилището им е открита най-голямата концентрация от нервно-паралитичното вещество Новичок. Руското посолство във Великобритания поиска да му бъде предоставен консулски достъп до пострадалата руска  гражданка. В искането си за консулски достъп посолството настоява да я посети в съответствие с консулската конвенция между СССР и Обединеното кралство от 1968 г.", "date": "2018.03.30", "title": "Юлия Скрипал дойде в съзнание, руското посолство иска да я разпита"}
{"url": "http://standartnews.com/biznes/69_skok_na_toka_iska_evn_ot_1_yuli-369968.html", "text": "Увеличение на дневната тарифа за битови клиенти с 6,9% - от сегашните 0,17675 лв./кВтч. на 0,18899 лв./кВтч. без ДДС поиска \"EVN България\" от Комисията за енергийно и водно регулиране (КЕВР). Компаниите от групата на \"EVN България\" спазиха законовия срок и внесоха в последния работен ден на март заявленията си за цени на електро- и топлоенергията през следващия регулаторен период - от 1 юли 2018 г. до 30 юни 2019 г. \"EVN България\" поиска и повишение на нощната тарифа с 5,4% - от сегашните 0,10043 лв./кВтч на 0,10586 лв./кВтч. без ДДС. При средна месечна консумация на едно домакинство в Югоизточна България от 200 кВтч дневна и 70 кВтч. нощна енергия поскъпването на месечната фактура ще бъде 3,39 лв. с включен 20% ДДС, т.е. от 50,86 лв. на 54,25 лв., изчисляват от \"EVN България\". Ако КЕВР одобри заявените цени, то това ще позволи на \"EVN България Електроснабдяване\" да направи разходите, с които да изпълнява лицензионните си задължения за обслужването на над 1,5 млн. клиенти в Югоизточна България, се казва в официалното съобщение на компанията. \"ЕVN България Топлофикация\" предлага и 1.76% повишение на цената на топлинната енергия от 1 юли 2018 г. - от 82,91 лв/МВтч на 84,37 лв/МВтч без ДДС, съобщават още от Пловдив. Бисер Липов", "date": "2018.03.30", "title": "6.9% скок на тока иска EVN от 1 юли"}
{"url": "http://standartnews.com/biznes/pechalbata_na_bankite_za_parvite_2_mesetsa_na_2018_g_e_189_mln_lv-369967.html", "text": "През февруари 2018 г. балансовото число на банковата система нараства, като се наблюдава увеличение в кредитите и авансите, портфейлите с ценни книжа, депозитите и балансовия капитал, съобщи Централната банка. В размера и структурата на ликвидните активи няма съществена промяна и в края на февруари ликвидната позиция на банковия сектор остава висока. Печалбата на банковата система за първите два месеца на 2018 г. е 189 млн. лв. Разходите за обезценка на финансови активи, които не се отчитат по справедлива стойност в печалбата или загубата, за двата месеца са 64 млн. лв. Общата сума на активите нараства през февруари с 0.4 на сто (390 млн. лв.) до 97.3 млрд. лв. Увеличават се балансовите суми на кредитите и авансите (с 1.8 процента) и на портфейлите с дългови и капиталови инструменти (с 0.5 на сто). Делът на петте най-големи институции в активите на системата в края на февруари нараства до 59.1 на сто. Брутният кредитен портфейл на банковата система (без кредитите и авансите за секторите централни банки и кредитни институции) нараства през февруари с 0.4 на сто (198 млн. лв.) до 56.5 млрд. лв. Увеличение се наблюдава при кредитите за нефинансови предприятия (със 136 млн. лв., 0.4 на сто) и за домакинства (с 68 млн. лв., 0.3 на сто). Намалението при кредитите за други финансови предприятия и за сектор държавно управление е незначително, посочват от БНБ. При депозитите в банковата система през месеца е отчетено нарастване с 0.4 на сто до 83.4 млрд. лв. Увеличават се депозитите на домакинства (с 351 млн. лв., 0.7 на сто), други финансови предприятия (с 33 млн. лв., 1.2 на сто), нефинансови предприятия (с 19 млн. лв., 0.1 на сто) и на сектор държавно управление (с 16 млн. лв., 0.7 на сто). Намаляват депозитите на кредитни институции (със 109 млн. лв., 2.1 на сто). Собственият капитал в баланса на банковата система в края на февруари възлиза на 12.3 млрд. лв., като през месеца се увеличава с 57 млн. лв. (0.5  на сто) главно поради растежа на печалбата.", "date": "2018.03.30", "title": "Печалбата на банките за първите 2 месеца на 2018 г. е 189 млн. лв."}
{"url": "http://standartnews.com/sport/sofiya_gotova_kato_domakin_na_svetovnata_kupa_po_hudozhestvena_gimnastika-369949.html", "text": "От 30 март до 01 април 2018 г. София е домакин на Световната купа по художествена гимнастика. В турнира ще се включат най-добрите състезателки от 34 страни в целия свят.  България ще бъде представена от националния ни ансамбъл, както и от индивидуалните състезателки Катрин Тасева и Боряна Калейн. Днес 30 март, 16.30 часа ще се проведе официалното откриване на Световната купа по художествена гимнастика за 2018 г. Официални гости и приветствия ще отправят г-жа Йорданка Фандъкова – Кмет на Столична община, г-н Красен Кралев – Министър на младежта и спорта и други.", "date": "2018.03.30", "title": "София готова като домакин на Световната купа по художествена гимнастика"}
{"url": "http://standartnews.com/balgariya/dopalnitelni_pechalbi_ot_125_000_lv_ot_tototo_za_tsvetnitsa_i_veliki_chetvartak-369961.html", "text": "Специално за Цветница и Велики Четвъртък от Български спортен тотализатор отново ще изненадат всички с огромни допълнителни печалби, които ще са в размер на 125 000 лева, 19 печалби по 5 000 лева за Цветница, изтеглени чрез жребий, и печалби в размер на 30 000 лева за Велики Четвъртък. Печалби без аналог и допълнителен залог!", "date": "2018.03.30", "title": "Допълнителни печалби от 125 000 лв. от Тотото за Цветница и Велики четвъртък"}
{"url": "http://standartnews.com/balgariya/kakvo_shte_e_vremeto_prez_april-369938.html", "text": "Очаква ни един нормален пролетен април, в който ще има всичко - и слънце, и валежи. Toва заяви синоптикът Мариана Попова от БАН. Средните температури за месеца ще варират между 15 и 20 градуса. През второто и третото десетдневие на месеца ще има променливо време. Сутрин ще има слънце, а следобед -  превалявания. В някои дни валежите ще са по-интензивни Температурите ще са близки до обичайните, изтъкна Попова.", "date": "2018.03.30", "title": "Какво ще е времето през април?"}
{"url": "http://standartnews.com/balgariya/tsvetanov_radev_obsluzhva_chuzhdi_interesi-369945.html", "text": "Румен Радев определено обслужва чужди интереси, но не и да защитава националните интереси. Това каза в декларация председателят на ПГ на ГЕРБ Цветан Цветанов по повод призива на БСП за обща позиция на парламента по случая „Скрипал\", предаде репортер на Агенция „Фокус\". „Знаем много добре през 2016 година как си издигнахте кандидата за президент. Да ви говори нещо срещата с Решетников, припомняте ли си я\", попита той. „Призивът ми към президента Радев е да се придържаме към правомощията ни, които са регламентирани в Конституцията. Понеже чухме коментари, свързани с това защо не е съгласувано с него привикването на посланика ни в Русия- чл. 105 много ясно са разписани какви са правомощията на изпълнителната власт\", заяви Цветан Цветанов. „Когато излизате и говорите от трибуната, не мога да разбера кога сте искрени\", обърна се той към БСП. „Водите целенасочено страната ни към излизане от ЕС и насочването й в друга посока\", изтъкна Цветан Цветанов. „Не вярваме на лицемерието, когато показвате постоянно\", каза още той. Г-жо Нинова, насочихте партията си към антиевропейска политика, да подкрепяте и да толерирате нарушаването на международното право. „За пореден път слушаме едно, а действията са съвсем различни\", коментира той. „Не чухме да споменете за нещо, че Русия наруши международното право спрямо Крим\", се обърна той към БСП. „Какви бяха позициите на вашите народни представители след изборите в Русия? Имаше непристойно поведение от ваш народен представител, с обидни квалификации към държави от ЕС и САЩ\", посочи Цветан Цветанов. „ГЕРБ и правителството винаги сме отстоявали принципната позиция за спазване на международното право\", изтъкна той. „Къде сте вие в тази посока? Призовавате за отмяна на санкциите, с което подкрепяте политиката на Русия спрямо Крим\", поясни Цветан Цветанов. „Не трябва днес да правим грешки, заради които децата ни няма да могат да ни простят\", призова той. „Ние сме за позиция, която да съответства на евроатлантическата ориентация на страната ни. Солидарността е изключително важна\", заяви той. „Водите целенасочено страната ни към излизане от ЕС и насочването й в друга посока\", изтъкна Цветан Цветанов. „Не вярваме на лицемерието, когато показвате постоянно\", каза още Цветанов, приключвайки речта си. Нинова се качи на трибуната на НС веднага след изказването на Цветанов и му отговори кратко и ясно: \"Съжалявам, г-н Цветанов, че не разбрахте къде се намираме в момента. Не подадохте ръка за държавническо отношение на България в този момент. Не разбрахте, че можехме да подкрепим Борисов и да се почувства по-силен. Има момент, в който разделението и агресията са контрапродуктив и не става въпрос за евроатлантически ценности. Със тази сила бихте заявили същото на австрийското правителство, Меркал или Макрон? Че не късат такива отношения, а искат да се преговаря и да се обсъжда. Какъв отговор получихме? Партиен и агресивен.\" \"Борисов се отнася с голяма отговорност и загриженост, защото това, което правят днес е да имаме конституционен съвет за държавна сигурност. Ние трябва да вземем стратегическото си решение -  дали ще бъдем в НАТО или ЕС\", обясни още Цветанов и допълни, че от известно време наблюдава различно поведение в БСП. \"Ако това ще бъде новото поведение на БСП, ние ще ви подкрепим. Имахме призив от Борисов и всички депутати от парламентарното мнозинство да бъдем единни\", заключи председателят на ПГ ГЕРБ. „Бихте ли ми казали това днешно хрисимо поведение на смирение, съответства ли на първите ви изказвания след проведената тежка среща между и посредничеството, което направи премиерът Борисов между ЕС и Турция\", каза Цветанов на Корнелия Нинова. Той посочи, че от ПГ на БСП са неглижирали тази среща. „Дори стигнахме до там, че някои представители на български институции говореха за поднасяне на шербет\", каза той. По думите му правителство и премиерът Борисов се отнасят с голяма отговорност и загриженост по случая \"Скрипал\". „Днес това, което правят МС е да може действително да има заседание на Съвет за сигурност, за да може да се вземат най-правилните решения на база информационния поток, който е постъпил. Ние трябва да вземем стратегическото си решение дали ще бъдем в НАТО, ЕС или ще правим по действията, които вие предлагате\", посочи Цветанов. Той призова БСП да си направят извадка от последните си изказвания. „Ако това ще е новото лице на БСП, ние ще го подкрепим\", каза Цветанов и припомни, че ГЕРБ са призовавали за единство още в учредяването на 44-ото Народно събрание. В момента се провежда извънреден председателски съвет в НС за изработване на позиция по случая \"Скрипал\".", "date": "2018.03.30", "title": "Цветанов: Радев обслужва чужди интереси"}
{"url": "http://standartnews.com/balgariya/dadoha_rumen_ovcharov_na_sad_za_prestapleniya_predi_12_godini-369950.html", "text": "Софийската градска прокуратура внесе в спецсъда обвинителен акт срещу бившия министър Румен Овчаров за умишлена безстопанственост и за длъжностно престъпление. Това информираха от прокуратурата. Румен Овчаров е обвинен за това, че в периода от 9 юни 2006 г. до 18 юли 2007 г. като министър на икономиката и енергетиката не е упражнил достатъчно контрол, в резултат на което са последвали значителни щети за \"Мини Бобов дол\" ЕАД в общ размер 8 940 231,47 лева, като престъплението е в особено големи размери и представлява особено тежък случай. Второто обвинение спрямо Овчаров е за това, че в периода от 31 май 2006 г. до 26 февруари 2007 г. превишил властта си и е нарушил служебните си задължения, с цел да набави за частно дружество облага, изразяваща се в осигуряване на възможност за добив на подземни богатства, изключителна държавна собственост, и от това са настъпили немаловажни вредни последици за \"Мини Бобов дол\" ЕАД и българската държава, като случаят е особено тежък. В качеството му на министър на икономиката и енергетиката Румен Овчаров бил запознат с влошените финансови показатели на дружеството, поради което извършил смяна на Съвета на директорите. Новоизбраният съвет на директорите предложил три оздравителни плана за дружеството, но и трите били отхвърлени без мотиви от страна на министъра. През пролетта на 2006 г. към дейността на дружеството проявили инвеститорски интерес две частни компании. Въпреки изискването за провеждане на търг при наличие на повече от един кандидат, Румен Овчаров дал разрешение на \"Мини Бобов дол\" ЕАД да отдаде възмездно под наем за срок от 5 години на \"Ораново\" ЕООД активи, собственост на \"Мини Бобов дол\" ЕАД, при условията на пряко договаряне. Извършените две финансови проверки от работни групи към министерство на икономиката и енергетиката констатирали, че вследствие на сключения договор за наем не били постигнати заложените цели и не било постигнато финансово оздравяване на \"Мини Бобов дол\" ЕАД. Дружеството продължавало да работи на загуба и да трупа задължения, тъй като наемната цена дори не покривала амортизационните разходи. Въпреки че бил запознат с тези констатации, Румен Овчаров умишлено не предприел действия за тяхното отстраняване. През този период Овчаров нарушил служебните си задължения като допуснал да се извършва добив на подземни богатства, изключителна държавна собственост, без проведена процедура за предоставяне на концесия от дружеството наемател, и от това са настъпили немаловажни вредни последици за \"Мини Бобов дол\" ЕАД и Българската държава. Румен Овчаров е с мярка подписка. Ако бъде признат за виновен, той може да получи наказание от три до десет години затвор както и лишаване от право да се заема определена държавна или обществена длъжност и да се упражнява определена професия или дейност.", "date": "2018.03.30", "title": "Дадоха Румен Овчаров на съд за престъпления преди 12 години"}
{"url": "http://standartnews.com/balgariya/biser_petkov_pensionnata_sistema_shte_e_stabilna_oshte_20_g-369948.html", "text": "Увеличаването на пенсионната възраст и увеличаването на вноските са стабилизирали системата най-късно до 2037 г., когато при продължаващо застаряване и намаляване на трудещите се ще започне влошаване в баланса й и ще трябва да се вземат нови мерки. Това обясни в студиото на бТВ социалният министър Бисер Петков. Той отбеляза, че и в настоящия момент бюджетът се налага да подпомага Държавното обществено осигуряване с 4,2 млн. лв., а субсидията вероятно ще се налага да расте. Той цитира данни на НСИ, според които натрупаните пенсионни права само за 2015 г. са 150 млрд. лв., от които едва 9 са обезпечени в активи в т.нар трети стълб. За останалите ще се разчита на бъдещите работещи. Петков го определи като „скрит дълг\" на държавата. Това не са малко пари – 150% от БВП и 16-17 пъти сегашните разходи за пенсии. По отношение на добавките за пенсионерите, той посочи, че за Великден по 40 лв. ще получат 1 227 000 души с пенсии под линията на бедността за 2018 г. – 321 лв. Бисер Петков обясни и промените, които ще засегнат новите пенсионери догодина. Техният доход от преди 1997 г. няма да се взема под внимание при изчисляването на пенсиите им. За периода до наши дни има данни в Регистъра на осигурените лица и така няма да се наложи да се издирват документи – включително и от отдавна несъществуващи фирми. Така и таванът на пенсиите отпада, тъй като в края на 90-те е въведен максимален осигурителен доход като естествен регулатор на размера на пенсиите. За старите пенсии таванът ще бъде вдигнат на 40% от максималния осигурителен доход. Бисер Петков призна, че вероятно има хора, които изчакват с пенсионирането си именно заради новите правила. Докато за едни възрастни хора има известна вероятност положението да се подобри, при други размерът на пенсията далеч не е основен проблем. Получихме сигнал за бедстваща възрастна жена в столицата, която може да разчита единствено на помощта на своя съседка. Жената е уважаван доцент биолог на младини. Преди няколко седмици губи и мъжа, и сина си. Остава сама – обездвижена в дома си. Съседката й усетила силна миризма и разбрала, че има проблем. Натъкнала се на потресаваща картина – възрастната жена, куче и котка, които не са яли нищо 3 седмици. Четвърти ден се грижи за тях. След наш сигнал социалните служби посетиха жената. Видяха крайната мизерия, в която живее и предложиха да я настанят в дом за стари хора. Тя обаче не иска, а без желание на гражданите социалните не могат да направят нищо, освен ако не е назначен попечител. Предстои жената да бъде прегледана от доктор. На този етап съдбата й остава неясна. Министър Петков коментира, че условията в социалните услуги като предложената на възрастната жена са добри, но действително много хора в нейното положение не искат да напускат домовете си. Заради това и се развива грижата в домашна среда. Той отново се обяви за реформа на ТЕЛК, ориентирана не към оценка на трайно загубена работоспособност, а към преценяване какво може да работи човекът. „Не бива да се бави тази реформа, за която всички са съгласни, че трябва да се случи, но когато се стигне до конкретни действия се протестира и не се възприема\", отбеляза социалният министър.", "date": "2018.03.30", "title": "Бисер Петков: Пенсионната система ще е стабилна още 20 г."}
{"url": "http://standartnews.com/balgariya/potvardeno_edna_godina_zatvor_za_ekstremista_ahmed_musa-369953.html", "text": "Апелативният съд в Пловдив потвърди присъдата, наложена на Ахмед Муса от Пазарджишкия окръжен съд, която е 1 година лишаване от свобода за проповядване на антидемократична идеология. Съдът напълно оправда Юсуф Горелски. Всички останали са признати са виновни по същото обвинение, като на всички бе намалена наложената им глоба от предишната инстанция. В съдебната зала днес не яви нито един от обвинените, както и техните защитници, с изключение на Елвира Панкова и Красимир Елдъров. Присъдата подлежи на обжалване в 15 дневен срок пред Върховен касационен съд. Прокурор Виктор Янков заяви, че се прокуратурата ще протестира присъдата, тъй като не са доволни от размера на наложеното наказание на Ахмед Муса. Първоначално те предложиха 2 години лишаване от свобода. Прокуратурата поиска още задържането под стража на Ахмед Муса, но съдът не уважи искането и го остави с парична гаранция. Защитниците на подсъдимите също заявиха, че ще обжалват присъдата, тъй като не са доволни от наложените наказания.", "date": "2018.03.30", "title": "ПОТВЪРДЕНО: Една година затвор за екстремиста Ахмед Муса"}
{"url": "http://standartnews.com/balgariya/mvr_ima_informatsiya_za_eventualnoto_mestonahozhdenie_na_bratya_galevi-369951.html", "text": "МВР има информация за евентуалното местонахождение на братя Галеви. Това разкри висш полицай пред NOVA. \"Те са извън пределите на страната. Разполагаме с информация къде се намират може би. Всичко това е въпрос на проверки и на комуникация с партньорски служби. Когато стигнем до тях, те се задържат и свалят от издирване. Имаме информация, която се проверява. Не мога да кажа откога е тази информация, защото рискувам да разкрия информатора\", заяви началникът на сектор \"Издирване\" в националната полиция Ивайло Димитров. През последните дни в социалните мрежи усилено се говори за новата практика за издирване на престъпници на МВР. Полицията пусна във Facebook издирваните лица с влязла в сила присъда. A те пък пуснаха телефони за връзка. Някои се оказаха понастоящем в затвора. \"Целим получаване на обратна информация относно тези лица, да ги приведем в известност - било чрез хора около тях, било чрез хора, които са имали взаимоотношения и даже самите те\", коментира Ивайло Димитров. Един от тях - Красимир Тончев - видя публикацията за себе си и остави телефон за връзка. Други пък се оказаха вече в затвора. А пропуските понякога костват човешки живот. Росен Ангелов успя да се укрие от правосъдието 9 години. И вместо да влезе в затвора за педофилия, уби шестима в Нови Искър и се самоуби. Именно заради трагедията в Нови Искър МВР решава да качи издирваните в мрежата. Междувременно, продължава търсенето на известните бегълци от правосъдието. Сред тях са и братя Галеви са с влязла в сила присъда.", "date": "2018.03.30", "title": "МВР има информация за евентуалното местонахождение на братя Галеви"}
{"url": "http://standartnews.com/balgariya/nyama_da_gonim_ruski_diplomati-369944.html", "text": "Към този момент не считаме, че трябва да изгонваме дипломати от Руската федерация. Това каза на пресконференция министър-председателят Бойко Борисов след заседанието на Съвета по сигурността към Министерския съвет. „Използвахме Съвета със всички служби. Извикахме на консултации посланика ни в Русия. Гласувахме за извикване на консултации за един месец или 4 седмици на нашия посланик на Европейския съвет в Москва. В НАТО също сме дали своя глас. Показали сме своята пълна солидарност към Великобритания. Оттам нататък трябва да запазим канала за комуникация\", заяви Борисов. По думите му извикването на консултации в дипломацията е практика. „Обръщаме сериозно внимание. От месеци наред предупреждавам, че тази ескалация ще продължи. Неслучайно и в Косово продължават ескалациите. Продължава да се говори за действия, които ми напомнят от преди 20 години. Подкрепихме решението на Съвета да се ограничим в пълната подкрепа на Великобритания и в същото време посланик Коцев ни запозна с това, което в Москва се говори. Чакаме повече доказателства, ако има такива. Към този момент не считаме, че трябва да изгонваме дипломати от Руската федерация\", каза още Бойко Борисов. Посланикът ни в Москва Бойко Коцев ще остане в България до Великден и ще се върне след празниците, допълни премиерът.", "date": "2018.03.30", "title": "Няма да гоним руски дипломати"}
{"url": "http://standartnews.com/balgariya/spasiha_e79_ot_pridoshlata_struma_zasega-369962.html", "text": "Продължава насипването на скална маса при разлива на р. Струма край Симитли, заплашващ основите на главен път Е-79. Причината е, че в началото на седмицата придошлата река започна да подкопава пътя, което наложи изграждането на временна дига. Тя трябва да предпази разрушаването ската на 10 метра под нивото на пътя. Самосвали изсипват скална маса, която булдозерите избутват в реката, тека тя се оттегля на безопасно разстояние от пътя. След насипването на скална маса, което се прави вече трети ден, пътят е спасен на този етап. А нивото на р. Струма започна да спада. Но снеготопенето се очаква след 25-градусовото затопляне, което ни очаква утре.", "date": "2018.03.30", "title": "Спасиха Е-79 от придошлата Струма, засега"}
{"url": "http://standartnews.com/balgariya/prez_april_ot_1_do_33_gradusa-369964.html", "text": "Най-ниските температури през април у нас ще са между минус 1 и 4 градуса, а най-високите - между 28 и 33 градуса, съобщи за БТА Марияна Попова - синоптик от Националния институт по метеорология и хидрология. По думите й през тази година през април се очаква средната месечна температура да бъде около и над нормата, която за по-голямата част от страната е между 11 и 13 градуса, по Черноморието и във високите полета - между 9 и 11 градуса, а за планините - от минус 5 до 2 градуса. Месечната сума на валежите средно за страната през април ще бъде около нормата, която за равнините е между 40 и 70 литра на квадратен метър, а в планинските райони - между 60 и 100 литра на квадратен метър. На 1 април през страната ще премине студен атмосферен фронт и температурите за кратко ще се понижат. Ще има и валежи от дъжд, на места с гръмотевици. Впоследствие атмосферата ще се стабилизира и вероятността за валежи е малка. Ще се установи югозападен пренос и отново бързо ще се затопли. През повечето дни от първото десетдневие на април температурите ще бъдат по-високи от обичайните. Около Великден обаче ще се увеличи вероятността за превалявания, а в самия край на десетдневието и температурите ще се понижат. През второто десетдневие температурите ще бъдат близки до средните за периода. Времето ще бъде променливо, ще има и превалявания, на места с гръмотевици. В периода 15-18 април ще има вероятност за обстановка с по-повсеместни и временно интензивни валежи. В отделни дни, при ясно и тихо време, сутрешните температури ще остават близки до 0 градуса и има опасност от слани. И през третото десетдневие на април по-вероятно е да се запази динамиката на атмосферата. Остават условията за валежи, предимно в следобедните часове, краткотрайни, с петнист характер и с различна интензивност, на места придружени и от гръмотевици. Повече слънце ще има до обяд. Температурите слабо ще се колебаят около стойности, близки до обичайните. Климатичната справка определя април като типичен пролетен месец. Температурите се повишават значително. Броят на слънчевите дни се увеличава. Понякога при студени нахлувания от север вали сняг, а минималните температури се понижават под 0 градуса. Опасност от слани съществува през целия месец. При интензивни затопляния се достигат летни температури - до 30-34 градуса. През втората половина на месеца зачестяват гръмотевичните бури. Според астрономическата справка в началото на април слънцето у нас изгрява в 7 часа и 9 минути, и залязва в 19 часа и 52 минути. Продължителността на деня е 12 часа и 43 минути. В края на месеца слънцето изгрява в 6 часа и 23 минути, и залязва в 20 часа и 25 минути. Продължителността на деня е 14 часа и 2 минути. Фазите на луната през месеца са: на 8 април - последна четвърт, на 16 - новолуние, на 23 - първа четвърт, а на 30 април - пълнолуние.", "date": "2018.03.30", "title": "През април: От -1 до 33 градуса"}
{"url": "http://standartnews.com/balgariya/davame_90_000_evro_na_gimnaziya_v_tarakliya-369965.html", "text": "Българското правителство оказа безвъзмездна финансова помощ на гимназията \"Св. св. Кирил и Методий\" в село Горна Албота, в Тараклийския район, Молдова, информира БТА. Администрацията спечели проект по програмата \"Българското сътрудничеството за развитие\", по който учебното заведение получи 90 хиляди евро за подобряването на условията на учебния процес. За проекта разказа директорът на училището Лилия Сарсаман. В рамките на проекта в гимназията ще бъде променена системата на парното и ще се инсталират нови газови котели и прозорци, което ще намали сметките с 30 до 100 процента, а със спестените пари \"ние ще можем да купим лаптопи, мебели, методически и други материали за децата\", отбеляза Сарсаман. По думите на директора основен ремонт в училището не е бил правен от 80-те години на миналия век и то се нуждае от големи финансови вложения, за да се подобри инфраструктурата му. Следващата стъпка на ръководството на учебното заведение ще е ремонтът на покрива, обвивка (изолация) и варосване на стените. От проекта ще се възползват до пет хиляди души (ученици, персонал, деца от съседните села, които идват в училището да се занимават в различни кръжоци и др.). Следващата година гимназия \"Св. св. Кирил и Методий\" в село Горна Албота ще отбележи 50-годишен юбилей. Програмата \"Помощ за развитие\" е на Министерството на външните работи на България и е по линия на Европейския съюз. Чрез нея всяка година страните - членки на ЕС, отделят финансови средства за подпомагане на партньорски държави, съобщиха от българското посолство в Молдова. В момента освен в Горна Албота по проекти вече работят в селата Кортен, Кирсово и Стояновка. Общата сума е над 300 хиляди евро. В програмата могат да вземат участие всички организации в Молдова, документите се подават в средата на годината, добавиха от посолството.", "date": "2018.03.30", "title": "Даваме 90 000 евро на гимназия в Тараклия"}
{"url": "http://standartnews.com/balgariya/reki_povrediha_ogradata_na_turskata_granitsa-369969.html", "text": "Придошлите води на реките Фишера и Тунджа са повредили част от оградата по българо-турската граница край свиленградското село Маточина и град Елхово, съобщиха от Гранична полиция. От МВР са осигурили денонощни патрули в повредените участъци по съоръжението, което е стратегически обект и от значение за националната сигурност. На територията на Ямболска област няма паднала част от оградата по българо-турската граница, заяви областният управител Димитър Иванов. Според изявлението скорошните обилни валежи са довели до свлачище покрай отводнителните канали и изкривяване на метална решетка на водосток.", "date": "2018.03.30", "title": "Реки повредиха оградата на турската граница"}
{"url": "http://standartnews.com/balgariya/tomislav_donchev_zhertva_na_razvalen_telefon-369971.html", "text": "Вицепремиерът Томислав Дончев не е правил изказвания и оценки относно ориентацията на правителството по отношение на която и да е от страните в случая \"Скрипал\". Това заявяват в опровержение от правителствената информационна служба във връзка с публикации, които отразяват интервю на Дончев за агенция Ройтерс. \"Посланията за обвързаност на правителството с други държави са интерпретация на медията и не следва да бъдат обвързани с официалната позиция на кабинета, изказана след днешното заседание на Съвета за сигурност към Министерския съвет\", заявяват от МС. Интервюто на вицепремиера Дончев е дадено на 29 март. С цел прозрачност и точност Министерски съвет предоставят точен цитат на изказването:", "date": "2018.03.30", "title": "Томислав Дончев жертва на \"развален телефон\""}
{"url": "http://standartnews.com/balgariya/pokaniha_neofit_na_1000godishninata_na_ohridskata_arhiepiskopiya-369972.html", "text": "Главата на Македонската православна църква – Охридска архиепископия архиепископ Стефан покани официално българския патриарх Неофит да участва в празненствата по повод 1000-годишнината от създаването на Охридската архиепископия. Поканата до българския патриарх е отправена в писмо, подписано лично от архиепископ Стефан. В него се казва още, че ако духовният глава на БПЦ не може да посети Република Македония, за да участва в празненствата, той може да изпрати свой представител на необходимото ниво Поканата, отправена от МПЦ-Охридска архиепископия, идва само броени дни, след като българският патриарх Неофит заяви на Благовещение, че „ако има покана, ще изпратим\" делегация за честванията. На специално заседание на 13-ти март Светият Синод на Македонската православна църква /МПЦ/ - Охридска архиепископия взе решение за отбелязване на 1000-годишнината от Охридската архиепископия в катедралния храм \"Света София\" в Охрид на 28-ми май.", "date": "2018.03.30", "title": "Поканиха Неофит на 1000-годишнината на Охридската архиепископия"}
{"url": "http://standartnews.com/balgariya/martina_specheli_polovin_milion_s_kalkulator-369960.html", "text": "Тя е млада, умна, а от няколко дни стана и известна в цяла България. Мартина Гарабедян се прочу с това, че пребори конкуренцията на стотици свои връстници от Източна Европа и ще учи в най-добрия университет за предприемачи – Бабсън Колидж в Бостън. 18-годишната пловдивчанка, която учи в Английската гимназия, спечели стипендия от 500 000 лева на Фондация „Кроношпан\". Късметът е на среща подготвените, казва Мартина пред \"Стандарт\". Според нея предстоящото й обучение в САЩ е ценно и дава много възможности. \"Бабсън колидж\", където ще учи, оглавява над двайсет години класациите на образователните центрове за подготовка на предприемачи в САЩ и света. Той е отличен като най-добрия университет за предприемачество в САЩ и света в класациите на Financial Times, Princeton Review and Entrepreneur Magazine. И в следващите няколко години ще е \"дом\" на Мартина. Тя заминава за САЩ в края на август. В момента е последна година в Английската гимназия, а вторият й език е немски. Въпреки че заляга старателно над ученето, девойката намира време и за странични занимания. хуманитарна организация, която помага на обществото с различни социални проекти, някои от които са и благотворителни. Много от проектите се занимават с културно развитие на учениците. Клубът има за цел да покаже, че хуманитарната дейност може да бъде интересна, забавна и разбира се, полезна, казва Мартина. Тя е и бивш председател на ученическия парламент на гимназията, в която учи. От 10 години има и друга голяма страст - рисуването. То обаче остава на заден план, когато Мартина концентрира усилията си, за да спечели престижната стипендия за Бостън. Когато научава за нея момичето е председател на ученическия парламент и е връзката между учители и ученици. Нейна задача е да представи програмата на Фондация „Кроношпан\" на съучениците си. Така тя научава за тази уникална възможност и решава да кандидатства. Защото още отпреди това мечтата й е да се занимава с бизнес. Пълната отличничка е родена в семейство на икономисти и това определя интереса ѝ към предприемачеството. Другата й мечта е да учи отвъд Океана. Знае колко е ценно образованието в САЩ и какви възможности дава, защото брат й учи там. Стипендията на \"Кроношпан\" й да замине на Америка и да учи в най-добрия бизнес университет. Пътят към победата обаче не е лесен. За да заслужи стипендията, Мартина преминава през няколко кръга. През септември изпраща документите си на фондацията. Следващият кръг се провел в Бургас и бил подобен на уъркшоп. Там с другите кандидати от България, минали във втория кръг, изготвяли бизнес план и участвали в различни игри, като всичко това се случвало на английски език. Без никаква предварителна подготовка кандидатите, разделени на екипи, избирали от няколко различни предмета, без да знаят какво ще се очаква от тях. Мартина и партньорът й избрали калкулатор. Мартина споделя, че нямала никаква представа какво ще трябва да правят и избрала този предмет с мисълта, че ще трябва да смята с него. Задачата обаче била да представят своя предмет в изцяло ново оформление. Калкулаторът трябвало да има съвсем различно предназначение, било то реално или не. Мартина и нейният партньор измислили калкулатор, служещ за контрол над всички уреди в дома. Нещо, което все още не съществува. Дистанционно той можел да управлява уредите в дома и да предпазва от пожар, ако нещо е забравено включено. Кандидатите имали 30 минути да подготвят бизнес плана, а след това го представили пред другите участници и представителите от фондацията. Креативността имала сериозна роля в преминаването на Мартина от 2-ри в 3-ти кръг. В третия кръг се представяли резултати от изпитите TОЕFL и SAT, които Мартина вече била подготвила с доста високи резултати. Така преминала в следващия кръг, в който правили различни интервюта с представители от университета. В 5-тия и последен кръг останали само 14 човека от Украйна, Полша, Чехия и България. На 16-ти март Мартина Гарабедян Девойката приема със скромност победата. Първоначално съобщила новината само на родителите си и най-близките приятели. „И аз самата не повярвах в първия момент, тъй като знаех какъв е напливът за тази стипендия и колко са силни кандидатите от другите страни\", разказва момичето. След първоначалната еуфория, Мартина вече прави планове за престоя си в Бостън. Там й се иска не само да учи, но и да продължи да се занимава с благотворителна дейност като в родния Пловдив. Иска й се да има време и да рисува. Смята да членува в различни клубове в университета, защото, както сама казва, „един млад лидер трябва да се развива в различни сфери\". Според нея подобно образование в САЩ е уникална възможност и ще я развие много не само академично, но и личностно. Тя смята, че погледът й за света ще се промени. След завършване на бакалавърска степен, бъдещата студентка смята да запише магистърска, насочена в същата сфера. След дипломирането си в Америка Мартина не изключва да се завърне да работи в България. „България също дава големи възможности на младите хора да се развиват и аз смятам, че бих могла да се върна\", споделя тя.", "date": "2018.03.30", "title": "Мартина спечели половин милион с калкулатор"}
{"url": "http://standartnews.com/balgariya/borisov_svikva_saveta_po_sigurnostta_zaradi_sluchaya_skripal-369934.html", "text": "Съветът по сигурността към Министерския съвет ще проведе заседание днес, 30 март, от 9 часа. На заседанието ще бъде обсъден случаят „Скрипал\" и ще бъде изслушан посланикът на страната ни в Руската федерация Бойко Коцев. Това съобщиха от правителствената информационна служба. Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.", "date": "2018.03.30", "title": "Борисов свиква Съвета по сигурността заради случая \"Скрипал\""}
{"url": "http://standartnews.com/balgariya/vezhdi_rashidov_nie_nyamame_problem_s_rusiya_ne_mozhe_da_se_mrazi_kolektivno-369941.html", "text": "Ние нямаме проблем с Русия, какво ни носи тази война, заяви емоционално пред Канал 3 депутатът от ГЕРБ Вежди Рашидов. Така той отговори на въпрос дали България трябва да се присъедини към държавите, които експулсират руски дипломати заради аферата Скрипал. \"Какво ни носи тази война, да не сме пудели, които лаят в глутницата? Не може да се мрази колективно, аз съм против това\", продължи големият скулптор. Той е убеден, че Русия и Великобритания ще разрешат сами разногласията си. \"Проблемът е между две големи държави (Русия и Великобритания), накрая пак ще се сдобрят, така винаги става\", продължи големият скулптор. \"А ние сме демократична държава - каквото каже народът, видяхте и за Истанбулската конвенция как стана\", изтъкна Вежди. И добави: \"А стъпките на Бойко (Борисов) са правилните\". Очаквайте подробности!", "date": "2018.03.30", "title": "Вежди Рашидов: Ние нямаме проблем с Русия, не може да се мрази колективно"}
{"url": "http://standartnews.com/balgariya/do_2040_g_naselenieto_na_balgariya_shte_se_stopi_do_56_mln_dushi-369935.html", "text": "До 2040 г. населението на България няма да изчезне, но ще намалее необратимо с повече от един милион души. Това каза Елица Димитрова от БАН, позовавайки се на дани на \"Евростат\" в ефира на бТВ. Очаква се населението на страната да продължи да застарява, а трудовото население в активна възраст ще намалее с 40%. Това е един драстичен спад в кратковременен срок. По различните сценарии броят на населението ще достигне до 5,6 млн. души. Основни показатели за това са застаряването на населението, миграцията и ниската раждаемост. По същото време предаването „Здравей, България\" проф. Катя Владимирова от Института за изследване на населението и човека при БАН представи доклад - демографска прогноза на БАН. До 2040 г. населението на България може да се стопи с още около 20-25%. Това е заключението на Института за изследване на населението и човека при БАН. Докладът „Прогнозата за демографското развитие на България за периода 2015-2040 г.\" беше представен в парламента. „Намаляването на раждаемостта до някъде е свързано с естествени процеси, защото се повишава ролята на качеството на работната сила, на образованието, а не на количеството\", поясни тя. „Смъртността у нас е сравнително по-висока заради застаряването на населението. Имаме много резерви за намаляване на смъртността и ако трябва да търсим възможности за по-благоприятно развитие на населението, може би трябва да се обърнем по-добре към здравеопазването\", коментира още проф. Катя Владимирова.", "date": "2018.03.30", "title": "До 2040 г. населението на България ще се стопи до 5,6 млн. души"}
{"url": "http://standartnews.com/balgariya/iliyana_yotova_kogato_zatrashvame_edni_vrati_tryabva_da_znaem_kak_shte_gi_otvorim_posle-369940.html", "text": "Не смятам, че сегашният прецедент трябва да се използва за късане на дипломатически отношения. Когато затръшваме врати, трябва да знаем после как ще ги отворим. Това каза в сутрешния блок на БНТ вицепрезидентът Илияна Йотова по повод днешното заседание на Съвета по сигурността към Министерски съвет, на което трябва да бъде обсъдено каква да е българската реакция по случая \"Скрипал\". В момента България има уникален шанс да запази възможността за посредническа роля, за да видим как ще се развият събитията. Мисля, че балансиращата роля, която в момента имаме е възможно най-добрата и се надявам тя да бъде препотвърдена на Съвета по сигурността днес. Случаят Скрипал не е прецедент, но може би за първи път при подобен случай така масово светът се раздели на две групи и имаме шанс да бъдем балансьор между двата лагера. Много се надявам, че днес при министър-председателя ситуацията ще бъде огледана от възможно най-много ъгли, за да се вземе възможно най-правилното решение. Политиката на малките стъпки според мен е най-удачната политика, заяви Йотова. По думите й скандалът с изказването на руския патриарх Кирил у нас се е отразил негативно на българо-руските отношения. Но мисля, че с излизането на стенограмата от разговорите между президента Радев и руския патриарх много от митовете отпаднаха. Изключително важно е, че се видя позицията на българския държавен глава – отстояване на българските интереси, дипломатично, хладнокръвно и твърдо. В записа се чува как, срещнал твърдата позиция на българския президент, патриарх Кирил сменя тона, иска да смени темата, посочи вицепрезидентът. С Русия имаме исторически корени, което ни дава огромно психологическо предимство в Трябва да запазим тази роля – имаме нужда диалогът с Русия да се развива, заяви Йотова. България не трябва да се държи като свенливото дете в Европа и да чака да чуе какво ще кажат по-големите от нея. Ние трябва да казваме ясно нашата позиция и да я защитаваме, подчерта вицепрезидентът. Тя коментира и въпроса с евентуално посещение у нас на руския президент Владимир Путин. Идеята е за посещение до края на 2018 г. Вървят преговори по дипломатически канали, уточни тя. Очаквайте подробности!", "date": "2018.03.30", "title": "Илияна Йотова: Когато затръшваме едни врати, трябва да знаем как ще ги отворим после"}
{"url": "http://standartnews.com/balgariya/zapochna_izslushvaneto_na_boyko_kotsev_v_ministerski_savet-369943.html", "text": "Започна заседанието на Съвета по сигурността към Министерския съвет, на което се обсъжда случаят „Скрипал\". На него ще бъде изслушан посланикът на страната ни в Руската федерация Бойко Коцев. Съветът по сигурността се ръководи от министър-председателя, а в състава му са включени членове на правителството, ръководителите на специалните служби и представител на Президента на Република България.", "date": "2018.03.30", "title": "Започна изслушването на Бойко Коцев в Министерски съвет"}
{"url": "http://standartnews.com/balgariya/yuzhen_vyatar_i_22_gradusa-369913.html", "text": "Днес пролетта се утвърждава с още по-високи температури и с още по-приятно време. Ще е слънчево, с разкъсана висока облачност. Вятърът ще се ориентира от югозапад, ще е слаб до умерен. Ще се затопля, като минималните температури ще са между 0 и 5 градуса, а максималните между 17 и 22, по-ниски по Черноморието. Атмосферното налягане слабо ще се повиши и ще е близко до средното за март.", "date": "2018.03.30", "title": "Южен вятър и 22 градуса"}
{"url": "http://standartnews.com/balgariya/es_i_turtsiya_imat_vzaimen_interes_da_si_partnirat-369921.html", "text": "- Приветствам идеята за конструктивен диалог между Европейския съюз и Република Турция. Ние многократно и последователно сме заявявали нуждата от ускорено развитие на тези отношения. ЕС и Турция имат взаимен интерес от едно отворено и честно бъдещо партньорство. Това е от съществено значение и за регионалната сигурност. Голям успех на българската външна политика би било, ако успее да инициира среща на върха при ясно разписан дневен ред с участието на всички лидери на европейски държави. Нещо, което не беше включено в програмата на Българското председателство. Въпреки изричното ни настояване. - Факт е, че наблюдаваме системни гафове и скандали в правителството. Нещо повече, управляващата коалиция е неспособна да води адекватна политика по ключови теми, а противоречията с крайните националисти се засилват с всеки изминал ден. Ние от ДПС предупреждавахме за този сценарий многократно, защото когато овластяваш крайния национализъм, то в крайна сметка си обречен на провал, колкото и да се опитваш да се дистанцираш от него. ДПС и занапред ще продължава да бъде конструктивна опозиция, която води ясна и последователна евроатлантическа политика, но и която се противопоставя на всяка форма на краен национализъм и език на омразата, защото считаме за наш дълг да съхраним демократичното лице на България. - Все още има да се свърши много работа по заложените приоритети, а и нашето председателството няма да бъде оценено по спечелени точки, а по това какво ще оставим като законодателни досиета и нерешени въпроси на Австрия, която застъпва след нас. Европа дава сериозно доверие на България, защото нашето председателство на Съвета на ЕС идва в момент, в който континентът е на кръстопът. Дневният ред на Съюза включва важни теми като Брекзит, справяне с миграционната криза и следващата многогодишна финансова рамка на ЕС. Хубаво е, че по българските приоритети политическите сили в страната се консолидираха, което предполага по-плавното им реализиране, но е добре да изчакваме и оставащите 3 месеца, за да даваме оценки или да правим генерални заключения. - Като човек, който работи за интеграцията на Западните Балкани, съм силно заинтересуван да видя значителен прогрес по тази тема по време на Българското председателство. Представената тази година нова стратегия на ЕС за разширяването е важна стъпка по дългия път за приемането на Западните Балкани в европейското семейство. Също така, трябва да оценим факта, че сега темата за Западните Балкани е по-важна за Европа и този засилен интерес към региона го наблюдавам ежедневно в Брюксел. Но това далеч не е достатъчно, за да се решат проблемите там. За постигането на истински напредък страните се нуждаят от ясно разписан план и считам, че Българското председателство на Съвета на ЕС е подходящият период за това. Какво имам предвид? Брюксел трябва да разработи конкретна времева рамка за всички шест държави, иначе подходът за диференциация между фаворити и аутсайдери може да създаде трайни предразсъдъци в европейското общество, които ще бъдат трудни и болезнени за преодоляване. От друга страна, важно е страните от региона да продължат със съществените реформи и да достигнат необходимите стандарти по пътя към ЕС. Правителствата трябва да покажат силен ангажимент и решителност към процеса на разширяване, защото един разумно ръководен процес ще бъде от полза както за ЕС, така и за страните от Западните Балкани. - Младите хора на ДПС ще продължават да разчитат на най-ценния капитал за един политик –знанието. Умението да сме адекватно подготвени за предизвикателствата на времената, в които живеем. Защото който гледа само към миналото, ще потъне в него. Такъв човек няма да има свое настояще и още по-малко – устойчиво бъдеще. И това политическо поведение се оценява високо от нашите международни партньори. Доказателство за това е доверието, с което се ползваме. - Зад тази награда стои трудът на много хора – не само моят, екипа с който работя, на колегите ми, на всички млади хора в ДПС, които винаги ме подкрепят в отстояването на смислени и важни каузи. Благодарен съм, защото това отличие е голямо признание и стимул да продължаваме да работим все така уверено. А признанието означава отговорност. Тук трябва да направя едно уточнение, че в тази категория, също попада и работата на евродепутатите в сферата на образованието и младежките политики. Полагаме много усилия в борбата срещу младежката безработица, защото това е сериозен проблем не само за България, но и за цяла Европа. И занапред ще работя в подкрепа на модернизирането на професионалното образование и обучение, както и образованието за възрастни, и ще настоявам държавите членки, частните и публичните дружества и институции да инвестират повече ресурси за повишаване на конкурентоспособността на работещите хора. - Желанието ни бе събитието да съвпада с най-активния период на първото Българското председателство на Съвета на ЕС, за да можем максимално да допринесем то да бъде успешно. В това число – да бъдем и коректив. Точно затова настоявахме и успяхме да включим в дневния ред темите за Западните Балкани и бъдещето на кохезионната политика. Събитието, което ще се проведе на 4 април, поставя фундаменталния въпрос за бъдещето на Съюза или може ли ЕС да преодолее многото кризи, пред които е изправен. ДПС със своето силно международно представителство може да участва в задаването на дневния ред ЕС. И това допринася положително за  международния образ на България.", "date": "2018.03.30", "title": "ЕС и Турция имат взаимен интерес да си партнират"}
