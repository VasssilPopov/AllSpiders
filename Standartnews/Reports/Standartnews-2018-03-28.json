{"url": "http://standartnews.com/biznes/e29_mlrd_chuzhdestranni_investitsii_vlezli_u_nas_za_10_g-369842.html", "text": "Над 29 млрд. евро са чуждестранните инвестиции у нас за последните десет години по данни на БНБ. Това съобщи зам.-министърът на икономиката Александър Манолев през участниците в Международната конференция „IT Hub Connect 2018\", която се организира от Американската търговска камара в България и Индийско-българската бизнес камара. Още по-важното е, че устойчиво растат вложенията в сектори на икономиката с висока добавена стойност, подчерта Манолев. През последните 10 г. в страната ни бе създадена една много сериозна база, която ние трябва да надграждаме, посочи Манолев. По думите му на първо място сред чуждестранните инвестиции се нарежда Холандия (с над 6 млрд. евро), следвана от Австрия (3 млрд. евро), Германия (над 2 млрд. евро) и Гърция (1,9 млрд. евро). През 2017 г. инвестициите в преработващата промишленост са 33% от общия обем на преките чуждестранни инвестиции, следвани от  секторите „Търговия и ремонт на автомобили и мотоциклети\" с дял от 32%, обясни Манолев.", "date": "2018.03.27", "title": "Е29 млрд. чуждестранни инвестиции влезли у нас за 10 г."}
{"url": "http://standartnews.com/biznes/letishte_sofiya_ne_otgovaryame_za_propusnati_proverki_na_patnitsi-369824.html", "text": "„Летище София\" ЕАД не осъществява функции на паспортно-визов контрол и не носи отговорност за пропуснати проверки на пътниците. Това съобщиха от пресцентъра на „Летище София\" ЕАД във връзка с разпространявана информация за дисциплинарни производства срещу служители на Министерството на транспорта, информационните технологии и съобщенията (МТИТС) и „Летище София\" ЕАД относно случая за допуснати без паспортна проверка пътници, пристигащи от Франция. В позицията на „Летище София\" ЕАД се посочва следното: \"Заявяваме, че това категорично не отговаря на истината. Дисциплинарни наказания се образуват тогава, когато е налице допуснато нарушение. Поради различни тълкувания сме длъжни да направим разяснение за задълженията и функциите на служителите от системата на МТИТС, отговарящи за сигурността на летището: Условията и редът за постигане на сигурността в гражданското въздухоплаване се определят чрез мерки и процедури, подробно описани в Националната програма за сигурност в гражданското въздухоплаване, утвърдена от главния директор на ГД \"Гражданска въздухоплавателна администрация\" след съгласуване със съпредседателите на Съвета за сигурност в гражданското въздухоплаване. Отговорните институции за прилагането на тези мерки са изчерпателно изброени в чл. 16к от Закона за гражданското въздухоплаване. Спрямо записаното в закона летищният оператор „Летище София\" ЕАД не осъществява функции, свързани с паспортно-визов контрол на пътниците, преминаващи през летището, както и не извършва проверка на сигурност на пристигащи пътници, съответно не е отговорен за допускането им на територията на Република България.\"", "date": "2018.03.27", "title": "Летище \"София\": Не отговаряме за пропуснати проверки на пътници"}
{"url": "http://standartnews.com/biznes/agrion_puska_na_pazara_oshte_zemya_na_atraktivni_tseni-369825.html", "text": "Дружеството за управление на земеделски активи предлага на купувачите разсрочено плащане на парцелите Засилен интерес към земеделските земи, предлагани от „Агрион\", отчетоха от компанията за управление на поземлени активи. За да отговори на пазарното търсене, дружеството пусна още апетитни парцели в цялата страна. Цените са изключително атрактивни и започват от 300 лв./дка. Най-сериозен интерес се наблюдава в районите на Варна, Хасково и Монтана, отчитат от ръководството на компанията. Размерите на парцелите, които все още не са продадени, както и точното им местоположение в различните землища, може да се видят на адрес http://www.agrion.bg/bg/zemq/sellingform. „Възможността за покупката на поземлени имоти на разсрочено плащане за период от три години, без първоначално самоучастие, предизвика сериозен интерес сред потенциалните купувачи и набира все по-голяма популярност\", казаха от „Агрион\". От подобна опция се възползват предимно по-малки земеделски производители, които търсят различни варианти да придобият земеделска земя, без да им се налага да плащат накуп за нея. По този начин те имат възможност да вложат свободните си парите в техника или по-качествени семена, което води до по-ефективно и модерно земеделие. От покупка на земя на вноски се възползват и земеделци, които кандидатстват по програмата „Млад Фермер\". Мярката, която е част от Програмата за развитие на селските райони, осигурява финансиране в размер на левовата равностойност на 25 хил. евро. Все по-често се наблюдава тенденция парцели да стават собственост и на хора, които до този момент не са се занимавали със земеделие. Благодарение на субсидиите от европейските програми и държавните помощи за много начинаещи земеделци обработването на ниви е вариант за докарване на прилични доходи. Покупката на земя е отлична възможност за земеделските стопани да окрупнят парцелите си и да разширят стопанствата си, твърдят агроексперти. Комасацията увеличава производителността и намалява разходите. Тя дава по-добри условия за механизирана обработка на земята, което е предпоставка за увеличаване на  добивите и за развиване на селско стопанство с висока добавена стойност. Окрупняването на терени помага и формирането на по-добра цена на земеделските площи. Стойността на комасираните имоти е доста по-висока от средната за даден регион, дори и да се сравняват терени от едно и също землище, категорични са експертите в бранша.  По официални данни на Министерство на земеделието, храните и горите средният размер на земеделските терени у нас е едва 5.5 дка., което е едно от най-ниските нива в ЕС. Общата площ със селскостопанско предназначение е в страната ни е около 52 млн. дка, но тя е раздробена на близо 25 млн. парчета. Според пазарни наблюдатели сред най-честите купувачи през последните години са инвеститори, които влагат парите си в обработваема земя с цел доходност. Земята в България се характеризира с ниска волатилност (променливост), висока доходност при нисък финансов риск и не на последно място ниска корелация към традиционни класове инвестиционни активи. Освен това тя не се влияе от политически и икономически процеси. При нея не се наблюдават резки скокове и спадове, както при недвижимите имоти, например. Сметките показват, че инвестициите в земеделска земя носят доста по-добра доходност от банковите депозити и инвестиционните фондове. При средно покачване на цената с приблизително 4% на година и рента от 50 лв., покупката на поземлен имот от Агрион за 300 лв. на дка би могла да донесе доходност от близо 10%, дори и ако се налагат допълнителни инвестиции в разработване на парцела. Анализът на „Агрион\" показва, че най-често купувачите се свързват с компанията онлайн, на националния телефон 080011166 и на място, в офисите на компанията в цялата страна. Във всеки от регионалните офиси заинтересованите могат да получат безплатно експертни съвети, информация за пазара, както и търговски и юридически консултации.", "date": "2018.03.27", "title": "„Агрион\" пуска на пазара още земя на атрактивни цени"}
{"url": "http://standartnews.com/biznes/praktiker_udvoi_asortimenta_sluzhitelite_i_prodazhbite_si_za_tri_godini-369826.html", "text": "За изминалите три години, откакто българската компания „Видеолукс Холдинг\" придоби целия бизнес на немската верига за дома и градината в България, „Практикер\" бележи сериозен ръст в продажбите и се превръща в пазарен лидер в сектора, като удвоява оборота си. От съществуващите през 2014 г. девет хипермаркета в страната, компанията е обновила и разширила седем обекта и е отворила два нови в градовете Ямбол и Шумен. След придобиването на „Практикер\", „Видеолукс Холдинг\" стартира мащабен проект за модернизиране на визията и концепцията на хипермаркетите. Тя включва разширяване на площта на магазините, прилагане на съвременни строителни технологии и материали, както и екосъобразни решения за използваните ресурси. Новите хипермаркети „Практикер\" са светли, просторни и имат нова, по-функционална подредба и организация, така че потребителите лесно да разгледат и да открият това, което им е необходимо, за създаването и подобряването на своя дом и градина. В „Практикер\" ще намерите на достъпни цени богат асортимент от над 50 хил. продукта на водещи световни и български производители за строителството, обзавеждането и ремонта на дома и градината. За изминалите три години компанията удвоява предлаганите артикули, като значително увеличава избора от продукти, произведени в България. За доброто обслужване и консултация на клиентите, компанията инвестира в непрекъснато обучение за подобряване на уменията и знанията на служителите си, които от малко над 500 през 2014 г., днес наброяват близо 1000 човека. Тяхната основна задача е да бъдат полезни и в помощ на потребителите. За удобство на клиентите си веригата разработва и предлага допълнителни услуги като застраховка „Удължена гаранция\" на продуктите, 3D проектиране на бани, рязане и кантиране на плоскости, тониране на бои, транспорт на закупени стоки, покупки на изплащане. До този момент с новата концепция и визия работят хипермаркетите „Практикер\" в Пловдив, Варна, Бургас, Русе и Стара Загора. На 29 март, четвъртък, отваря врати напълно обновения и модернизиран столичен хипермаркет „Практикер\" – Люлин. Той посреща отново своите клиенти в изцяло ремонтирана сграда, разширена с повече от 3500 кв. м. Общата площ на магазина става почти 12 000 кв. м, а за приятното пазаруване ще се грижат близо 100 обучени продавач-консултанта. Реализацията на проекта е дело на строителна фирма „Монтаж Строителни Конструкции\" АД. Плановете на компанията до края на годината включват откриване на обновения хипермаркет „Практикер\" във Велико Търново през пролетта и стартиране на реконструкцията на втория столичен магазин „Практикер\" - Дружба в края на есента. Предвижда се и разширяване на веригата в нови градове.", "date": "2018.03.27", "title": "„Практикер\" удвои асортимента, служителите и продажбите си за три години"}
{"url": "http://standartnews.com/svyat/turskite_medii_za_sreshtata_vav_varna_truden_izpit_mezhdu_es_i_turtsiya-369841.html", "text": "Под заглавие \"Изпит за искреността на ЕС\" проправителственият турски в. \"Стар\" съобщава за срещата във Варна. Вестникът посочва, че Реджеп Ердоган е изложил в писмен вид очакванията си към ЕС. В изявление след разговорите турският държавен глава е поискал незабавни стъпки по въпроса за визовата либерализация, настоял е ЕС да се държи справедливо по въпроса за Кипър и да изпълни обещанията си във връзка с финансовата помощ за бежанците, изразил е очакването на турската страна за подкрепа в борбата с тероризма, резюмира \"Стар\". \"Единствената цел е членството в ЕС\", пише по темата и в. \"Миллиет\". \"Нека заедно изградим силна Европа\", гласи заглавието на в. \"Сабах\", който посочва, че президентът Ердоган е \"протегнал приятелска ръка\" на ЕС. Вестникът публикува снимка, на която четиримата лидери се държат за ръце и отбелязва, че \"ръка за ръка те са изпратили послание за единство\". \"Всички сме съгласни, че диалогът трябва да продължи\", заявил Туск, а Юнкер на свой ред казал: \"Гарант съм, че преговорите ще продължат\", пише още \"Сабах\". \"Послание от Ердоган към ЕС: Очакваме силна подкрепа\" - това заглавие е подбрал по темата днес в. \"Хабертюрк\". Според изданието акцентът, поставен на срещата във Варна, е бил за продължаване по пътя към пълноправно членство на Турция и за \"заедност\". В. \"Ватан\" изтъква, че срещата във Варна се е състояла след двугодишно прекъсване. \"Елате и нека всички заедно построим една благоденстваща Европа\", призовал турският лидер, предупреждавайки същевременно, че би било \"ужасна грешка\" Турция да бъде оставена извън блока. Вестник \"Карар\" пише за \"пролетен климат\" във Варна, визирайки атмосферата на разговорите. \"Джумхуриет\" определя като \"критична\" по значимост срещата във Варна и пише за \"труден изпит между ЕС и Турция\". \"Биргюн\" пък окачествява срещата като \"напрегната\", уточнявайки, че на масата са били поставени много теми - от кризата около кипърските сондажи по оста Анкара-Атина-Никозия до споразумението за мигрантите, от визовата либерализация до митническия съюз, от ускоряването на финансовата помощ за сирийците до нарушенията на човешките права и извънредното положение в Турция. \"Първата препирня дойде още преди срещата и бе между членката на ЕС Австрия и Турция\", уточнява вестникът, цитирайки думите на австрийския канцлер Себастиан Курц, който поиска преговорите на Турция с ЕС да бъдат прекратени. Срещата във Варна е широко отразена и в гръцките медии, но гледната точка е коренно различна. \"Туск и Юнкер \"притиснаха\" Турция във Варна\", гласи челно заглавие на Нюз.ин. Изданието допуска, че на срещата Туск и Юнкер не са \"спестили\" думи да поставят пред Ердоган всички критични открити въпроси в евро-турските отношения и са поискали от него да заеме позиция. \"Ултиматум на Ердоган: освободи двамата гръцки военни до Великден\", пише в друго заглавие Нюз.ин. За \"европейска намеса пред Ердоган във връзка с освобождаването на двамата гръцки военни\" пише и в.\"Катимерини\", а в. \"Нафтемборики\", подчертава, че от Варна ЕС е призовал Турция да прекрати действията си, които подкопават добросъседските отношения в Егейско море и Източното Средиземноморие. \"Казахме всичко на Ердоган, но...отговор от него не получихме\", извежда думите на Доналд Туск в. \"Та неа\". Според всекидневника Туск казал пред журналисти след разговорите, че \"по отношение на конкретни решения на срещата не се е стигнало до никакъв компромис\". В. \"Вима\" цитира безпокойството, изразено от Туск от действията на Турция в Егейско море и Източното Средиземноморие. Той казал, че \"тези действия на Турция подкопават правовата държава\" и добавил, че е необходимо Турция да подобри отношенията си с Гърция и Кипър. \"Европейски шамар за Ердоган\"- така в. \"Контранюз\" оценява срещата във Варна, като изтъква, че на нея турският президент е получил \"плесница\" от тях за действията си по отношение на кипърската икономическа зона, в Егейско море и спрямо държаните от турските власти двама гръцки военни.", "date": "2018.03.27", "title": "Турските медии за срещата във Варна: Труден изпит между ЕС и Турция"}
{"url": "http://standartnews.com/mneniya/evksinovgrad_2018a_shte_stane_li_kato_reykyavik_1986a-369833.html", "text": "\"Без решение и без компромиси\" завърши срещата във Варна между турския президент Реджеп Ердоган и председателите на Съвета на ЕС Доналд Туск и на Европейската комисия Жан Клод Юнкер. Домакин и медиатор на срещата беше българският премиер Борисов. Изненади нямаше. Очакванията се потвърдиха. Позициите не се сближиха. Никой не отстъпи. Бяха един до друг, но бяха твърде далеч един от друг. Всеки защитаваше ценностите, на които стъпва, без да приеме доводите на опонента. Пробивът бе, че заместиха заклинанията и заплахите с диалог. Успехът е, че все пак се чуха. Че си говориха без да тропат по масата. Че нервните изблици не прерастнаха в крясъци. Че не се обиждаха, макар да имаха \"смесени чувства\" един към друг. Че не си извиваха ръцете, знаейки, че не могат един без друг. Успех е, че си обещаха да се видят отново. Не в обозримо бъдеще, а до края на българското европредседателство. Ердоган беше напрегнат, подготвен - като за бойно сражение. И успя да получи европейска легитимация, и то преди срещата му с Путин. Туск беше ядосан, сдържан. Беше си написал предварително експозето и не откъсна поглед от листа. Явно не харесва Ердоган, но знае, че без него над Европа е надвиснала опаснаст. Показа, че търпимостта е по принуда. Юнкер, както винаги, фриволен, откровен, с образен език. Той именно издаде тънкостите от срещата, за да разберем, че и имало ситуация, в която някои гневно стават от масата... Борисов изглеждаше като човек, свалил огромен товар от плещите си. Уморен, но доволен. Кой какво (не)получи? Ердоган не получи желаната либерализация на визите за турските граждани. Не постигна и облекчение на митническия режим. Не успя да изтръгне обещание за еврочленство. Нито дори за предприемане на стъпки в тази посока. Брюксел остава затворена врата за него. Не успя да получи подкрепа на тезата си, че войната в Сирия е война с терористите. Получи висока оценка за усилията на Турция за миграцията и благодарности, че бежанският натиск е сведен до нула. Получи обаче и упреци, че страната му не спазва демократичните стандарти, че действията й в Егейско море, борбата й с тероризма и отношението към свободата на медиите \"пораждат притеснения\" в ЕС. Получи обвинения, че налага насилие в Африн. Получи нареждане, че трябва да спре това насилие, ако иска партньорството с ЕС да продължи . Туск и Юнкер не получиха уверения за промяна към демократизация на режима в Турция. Репресиите, арестите и съдебните протести срещу опонентите на Ердоган ще продължат със същата сила, докато не бъде смазан и последният глас на опозицията. Ердоган гордо обяви, че \"Турция е правова държава и спазва човешките права и свободи!?!\" Никой не му опонира! Турският президент заяви, че не желае да получава критики отвън. И пак не му опонираха. Системното подкопаване на турската съдебна система и репресиите срещу гражданското общество в Турция остана повърхностен щрих в изказвания на Туск и Юнкер. И двамата се задоволиха с познатите клишета за \"продължаване на усилията в подобряване на отношенията\". Кой какво постигна? Ердоган изтръгна обещанието, че споразумението за бежанците ще бъде продължено и съюзът ще изплати следващите траншове от 1.2 млрд. и 3 млрд. евро. Постигна \"икономическо\" спокойствие, че Европа ще продължи да бъде стратегически партньор на Турция, че мащабният търговски стакобмен с ЕС ще крепи властта му. Издейства си \"съпричастност\" за опита за преврат и оценката като \"недопустим акт\", както и за опита за убийство срещу него, за което Юнкер обяви, че не знаел. Обяснението на шефа на ЕК, че научил много по-късно, прозвуча инфантилно, но на Юнкер му е простено. За Ердоган бе важно, че чу изречението: \"ние трябва да осъдим този опит за преврат\" - това му е достатъчно като легитимация, за да продължи с репресиите. Защити действията си в \" борбата с терора\" и изреди всички терористични организации, в които включи и двете кюрдски PKK и PYG, като обяви, че действията му в Сирия са добри не само за гражданите на Сирия, но и за сигурността на гражданите на Европа. И на това никой не му опонира. Ципрас получи уверението, че въпросът с арестуваните от Турция гръцки граничари може да бъде разрешен до православния Великден. Това е най-конкретната тема, която може да дари с живот двама граждани на ЕС. Атина успя да превърне съдбата на двама свои граничари в европейски проблем. За урок на всички останали. Борисов получи най-много Първо - обещанието, че Споразумението с Турция ще продължи да работи, че Анкара ще получи европарите за бежанците, за България означава спокойствие на границата. Това беше основа цел, която си постави българският премиер за тази среща и тя бе постигната. Второ, лично той, по молба на Ципрас, постави въпроса за арестуваните в Турция гръцки граничари и разплитането на този възел ще се запише на неговата сметка. Което пък означава точка в отношенията ни с Атина. Трето, за пореден път сложи на масата въпроса за ненамесата на Турция във вътрешните дела на България и получи увереност, че \"душевните граници\" на Ердоган не означават териториални претенции към страната. Четвърто, реагира на натиска на президента и опозицията и не пропусна темата за обезщетенията на тракийските бежанци. Междуведомствена комисия ще обсъжда варианти за решаване на казуса, който има 100-годишна давност. Но и Ердоган не е останал длъжен - той пък настоява за решаване на въпросите с наследството на пострадалите от т.нар Възродителен процес - тема, по която у нас няма консенсус. Борисов посочи, че турската страна има своите претенции за данъците, имотите, джамиите. И намери начин да удари президента. „За да не бъркаме тази лидерска среща с двустранните отношения, която беше определена по един брутален начин от един български политик, всички теми до една са поставени\", заяви гневно Борисов, намеквайки за Радев, който настоя на срещата да бъдат защитени българските национални интереси, а не само „да се разнася шербет\". Пето, получи похвали за организиране на срещата и признанието, че е фактор в Европа и на Балканите, а не разносвач на \"шербет\". Истината е, че Ердоган дойде заради него и тава пролича от изложението му. Турският президент много добре е знаел, че от тази среща няма да има конкретен резултат, защото на нея липсваше един човек с особена тежест в Европа. Липсваше Меркел. Още когато се е родила идеята за такава среща, Ердоган е поискал от Борисов канцлерът на Германия да присъства, защото само чрез Меркел може да се получи истински пробив в отношенията Анкара-Брюксел. Меркел е обещала, Ердоган се е съгласил, а после Меркел се е отметнала. Защо любимката на Борисов го издъни, е въпрос на различни тълкувания. Отсъствието й обаче предопредели безрезултатността на диалога в Евксиноград. Но пък с усилията на Борисов този диалог не премина в караници както се очакваше, а в начало на някакво разведряване и разкъсване на \"мъглата\", по думите на Юнкер, надвиснала над оста \"ЕС-Турция\". В това отношение срещата в Евксиноград напомня срещата в Рейкявик между Рейгън и Горбачов през далечната 1986 година. Тя също не завърши с постигане на конкретни договорки, но постави началото на края на Студената война и бъдещето на безядрения свят. Тогава Горбачов казва, че преговорите са не поражение, а пробив, както твърди Борисов днес за срещата във Варна. И тогава, както и днес, ситуацията е била \"сложна, противоречива и тревожна\". Тогава двамата световни лидери на САЩ и Съветския съюз излизат с комюнике, че \"ядрената война е недопустима\", днес ЕС и Турция обявиха, че са стратегически партньори и че \"заедно трябва да работим за стабилна Европа\". Тогава първоначалната оценка на американците е била \"преговорите се провалиха\", каквато е днес оценката на европейците за срещата във Варна. Истината е, и времето потвърди това, че именно в Рейкявик светът бе избавен от оръжията за масово унищожение. Дали ще оценим срещата в Евксиноград като стъпка за избавление от войната, времето ще покаже. Суровият Ердоган накрая се обърна към залата с емоционалното: \"Разделям се с вас с обич и уважение\", на което Юнкер му отвърна, че \"турският народ е велик и изпитва уважение към него\", а през цялото време четиримата се обръщаха един към друг с \"приятелю\". Туск и Ердоган дори си спомнили времето, когато са играли футбол и са си били дузпи. Горчилката остана в края на изказването на Юнкер, когато той трябваше да отговори за задържаните в Турция журналисти и гръцки военни: „Мисля, че тези въпроси трябва да се разгледат също, но дотук ще спра, тъй като кракът ми се обажда и ме боли\". Беше недопустимо пренебрежение. Беше падението на Юнкер! И европейската победа на един диктатор!", "date": "2018.03.27", "title": "Евксиновград 2018-а ще стане ли като Рейкявик 1986-а"}
{"url": "http://standartnews.com/mneniya/bryuksel_i_london_v_sdelka_za_skripal-369800.html", "text": "Решението на САЩ и 14 европейски страни да изгонят руски дипломати заради случая „Скрипал\" беше очаквано. Вече видяхме изказвания на високопоставени европейски представители, които застанаха твърдо зад Великобритания в този казус. Предприетите мерки са безпрецедентни от времето на падането на Желязната завеса и края на Студената война. Става въпрос за доста силна реакция от гледна точка на дипломацията. Всичко това означава, че натискът върху Русия след преизбирането на президента Владимир Путин ще бъде все по-силен. Това противопоставяне, за съжаление, няма да доведе до нищо добро. Още след идването на президента Доналд Тръмп на власт в САЩ, реториката на големите държави, които са световни сили, се изостри максимално. Като се започне от Китай, мине се през Русия и Турция и се стигне до САЩ, се вижда, че авторитарните световни лидери стават все по-твърди и все по-безкомпромисни в своите външнополитически ходове. Скандалът „Скрипал\" избухна по време на изборите в Русия и тогава Лондон започна натиска си върху Москва. По този начин даже подпомогна победата на Путин с безпрецедентно висок резултат. Защото по принцип и в момента такъв отново се явява западният свят. Върна се реториката от времето на Студената война и руснаците се втвърдиха като позиции и се обединиха зад своя президент. Каквото и да се случва оттук нататък не можем да очакваме, че с натиск, с икономически санкции руснаците ще променят своята подкрепа за Путин. Точно обратното, ще видим безпрецедентно твърдо поведение на руския президент. Разбира се, чуват се и гласове, че няма доказателства, че Москва стои зад отравянето на Сергей Скрипал. Погледнато реално и двете страни, Русия и Великобритания, не предоставят доказателства за вина или невинност. Явно в разговорите си с другите страни Лондон е представил своите аргументи, а Москва отрича всякаква намеса, но не дава доказателства от гледна точка на разсекретяване на достъпа до информация за употребата и съхранението на веществото „Новичок\". В момента целият този конфликт е размяна на думи, преминаващи в реални действия. Аз очаквам реципрочни действия от страна на Русия. Тя обаче не може да бъде сплашена с изгонване на дипломати. Както се видя през последните години, не може да бъде сплашена и с икономически санкции. и Китай, е контрапродуктивна. С тях трябва да се разговаря, защото предприеманите мерки водят до още по-голямо затваряне на съответната държава и народ около техния лидер и до тотална конфронтация. Прави впечатление, че не всички европейски държави гонят руски дипломати. Отново, както и в отношенията със САЩ, с Турция, с Китай европейските членки нямат единна позиция. Смятам, че Великобритания е оказвала много силен натиск върху останалите държави-членки и ЕК да застанат зад нея. Това вероятно е свързано и с преговорите за Брекзит. Европейските лидери подкрепят Лондон по този случай, очаквайки по-благоприятно договоряне за Брекзит.  Настоящият скандал помага на премиера Тереза Мей да отклони вниманието от неслучващото се излизане на Великобритания от ЕС. От друга страна, европейските лидери използват като разменна монета своята подкрепа за Лондон по казуса „Скрипал\" срещу омекването на позициите на Великобритания в преговорите за Брекзит.", "date": "2018.03.27", "title": "Брюксел и Лондон в сделка за Скрипал"}
{"url": "http://standartnews.com/mneniya/varna_e_parva_stapka_za_oshte_sreshti_esturtsiya-369843.html", "text": "- За Турция тази среща беше важна, защото президентът Реджеп Ердоган искаше да покаже, че може да говори с ЕС и по този начин да обори впечатлението, че Турция е политически и икономически в изолация. За Европейския съюз тази среща беше важна, защото Турция не може да бъде загърбена. Истината е, че голяма част от страните-членки продължават да са много скептични по отношение на това какво може да се постигне с Турция и как трябва да се говори с нея. Затова мандатът, който беше даден на председателя на ЕК Жан-Клод Юнкер и председателя на Европейския съвет Доналд Туск, не беше много голям. На срещата във Варна те трябваше единствено да подкрепят споразумението по миграцията с Турция и да потвърдят ангажимента за втория транш от финансова помощ. Те го направиха, но отвъд това  нямаха мандат по нито един от въпросите, които Турция и ЕС биха могли да обсъждат заедно. Имам предвид модернизацията на митническия съюз, темата за Африн, ненамесата на Турция в европейските дела, визовата либерализация, за която Анкара настоява. Т.е. продължаваме да виждаме един много скромен дневен ред на отношенията между Турция и ЕС, но те все пак си говорят. Това е прогрес спрямо последната година. - От една страна, Европа каза, че осъзнава, че процесът на преговори не е прекратен, но че отношенията на Турция с ЕС минават през това Анкара да си оправи отношенията със страните-членки. Това, прочетено между редовете, означава не само Германия и Холандия, но също и Гърция, Кипър и Австрия. Без нито една от тях ЕС не може да размрази замразените в момента преговори с Турция. И изобщо, разширяването с Турция изглежда илюзорно. Същевременно чухме и Юнкер, който говори много за енергетика, за преговори, за сигурността на Европа и се ангажира за организиране на следващи срещи. Това беше послание, че каналите за разговори с Турция са отворени, но че Европа има проблеми с голяма част от това, което Анкара прави вътре в страната и навън. От турска гледна точка, най-важните послания бяха, че Турция може да е конструктивна по отношение на миграцията и че играе ролята на буфер за Европа спрямо ужасите на Близкия Изток, на войните и тероризма. Но че всичко това си има цена и че тази цена няма да е просто финансова, а че Турция ще продължава да иска и политическо признание. В момента Ердоган формулира това искане за признание като желание за членство в ЕС. Всички обаче знаят, че той няма това предвид. Турция много отдавна не иска наистина да бъде страна-членка, а по-скоро иска да има по-специални отношения с ЕС, които отиват отвъд просто съседските отношения. - Не мисля, че следващата среща може да бъде толкова скоро, най-малкото защото Европейският съвет трябва да се събере и да даде нов мандат за такава. Така или иначе обаче следващи срещи ще има. И срещата във Варна ще остане като важна първа стъпка. Освен ако Ердоган не избере отново да ескалира и отново да търси външни врагове с цел вътрешна консолидация. За момента за него е по-важно да възстанови партньорските отношения с Европа, защото той е доста самотен в Сирия. Там нито Иран, нито Русия, нито САЩ са на негова страна. Така че партньорството с Европа е важно за Ердоган и той също би трябвало да се опита да го развива през следващите месеци. - Това е чисто символично изказване. В момента на практика преговори няма, те са официално замразени. Което означава, че нито се отварят и затварят преговорни глави, нито Турция може да се възползва от предприсъединителните фондове. Преговори няма, но все пак има надежда, че един ден, може би след Ердоган, Европа и Турция могат все пак да седнат и да си говорят като партньори. И затова идеята за прекратяване в момента е по-скоро външнополитически популизъм, отколкото мярка с реален резултат. Не трябва да се забравя също така, че Турция е член на НАТО, защото това я поставя в една особена позиция по отношение на сигурността на Европа. В огромна степен Европа зависи от НАТО за своята сигурност. - Много важно е за България това, че споразумението по миграцията беше препотвърдено. Това означава да продължи все така българската граница да бъде охранявана, тъй като турските гранични служители не допускат нелегалното преминаване през нея. В българските бежански центрове на практика няма почти никой в момента. За България също така беше важно, че нейният министър-председател присъстваше на снимката от срещата. Това е аргумент, че страната ни има не само глас в ЕС, но и влияние, така че да може да организира мандат за такъв тип среща. До някаква степен тази среща потвърждава ролята на България като посредник между Турция и ЕС. Казвам до някаква степен, защото отношенията между Европа и Анкара имат и много други измерения, освен споразумението по миграцията и границите. Например евентуални преговори по модернизация на митническия съюз ще бъдат една нелесна задача, в която водеща ще бъде ЕК. Но ако България иска да има посредническа роля, тя трябва да има ясна позиция по тези преговори. По подобен начин стоят нещата за визовата либерализация, за човешките права, за ролята на Турция в Сирия и Ирак. - Подобни въпроси не могат да бъдат поставяни в среща от три часа между председателя на ЕК, на Европейския съвет и турския президент. Тези въпроси съществуват в двустранните отношения от десетки години. Те биват повдигани винаги, когато има вътрешнополитическа причина за това и това се е случвало неведнъж в последните три десетилетия. Повдигането им среща обратни искания от турска страна, които са с подобен или по-голям размер. Решаването на такива въпроси става между юристи в работни групи и трябва да бъдат свързани с готовност на българската държава да плати насрещни искания на турски граждани. Впрочем, когато преди месеци турската държава завърши ремонта на Желязната църква в Истанбул, не помня някой тогава да повдигна въпроса за обезщетенията на тракийските бежанци. Не можем да използваме такива теми, когато ни хрумне. -  Има тенденция на ескалация в тези отношения. Мисля, че уроците от отравянето на Александър Литвиненко са научени. Тогава имаше една доста плаха реакция както от Великобритания, така от страна и на ЕС. В момента виждаме, че все повече страни осъзнават, че неправомерното използване на химически и биологични оръжия на чужда територия не е само обект на международни спогодби, но може да се случи и в реалния живот. Това е доста тревожно, защото кара гражданите да са притесняват за защитата, която могат да им гарантират институциите в съответните държави. Вярно е, че не всички държави-членки решиха да изгонят руски дипломати. Но въпреки това има възходяща тенденция и дори да не се постигне пълно единство, важен е знакът, че повече от половината страни са заели тази позиция. Това показва достатъчно ясно, че Европа възнамерява да се съпротивлява и да се отбранява. -На дипломатически език това означава недоволство, но в по-слаба степен от експулсирането на чужди дипломати. Г-н Коцев впрочем се готвеше за окончателно отпътуване от Москва – има определен нов посланик, така че практически значението на този жест е относително.", "date": "2018.03.27", "title": "Варна е първа стъпка за още срещи ЕС-Турция"}
{"url": "http://standartnews.com/kultura/2_miliona_gledaha_bones-369832.html", "text": "2 милиона гледания има „Bones\" в официалния канал на Евровизия 2018 в YouTube. Това е небивал досега успех за българска песен, която се състезава в конкурса, информират от БНТ, продуцент на родното участие в международната надпревара. Най-голям интерес към парчето е регистриран от Израел, Испания, Великобритания, Германия, Гърция, Полша, Русия, Португалия и Холандия. „Bones\" е на трето място в класацията на Spotify България „Viral 50\" за изминалата седмица. Също е на трето място и в класацията на ПРОФОН за най-слушаните български песни в радио- и телевизионния ефир. Петимата изпълнители от група „Equinox\" заминават за първия си промоционален концерт в Европа следващата седмица. На 5 април те за първи път ще извисят гласове на живо пред международна публика - на London еurovision рarty в британската столица. Това е едно от най-големите събития в Европа, предшестващи конкурса. В 11-ото издание на London еurovision рarty ще се  включат още 20 изпълнители от Евровизия 2018. Жана Бергендорф, Владимир Михайлов, Георги Симеонов-JJ, Джони Манюел и Трей Кембъл подготвят и специална изненада за феновете в „Café de Paris\" в Лондон.", "date": "2018.03.27", "title": "2 милиона гледаха „Bones\""}
{"url": "http://standartnews.com/kultura/mezhdunaroden_den_na_teatara-369811.html", "text": "Днес отбелязваме Международния ден на театъра. Датата 27 март е избрана през 1961 г. на IХ конгрес на Международния театрален институт към ЮНЕСКО и е свързана с откриването на сезона на Театъра на нациите в Париж през 1962 г. Автор на първото послание за Деня на театъра през 1962 г. е големият френски творец Жан Кокто - поет, писател, дизайнер, художник, скулптор, сценарист, актьор и режисьор. Оттогава всяка година на Международния ден на театъра световноизвестна личност поднася на всички почитатели на изкуството размислите си за театъра и живота на сцената и извън нея. Посланието се чете преди представленията в стотици театрални зали по света и се разпространява чрез средствата за масова информация. Международният ден на театъра се отбелязва с редица културни прояви и театрални събития. Днес от 19:00 ч. в Народния театър \"Иван Вазов\" ще се състои официалната церемония по връчването на наградите ИКАР. В годината на първото българско европредседателство Националните награди ИКАР се провеждат под мотото на Европейския съюз \"Единни в многообразието\". От 44 години на този ден Съюзът на артистите в България организира връчването на награди за сценично изкуство ИКАР. Наградите се връчват в рамките на Софийския театрален салон, който е част от Календара на културните събития на Столична община. Двама емблематични актьори Иван Иванов и Васил Михайлов са номинациите на гилдията на артистите за „Икар\" за чест и достойнство и за изключителен принос към българския театър. В номинациите участват по трима кандидати. Изключението е за дебют, там предложенията са за Антъни Пенев за Пьотр Сергеевич Трофимов във „Вишнева градина\", Неда Спасова за Варвара Петровна в Програма Достоевски „Изгонването на бесовете\", Николай Желев в „4000 мили\", Надя Керанова за Естел, Мартина Кръстева за Инес и Радослав Владимиров за Гарсен в „Без изход\", Шахин Шехзен и Антоан Петров за Антон Антонович Сквозник. Дмухановски и Денис Хаят и Павел Емилов за Иван Александрович Хлестаков. За водеща мъжка роля са номинирани Захари Бахаров за Бае Славе в моноспектакъла „Чамкория\", Иван Юруков за Хорас в „Лисичетата\" и Мариус Куркински за авторския му моноспектакъл „Черното пиле\". За главна женска роля са предложени Радена Вълканова за Жена на възраст в „Танцът Делхи\", Радина Кържилова за Екатерина също в „Танцът Делхи\" и Теодора Духовникова за Регина в „Лисичетата\".", "date": "2018.03.27", "title": "Международен ден на театъра"}
{"url": "http://standartnews.com/kultura/ivan_ivanov_sliza_ot_oborishte_za_ikar-369793.html", "text": "Иван Иванов, който отдавна предпочита спокойствието на пангюрското село Оборище пред суетата на столицата, временно ще напусне своя провинциален дом, превърнал се в негова крепост от доста години насам. Големият актьор е обещал на шефа на Съюза на артистите Христо Мутафчиев, че лично ще прибере Икара за чест и достойнство довечера на церемонията в Народния театър. Предишният път, когато Иван беше мощно аплодиран от публиката за поредния си приз, беше през 2015-а на София филм фест. Оттогава фаворитът на няколко поколения кинаджии не се е вясвал нито на премиера, нито на каквото и да било друго събитие в София. Преди време наруши усамотението, за да посети сънародниците ни в Берлин, където по покана на културния ни център там представи свои книги и раздаде автографи. Както се шегува сериозно самият Иван, той откровено предпочита да си гледа кефа в Оборище - дори не пише нова проза или стихове, да не говорим, че хич и не гледа филми. Но за международният ден на театъра, 27 март, ще се види с колеги и приятели.", "date": "2018.03.27", "title": "Иван Иванов слиза от Оборище за Икар"}
{"url": "http://standartnews.com/kultura/aleksandrina_pendachanska_na_20_se_praveh_na_primadona-369830.html", "text": "Мултимедииният концерт-спектакъл „Това съм аз\" на Александрина Пендачанска е сред големите събития на арт сезона. Световното сопрано излиза на 2 април в зала номер едно в НДК, от където преди 30 години тръгва триумфалната й кариера. През 1988-а великата Гена Димитрова представя учениците си на същата сцена. \"Изправих се пред публиката с категоричното намерение да й покажа коя съм. На видеото от онова време се вижда, че след изпълнението си съм като доволно дете - бях само на 17, което е демонстрирало какво може\", сподели  за някогашните емоции звездата в \"Преди обед\". Александрина е категорична - ако нямаш характер в тази професия, ще се разпаднеш. \"На 20 вече се изживявах като примадона. Дори си купих палто от визон. Сега ми се струва много смешно и страшно глупаво, но явно е било период, през който е трябвало да премина. Фасадата без същност е напълно излишна. Но младостта има нужда от вълнения, от външни изяви. На 30 вече разбрах, че този образ е далеч от действителната ми същност. А сега съм много по-симпатична. Детето чудо е станало нормален човек. Това се случва, когато осъзнаеш, че външният свят няма значение за вътрешния. Успях да се съхраня. Защото дарбата ми не е моя заслуга. Господ ми я е дал, аз само я доразвивам и поддържам\", беше искрена Пендачанска. Неслучайно тя има точен творчески график за следващите три години. \"Не обичам изненадите. Предпочитам по-бавните събития. Удоволствието и насладата от пеенето не могат да се опишат. Благодат е да споделям музиката с колеги\", искрена е Александрина. Сега й е било доста трудно да избере какво точно да изпее в НДК от 70-те си роли - от Попея и Агрипина в предкласиката до музиката на 20-ти век (Саломе, Кризотемис), от белкантото и Верди (Семирамида, Ермионе, Сомнамбула, Елизабет II, Луиза Милер, Еболи) до Бетовен (Фиделио) и Вагнер (Кундри), от колоратурния сопран (Царицата на нощта) до мецосопраното (Кармен). Александрина е гастролирала в най-големите световни театри под палката на най-признатите диригенти на нашето време. Тя има високо оценени записи на моцартовите опери на Рене Якобс за „Хармония Мунди\", наградени с множество отличия, сред които BBC Music Magazine Award, Gramophone's Editor Choice, две номинации за „Грами\" за най-добър класически албум и най-добър оперен запис. В НДК Пендачанска ще си партнира с оркестъра на Пловдивската държавна опера под диригентството на Мартин Пантелеев, а в спектакъла са включени кадри от емблематични роли в репертоара й. През 2015-а оперна дива направи забележително дългоочакваното си завръщане в зала номер едно на НДК, давайки официален старт на 29-ото издание на Новогодишния музикален фестивал. Ценителите на оперното изкуство  преживяха изключителен концерт под диригентството на Сперанца Скапучи от Италия и съпровода на оркестъра на Държавна опера – Пловдив.", "date": "2018.03.27", "title": "Александрина Пендачанска: На 20 се правех на примадона"}
{"url": "http://standartnews.com/svyat/tridneven_traur_v_kemerovska_oblast_v_pamet_na_zhertvite_ot_pozhara_v_ruski_mol-369810.html", "text": "Руският президент Владимир Путин пристигна в сибирския град Кемерово, където в неделя в голям пожар в търговски център загинаха 64 души. Руският президент ще посети мястото на трагедията и ще изслуша докладите на службите за извънредни ситуации и на властите на района, предаде ТАСС. От днес до 29 март в Кемеровска област е обявен траур. Днешният ден е траурен и в Приморския край.", "date": "2018.03.27", "title": "Тридневен траур в Кемеровска област в памет на жертвите от пожара в руски мол"}
{"url": "http://standartnews.com/svyat/yaldaram_sreshtata_vav_varna_ne_ni_udovletvoryava-369834.html", "text": "Турция не разглежда срещата във Варна с европейските лидери като знак за промяна на отношението спрямо Анкара, заяви днес турският премиер Бинали Йълдъръм, цитиран от ДПА. Не мога да видя признаци от срещата на върха, че подходът на Европейския съюз към нашата страна ще стане справедлив, каза Йълдъръм пред депутати от управляващата Партия на справедливостта и развитието (ПСР). Винаги сме били открити и честни с ЕС, посочи премиерът. Той добави, че преговорният процес на Турция за членство в ЕС е в застой, тъй като не са отваряни нови преговорни глави. Турският президент Реджеп Тайип Ердоган посочи на пресконференцията във Варна снощи, че би било голяма грешка за Европа да изключи Турция от политиката си за разширяване. Той изрази надежда, че най-лошите дни в отношенията между Турция и ЕС са отминали. Йълдъръм подчерта днес, че присъединяването към ЕС остава цел за Турция.", "date": "2018.03.27", "title": "Йълдъръм: Срещата във Варна не ни удовлетворява"}
{"url": "http://standartnews.com/svyat/puchdemon_ostava_v_aresta_reshi_germanski_sad-369817.html", "text": "Бившият каталунски лидер Карлес Пучдемон, задържан в неделя в Германия по заповед за задържане, издадена от Мадрид, ще остане в германски арест, предадоха световните агенции. Съд в град Ноймюнстер в германската провинция Шлезвиг-Холщайн трябваше да реши дали Пучдемон да остане в ареста или не, докато трибуналът разглежда искането на Мадрид за неговото екстрадиране към Испания. Мадрид обвинява Пучдемон в бунт. Съдът реши, че докато се разглежда искането на Испания, бившият каталунски лидер остава в ареста. Пучдемон се яви в съда днес и изглеждаше спокоен и сдържан, разказа пред репортери прокурорът Георг-Фридрих Гюнтге.", "date": "2018.03.27", "title": "Пучдемон остава в ареста, реши германски съд"}
{"url": "http://standartnews.com/svyat/putin_s_palna_koshnitsa_idei_za_ikonomikata-369819.html", "text": "На 18 март се видя, че изборите за президент на Русия не са предизвикателтво за Владимир Путин. Той ги спечили дори с повече подкрепа в сравнение с предишните му победи за поста в Кремъл. Това, с което очевидно ще трябва да се захване Путин в новия си мандат, са икономическите и социалните проблеми, чието решаване го преследва още от предишните му мандати. Новият стар президент засегна някои от тях неотдавна в годишното си обръщение към парламента. Така в навечерието на изборите обнадежди сънародниците си, както и анализаторите, че реформите са на път. Страната силно се нуждае от диверсификация на икономиката, за да не разчита главно на добива на енергийни суровини. Производителността на труда е на ниско ниво. Чуждите инвестиции почти липсват. Няма и достатъчна работна сила. Обещанието за решаване на тези и други, свързани с икономиката проблеми, бяха приоритет в предизборната кампания на Владимир Путин. През януари 2017 г. Световната банка посочи, че е наложително Русия да преодолее зависимостта си от природния газ и петрола. Прогнозите за растежа на руската икономика са под средното ниво за света и Русия се нуждае от нова стратегия, пише в доклада на Световната банка. По време на предизборната си кампания Путин коментира тази болезнена тема, но сега ще има нужда от конкретни действия. Както личи по редица изавления на руския президент, а и от публикации в медиите, преди да се пристъпи към решителните икономически и социални реформи, ще трябва да се извършат съществени промени в досегашния кабинет на президента, а също и да се направят промени в редица структури на властта. Най-големите промени в правителството на Русия след встъпването на Владимир Путин в новия мандат ще засегнат икономическия блок на кабинета, съобщи РИА \"Новости\". За блока, свързан със соиалната област, е доста сложно да се правят прогнози, отбелязва изданието, позовавайки се на мнението на експерти. Мнозина си задават въпроса ще остане ли премиер Дмитрий Медведев? Дори и той да запази премиерския пост, кандидатурата му отново ще трябва да се утвърждава, а след това ще се назначават министрите. Ясно е, че това не е само формална процудура. Промени ще има. Путин недвусмислено го заяви. Въпросът е в това дали и доколко те ще бъдат мащабни и главното - ще остане ли Медведев начело на правителството или ще се появи нов министър-председател, питат се политолозите. Говорителят на Кремъл Дмитрий Песков разкри, че по време на посещението на предизборния му щаб Путин е споделил мисли за \"впечатляващ план\" за развитието на Русия. Но той не е посочил какво конкретно ще бъде впечатляващото. Анализаторите очакват това да направи евентуалният нов премиер, за чието име няма предположения и спекулации в руските медии. Известният политолог Сергей Беспалов смята, че смяната на премиера би била логична, като се отчетат мащабите на задачите, които е формулирал Путин. Това, че той говори за необходимостта от \"пробив\" подсказва, че е необходимо преди всичко но и на премиера, смята експертът. Международният дневен ред няма да повлияе на формирането на кабинета, увери говорителят на Кремъл. Според него целта на промените ще е също да се повиши ефективността на пенсионната система и здравеопазването. Това изявление показва, че реформите ще засегнат широк спектър от икономическата и социалнната области. Два дни преди изборите Владимир Путин поръча да се разработи указ за следващия президентски срок, отбелява РИА \"Новости\". Този указ ще бъде публикуван след инаугурацията на преизбарния президент. Така президентската администрация бе задължена да разработи проект на указа за националните цели на Русия до 2024, т.е. до края на новия президентски мандат на Путин. Документът трябва да е готов до 15 април, съобщава \"Ведомости\". Указът ще се отнася за плановете за увеличаване на благосъстоянието на гражданите, подобряване на жилищите условия, ръст на доходите и равнището на пенсиите над инфлацията, намаляване наполовина на бедността, модернизацията на инфраструктурата. Важна задача е и както и да се постигнат темпове на икономическия растеж над световните. Документът ще постави също стратегическите задачи в образованието, здравеопазването, екологията, бизнес климата и цифровата икономика. Указът за националните цели до 2045 г. много прилича на \"Майските укази\" от 2012 г., в които Владимир Путин бе обозначил целите си във властта до 2018 г. Тогава той бе наредил да се увеличат инвестициите с до 27 процента, производителността на труда - с 1,5 пъти, реалните заплати с 1,4-1,5 пъти, а заплатите на учителите, лекарите и учените - до 100-200 процента от средната заплата за региона. В значителна степен в Майските укази Путин бе възпроизвел идеите на \"Стратегия - 2020\", създадена за мащабните програми за реформи. От тази стретегия бе изпълнено не много, смята ръководителят на Икономическата експертна група Евсей Гурвич, цитиран от \"Ведомости\". Някои от плановете са били свършени наполовина. За да се изпълнят новите мащабни задачи, които трябва да се рашават през новия шестгодишен мандат на президента Владимир Путин, очевидно ще са необходими, както значителни структурни промени във властта, така и нови лица в бъдещото правителство на Русия.", "date": "2018.03.27", "title": "Путин с пълна кошница идеи за икономиката"}
{"url": "http://standartnews.com/svyat/protest_sreshtu_vlastta_s_iskane_za_ostavki_i_zatvor_v_kemerovo-369840.html", "text": "Хиляди руснаци излязоха тази сутрин на протест в сибирския град Кемерово, с население над половин милион души, заради пожара, отнел живота на най-малко 64 души в неделя, предават руски медии. От тях 41 се деца. Демонстрацията, започнала около 9 ч. местно време (5 ч. московско и българско), продължи часове наред (макар и с по-малко участници). Протестиращите искат да бъде съобщен точният брой на загиналите, да се проведе максимално прозрачно разследване и виновните за случилото се да бъдат наказани. Освен това участниците настояват за оставката на губернатора на Кемеровска област (на която градът е център) Аман Тулеев и други държавни служители. Митингът им беше пред сградата на областната администрация, предават регионалните издания \"Тайга.инфо\" и \"Газета Кемерова\", цитирани от РБК, както и ТАСС и \"Интерфакс-Сибир\". Някои издания говорят за над хиляда души, други - за около четири хиляди. Според организаторите става дума за \"хиляди\" участници, без да навлизат в подробности. Според участник в демонстрацията някои смятат да останат на протеста за неопределено време. Към тях се обърнаха кметът на града Иля Сердюк и заместник-губернаторът Владимир Чернов. Някои от участниците обаче питаха защо не го прави и губернатора Аман Тулеев въпреки обещанието си да се присъедини към колегите си. \"Вова и Аман - в затвора!\", гласеше един от плакатите, като с него се имаше предвид президентът Владимир Путин, предаде \"Ройтерс\". Големият брой загинали се обяснява с пренебрегване на мерките за сигурност. Аварийните изходи били затворени, а охранител очевидно изключил противопожарната аларма по време на смъртоносния пожар. Свидетел разказва през радио БФМ, че цели класове дошли от съседните села, за да гледат филми в мола и че киносалоните са били заключени от придружителите на учениците. Властите задържаха няколко души за разпит, включително и наемателя на помещението, където се смята, че е започнал пожарът, както и ръководителя на компанията, която управлява търговския център. Най-вероятно огънят пламнал в киносалон или в игралната зала, след което обхванал 1500 кв. м. площ на търговския център. Потушаването му отне 19 часа. Причината за пожара, при който рухна и почти целия покрив на търговския център, все още е неизвестна. Руският следствен комитет каза, че са открити крещящи нарушения както в конструкцията, така и във въвеждането в експлоатация на търговския център.", "date": "2018.03.27", "title": "Протест срещу властта с искане за оставки и затвор в Кемерово"}
{"url": "http://standartnews.com/svyat/rusiya_obvini_sasht_che_shantazhira_evropa-369820.html", "text": "Шантажът остава единствения език на САЩ на международната сцена. Това заяви министърът на външните работи на Руската федерация Сергей Лавров пред журналисти в Ташкент, Узбекистан, предава РИА Новости. „(Експулсирането на дипломати на Руската федерация от редица страни) е резултат от колосалният натиск и шантаж, който към настоящия момент е основен инструмент на Вашингтон на международната сцена, било то около случая „Скрипал\", било то около палестинския проблем, когато директно им бе казано – няма да ви даваме пари, докато не се съгласите с идеята, която още не се измислили\", коментира първият дипломат на Москва. Общо 16 страни от Европейския съюз, САЩ, Канада, Норвегия, Украйна, Македония и Албания взеха решение да изгонят от пределите си руски дипломати в координиран отговор на предполагаемата намеса на Москва в отравянето на бившия офицер от руското Главно разузнавателно управление (ГРУ) Сергей Скрипал и дъщеря му Юлия. Русия отрече обвиненията.", "date": "2018.03.27", "title": "Русия обвини САЩ, че шантажира Европа"}
{"url": "http://standartnews.com/svyat/i_nato_ekspulsira_7_ruski_diplomati-369839.html", "text": "НАТО обяви, че експулсира седем дипломати от руското представителство към организацията заради покушението срещу двойния агент Сергей Скрипал, предаде \"Ройтерс\". Алиансът също така е отказал акредитация на трима руски представители и е ограничил максималния размер на мисията до 20 души вместо досегашните 30, съобщи генералният секретар Йенс Столтенберг, цитиран от агенцията. Решението на НАТО е вторият случай, при който числеността на мисията се намалява. През 2015 г., година след като замрази военното си сътрудничество с Русия, организацията обяви, че свива максималния ѝ размер от над 50 души до 30, колкото е ограничението за страните партньори. \"Това ще отправи ясно послание към Русия, че (действията ѝ) си имат цена,\" каза Столтенберг. По думите му обаче политиката на Алианса към Москва няма да се промени и ще се търси \"двойният подход\" на отбрана и диалог едновременно. Ще бъде продължена и подготовката на нова среща на съвета Русия-НАТО.", "date": "2018.03.27", "title": "И НАТО експулсира 7 руски дипломати"}
{"url": "http://standartnews.com/balgariya/varna_e_parva_stapka_za_oshte_sreshti_esturtsiya-369843.html", "text": "- За Турция тази среща беше важна, защото президентът Реджеп Ердоган искаше да покаже, че може да говори с ЕС и по този начин да обори впечатлението, че Турция е политически и икономически в изолация. За Европейския съюз тази среща беше важна, защото Турция не може да бъде загърбена. Истината е, че голяма част от страните-членки продължават да са много скептични по отношение на това какво може да се постигне с Турция и как трябва да се говори с нея. Затова мандатът, който беше даден на председателя на ЕК Жан-Клод Юнкер и председателя на Европейския съвет Доналд Туск, не беше много голям. На срещата във Варна те трябваше единствено да подкрепят споразумението по миграцията с Турция и да потвърдят ангажимента за втория транш от финансова помощ. Те го направиха, но отвъд това  нямаха мандат по нито един от въпросите, които Турция и ЕС биха могли да обсъждат заедно. Имам предвид модернизацията на митническия съюз, темата за Африн, ненамесата на Турция в европейските дела, визовата либерализация, за която Анкара настоява. Т.е. продължаваме да виждаме един много скромен дневен ред на отношенията между Турция и ЕС, но те все пак си говорят. Това е прогрес спрямо последната година. - От една страна, Европа каза, че осъзнава, че процесът на преговори не е прекратен, но че отношенията на Турция с ЕС минават през това Анкара да си оправи отношенията със страните-членки. Това, прочетено между редовете, означава не само Германия и Холандия, но също и Гърция, Кипър и Австрия. Без нито една от тях ЕС не може да размрази замразените в момента преговори с Турция. И изобщо, разширяването с Турция изглежда илюзорно. Същевременно чухме и Юнкер, който говори много за енергетика, за преговори, за сигурността на Европа и се ангажира за организиране на следващи срещи. Това беше послание, че каналите за разговори с Турция са отворени, но че Европа има проблеми с голяма част от това, което Анкара прави вътре в страната и навън. От турска гледна точка, най-важните послания бяха, че Турция може да е конструктивна по отношение на миграцията и че играе ролята на буфер за Европа спрямо ужасите на Близкия Изток, на войните и тероризма. Но че всичко това си има цена и че тази цена няма да е просто финансова, а че Турция ще продължава да иска и политическо признание. В момента Ердоган формулира това искане за признание като желание за членство в ЕС. Всички обаче знаят, че той няма това предвид. Турция много отдавна не иска наистина да бъде страна-членка, а по-скоро иска да има по-специални отношения с ЕС, които отиват отвъд просто съседските отношения. - Не мисля, че следващата среща може да бъде толкова скоро, най-малкото защото Европейският съвет трябва да се събере и да даде нов мандат за такава. Така или иначе обаче следващи срещи ще има. И срещата във Варна ще остане като важна първа стъпка. Освен ако Ердоган не избере отново да ескалира и отново да търси външни врагове с цел вътрешна консолидация. За момента за него е по-важно да възстанови партньорските отношения с Европа, защото той е доста самотен в Сирия. Там нито Иран, нито Русия, нито САЩ са на негова страна. Така че партньорството с Европа е важно за Ердоган и той също би трябвало да се опита да го развива през следващите месеци. - Това е чисто символично изказване. В момента на практика преговори няма, те са официално замразени. Което означава, че нито се отварят и затварят преговорни глави, нито Турция може да се възползва от предприсъединителните фондове. Преговори няма, но все пак има надежда, че един ден, може би след Ердоган, Европа и Турция могат все пак да седнат и да си говорят като партньори. И затова идеята за прекратяване в момента е по-скоро външнополитически популизъм, отколкото мярка с реален резултат. Не трябва да се забравя също така, че Турция е член на НАТО, защото това я поставя в една особена позиция по отношение на сигурността на Европа. В огромна степен Европа зависи от НАТО за своята сигурност. - Много важно е за България това, че споразумението по миграцията беше препотвърдено. Това означава да продължи все така българската граница да бъде охранявана, тъй като турските гранични служители не допускат нелегалното преминаване през нея. В българските бежански центрове на практика няма почти никой в момента. За България също така беше важно, че нейният министър-председател присъстваше на снимката от срещата. Това е аргумент, че страната ни има не само глас в ЕС, но и влияние, така че да може да организира мандат за такъв тип среща. До някаква степен тази среща потвърждава ролята на България като посредник между Турция и ЕС. Казвам до някаква степен, защото отношенията между Европа и Анкара имат и много други измерения, освен споразумението по миграцията и границите. Например евентуални преговори по модернизация на митническия съюз ще бъдат една нелесна задача, в която водеща ще бъде ЕК. Но ако България иска да има посредническа роля, тя трябва да има ясна позиция по тези преговори. По подобен начин стоят нещата за визовата либерализация, за човешките права, за ролята на Турция в Сирия и Ирак. - Подобни въпроси не могат да бъдат поставяни в среща от три часа между председателя на ЕК, на Европейския съвет и турския президент. Тези въпроси съществуват в двустранните отношения от десетки години. Те биват повдигани винаги, когато има вътрешнополитическа причина за това и това се е случвало неведнъж в последните три десетилетия. Повдигането им среща обратни искания от турска страна, които са с подобен или по-голям размер. Решаването на такива въпроси става между юристи в работни групи и трябва да бъдат свързани с готовност на българската държава да плати насрещни искания на турски граждани. Впрочем, когато преди месеци турската държава завърши ремонта на Желязната църква в Истанбул, не помня някой тогава да повдигна въпроса за обезщетенията на тракийските бежанци. Не можем да използваме такива теми, когато ни хрумне. -  Има тенденция на ескалация в тези отношения. Мисля, че уроците от отравянето на Александър Литвиненко са научени. Тогава имаше една доста плаха реакция както от Великобритания, така от страна и на ЕС. В момента виждаме, че все повече страни осъзнават, че неправомерното използване на химически и биологични оръжия на чужда територия не е само обект на международни спогодби, но може да се случи и в реалния живот. Това е доста тревожно, защото кара гражданите да са притесняват за защитата, която могат да им гарантират институциите в съответните държави. Вярно е, че не всички държави-членки решиха да изгонят руски дипломати. Но въпреки това има възходяща тенденция и дори да не се постигне пълно единство, важен е знакът, че повече от половината страни са заели тази позиция. Това показва достатъчно ясно, че Европа възнамерява да се съпротивлява и да се отбранява. -На дипломатически език това означава недоволство, но в по-слаба степен от експулсирането на чужди дипломати. Г-н Коцев впрочем се готвеше за окончателно отпътуване от Москва – има определен нов посланик, така че практически значението на този жест е относително.", "date": "2018.03.27", "title": "Варна е първа стъпка за още срещи ЕС-Турция"}
{"url": "http://standartnews.com/balgariya/noshtni_patruli_po_selata-369835.html", "text": "44 нощни патрули по селата в сливенско пуска полицията в града на сините камъни. Такива патрули има от няколко години на територията на участък Петолъчка, който обхваща 12 села. От началото на годината е създадена организация за присъствие през нощта на територията на останалите 32 села от участък \"Запад\", обяви старши комисар Димитър Величков, директор на областната дирекция на МВР в Сливен. Решението идва след среща с кметовете на всички села от общината. Нощните полицейски патрули ще извършват както наблюдение и контрол в селските райони, така и действия, съобразно искания от кметовете. До края на април директорът на ОД МВР-Сливен ще проведе среща с кметовете на селата и в общините Нова Загора, Котел и Твърдица. Старши комисар Димитър Величков съобщи, че по негова заповед са сформирани нови мобилни екипи от ръководството на полицейската дирекция в Сливен. Те включват шефовете на Криминална полиция, Икономическа полиция и Охранителна полиция. \"Тяхната задача ще бъде на място да провеждат срещи и с кметове на села, и с местни жители. Целта е както превенция срещу престъпления, така и максимална защита на хората и тяхното имущество\", каза старши комисар Димитър Величков. Той е доволен от досегашната работа на нощните екипи по селата. Първите месеци показаха, че успяваме да сме полезни на хората. Само за последната акция във всичките 44 населени места на община Сливен проверихме 256 лица и 167 автомобила плюс превозни средства с животинска тяга и питейни заведения, заедно с търговски обекти. Констатирани са 52 нарушения на Закона за движение по пътищата, Закона за българските лични документи и Наредбата на общината. По-важното е обаче, че хората се чувстват защитени от присъствието нощем на нашите екипи, каза полицай номер 1 в областта.", "date": "2018.03.27", "title": "Нощни патрули по селата"}
{"url": "http://standartnews.com/balgariya/obzor_1500_leva_zaplata_za_uchitelite_do_3_godini-369827.html", "text": "Учителите да взимат до три години средна заплата от 1500 лева, а минималната да стигне 1250 лева. Това обеща образователният министър Красимир Вълчев на международна конференция \"Подкрепа за младите учители като инструмент за качествено образование\". Форумът е част от календара на Българското председателство на Съвета на ЕС. В момента минималното възнаграждение за \"младши учител\" и \"Учител\" са 760 лева. Те обаче ще скочат след като бъдат направени евентуални следващи стъпки с бюджетите за 2019, 2020 и 2021 г., обясни Вълчев. \"Важното е като държава, да поддържаме учителските заплати над средните за страната, това е ключово в дългосрочен план, за да мотивираме повече млади хора да станат учители\", коментира още министърът. По думите му недостиг на специалисти и на работници ще има във всички професии и сектори, но липсата на квалифицирана работна ръка ще бъде по-малка, ако се направи така, че повече млади и с високо образование хора станат учители. Като добра тенденция се отчита увеличението, макар и малко на студентите в професионалното направление \"Педагогика\". Особено тревожен обаче е недостигът на учители по физика, по математика и по някои други учебни дисциплини. Министър Вълчев каза, че МОН ще направи информационна система, която ще показва къде има недостиг на учители и по кои учебни предмети. В тази система ще се регистрират всички завършващи с педагогическа правоспособност, както и имащите такава, но ще има и информация за педагогическите специалисти, навлизащи в пенсионна възраст - по региони и по учебни предмети. Така \"ще картографираме\" недостига на учители в страната, обясни Вълчев. Той съобщи, че младите учители в българското училище - до 35 години, са 8 процента, което е относително малко от общо близо 90 000 учители. Средната възраст на учителите у нас сега е между 49 и 50 години, като тя е достигнала максимумът си преди две-три години, като през последните три години са се пенсионирали много български учители. Затова средната учителска възраст \"малко падна\", а при нормално възрастово разпределение тя би трябвало да бъде с десет години по-малка, обясни образователният министър. \"Предизвикателството е в това - да обезпечим системата с близо 40 000 педагогически специалисти, в следващите десет години\", обяви министър Вълчев. Той каза, че в следващите години средно ще се пенсионират на година между 4000 и 4500 педагогически специалисти - учители, училищни директори, логопеди, психолози. Затова министърът обяви като голямо предизвикателство привличането на повече млади учители в училище. Той поясни, че това може да стане освен с допълнителните стипендии, но и с увеличаване на приема в професионалните направления за придобиване на педагогическа квалификация. По повод напрежението в Технологическо училище „Електронни системи\" (ТУЕС) Вълчев обясни, че то остава към Техническия университет. Министърът бе категоричен, че разпространената информация, че училището вече няма да бъде към Техническия университет, е невярна. „Няма да бъде прекъсната връзката, няма да се променя преподавателският състав. Заявили сме го това и още миналата година сме говорили с част от родителите. Може би грешката ни през последните месеци е в това, че не говорихме по-интензивно с родителите, а с ръководството на училището\", подчерта ресорният министър. „Единственото, което Регионалните управления за София град и София област, е покана до директорите да сключат правоотношения с началниците на Регионални управления. Това в никакъв случай не променя статута на училището, според нас\", коментира Вълчев. Днес на среща са поканени родители на ученици и министърът се надява, че ще бъде намерено общо решение през следващите дни и седмици. Уверили сме и директора на ТУЕС няколко пъти, че няма да правим кадрови промени, подчерта Вълчев.", "date": "2018.03.27", "title": "ОБЗОР: 1500 лева заплата за учителите до 3 години"}
{"url": "http://standartnews.com/balgariya/balgarskite_myusyulmani_nedovolni_ot_prokuror-369836.html", "text": "Мюсюлманското изповедание в Република България свиква извънредно събрание на Висшия Мюсюлмански съвет по повод публичните изявления на прокурор Недялка Попова - Главен обвинител по делото за 13 имама в Пазарджик. Това съобщиха от пресцентъра на Главното мюфтийство. Нейните думи се окачествяват от Мюсюлманско изповедание като подстрекаване и престъпление от омраза срещу всички мюсюлмани в България. Висшият Мюсюлмански съвет ще излезе с остра позиция като ще сезира заинтересованите български държавни и Европейски институции.", "date": "2018.03.27", "title": "Българските мюсюлмани недоволни от прокурор"}
{"url": "http://standartnews.com/balgariya/rumyana_bachvarova_borisov_kazal_na_erdogan_che_dumite_mu_za_kardzhali_sa_nepriemlivi-369816.html", "text": "„Срещата във Варна разчупи едни ледове, които задържаха отношенията между ЕС и Турция. Това беше и целта при организирането на тази среща. Само по този начин могат да се решават актуалните проблеми.\" Това заяви в „Денят започва\" на БНТ началникът на премиерския кабинет Румяна Бъчварова. „Срещата поставя началото на един процес, който се състои в размяна на мнения, сътрудничество между ЕС и Турция. Не случайно ние предложихме до края на нашето председателство да има отново такава среща\", заяви тя. За операцията в Африн тезата на президента Ердоган била, че турската страна прави всичко възможно да защити собствената си сигурност и граници. И второ, да помогне на бежанците да се върнат по родните си места, когато това стане възможно. „Така беше обяснена военната операция в Африн. Бяха показани снимки и беше направен опит да се убедят европейските партньори в това, че при относително запазената инфраструктура в Африн много бързо могат да бъдат върнати бежанците. Тази мисия беше представена като мисия с хуманитарен характер и бяха поканени европейските партньори заедно да работят в тази посока\", поясни Бъчварова. „Имаше тон на взаимно уважение и ясно представяне на позициите. Мисля, че този тон да бъде урок и за българските политици\", добави тя. Бъчварова заяви още, че по време срещата на четири очи между Борисов и Ердоган са обсъдени широк кръг двустранни теми, които не са решени досега. Договорено е въпросът за обезщетенията за тракийските бежанци да бъде решен от смесена комисия. Поставена е била и темата за изказването на турския президент по отношение на Кърджали и му е било обяснено, че това е неприемливо за българската страна. Българският премиер е получил уверение, че това не е рефериране към реални граници. „Ситуацията на Балканите е такава, че всяка страна има малцинства в съседни държави\", обясни Бъчварова. Със срещата във Варна България утвърди позицията си на лидер в европейската политика, на задаване на тона и темпото. Това ще стане съвсем ясно и с края на българското европредседателство, в процеса на който изключително много нерешени теми се решават и се правят усилия. Това не остава незабелязано от нашите партньори, заключи Бъчварова.", "date": "2018.03.27", "title": "Румяна Бъчварова: Борисов казал на Ердоган, че думите му за Кърджали са неприемливи"}
{"url": "http://standartnews.com/balgariya/sadat_reshava_da_tragne_li_deloto_za_ktb-369813.html", "text": "Днес се очаква развръзката в разпоредителното заседание по делото за фалита на КТБ. Съдия Виржиния Петрова трябва да се произнесе по ключовия въпрос – ще стартира ли процесът по същество. Три са възможните изходи от финала на разпоредителното заседание. Единият е делото за фалита на четвъртата по големина банка у нас да влезе в съдебната си фаза. Дpyгитe вapиaнти ca дeлoтo дa бъдe въpнaтo нa пpoĸypaтypaтa за отстраняване на процесуални нарушения или дa cпpe дo oĸoнчaтeлнoтo произнасяне по пoиcĸaнaтa oт Cъpбия eĸcтpaдиция нa Цвeтaн Bacилeв. В предходното заседание защитникът му прочете писмо, в което основният обвиняем настоява процесът да бъде прекратен. Сред исканията на адвокатите бяха още да се съберат нови доказателства, да се призоват нови свидетели, както и делото да бъде върнато на прокуратурата. От държавното обвинение видяха в това отчаян опит процесът да бъде изкаран политически. Според наблюдаващия прокурор Иван Гешев, при събраните солидни доказателства, това е единственият възможен ход на защитата. A oбвинeниeтo нacтoявa дa ce нaзнaчaт и peзepвни зaщитници нa вceĸи пoдcъдим плюc eдин peзepвeн cъдия и зaceдaтeл. По делото са повдигнати обвинения за организирана престъпна група зa изтoчвaнeтo нa KTБ, ръководена от мaжopитapния coбcтвeниĸ Цвeтaн Bacилeв. Освен него, пpoĸypaтypaтa пpaти нa cъд още 17 души – бaнĸepи, ĸвecтopи, oдитopи, cчeтoвoдитeли, ĸacиepи. Ocвeн зa opгaнизиpaнa пpecтъпнocт, имa oбвинeния зa пpиcвoявaнe и длъжнocтни пpecтъплeния. Oбвинитeлният aĸт дocтигнa peĸopднитe 11 000 cтpaници, peĸopдeн бpoй ca и cвидeтeлитe – 400 души. Тpъгнe ли пpoцecът, до края на годината има 40 нacpoчeни зaceдaния.", "date": "2018.03.27", "title": "Съдът решава да тръгне ли делото за КТБ"}
{"url": "http://standartnews.com/balgariya/tezhko_e_sastoyanieto_na_zhenata_zalyata_s_kiselina-369814.html", "text": "Жена беше залята с киселина в София. Сигналът за инцидента е подаден около 21:30 часа в понеделник вечер. 36-годишната жена е получила 24% изгаряния в областта на лицето, главата и тялото. Състоянието й остава тежко.  Пострадалата си тръгвала от ресторанта, в който работи, когато била нападната на столичния булевард \"Александър Стамболийски\", близо до кръстовището с \"Константин Величков\". Очевидец разказа пред „Нова телевизия\", че жената заключвала ресторанта, където работи. Тръгнала към колата си и там била залята. Нападателят избягал бързо.", "date": "2018.03.27", "title": "Тежко е състоянието на жената, залята с киселина"}
{"url": "http://standartnews.com/balgariya/bryuksel_i_london_v_sdelka_za_skripal-369800.html", "text": "Решението на САЩ и 14 европейски страни да изгонят руски дипломати заради случая „Скрипал\" беше очаквано. Вече видяхме изказвания на високопоставени европейски представители, които застанаха твърдо зад Великобритания в този казус. Предприетите мерки са безпрецедентни от времето на падането на Желязната завеса и края на Студената война. Става въпрос за доста силна реакция от гледна точка на дипломацията. Всичко това означава, че натискът върху Русия след преизбирането на президента Владимир Путин ще бъде все по-силен. Това противопоставяне, за съжаление, няма да доведе до нищо добро. Още след идването на президента Доналд Тръмп на власт в САЩ, реториката на големите държави, които са световни сили, се изостри максимално. Като се започне от Китай, мине се през Русия и Турция и се стигне до САЩ, се вижда, че авторитарните световни лидери стават все по-твърди и все по-безкомпромисни в своите външнополитически ходове. Скандалът „Скрипал\" избухна по време на изборите в Русия и тогава Лондон започна натиска си върху Москва. По този начин даже подпомогна победата на Путин с безпрецедентно висок резултат. Защото по принцип и в момента такъв отново се явява западният свят. Върна се реториката от времето на Студената война и руснаците се втвърдиха като позиции и се обединиха зад своя президент. Каквото и да се случва оттук нататък не можем да очакваме, че с натиск, с икономически санкции руснаците ще променят своята подкрепа за Путин. Точно обратното, ще видим безпрецедентно твърдо поведение на руския президент. Разбира се, чуват се и гласове, че няма доказателства, че Москва стои зад отравянето на Сергей Скрипал. Погледнато реално и двете страни, Русия и Великобритания, не предоставят доказателства за вина или невинност. Явно в разговорите си с другите страни Лондон е представил своите аргументи, а Москва отрича всякаква намеса, но не дава доказателства от гледна точка на разсекретяване на достъпа до информация за употребата и съхранението на веществото „Новичок\". В момента целият този конфликт е размяна на думи, преминаващи в реални действия. Аз очаквам реципрочни действия от страна на Русия. Тя обаче не може да бъде сплашена с изгонване на дипломати. Както се видя през последните години, не може да бъде сплашена и с икономически санкции. и Китай, е контрапродуктивна. С тях трябва да се разговаря, защото предприеманите мерки водят до още по-голямо затваряне на съответната държава и народ около техния лидер и до тотална конфронтация. Прави впечатление, че не всички европейски държави гонят руски дипломати. Отново, както и в отношенията със САЩ, с Турция, с Китай европейските членки нямат единна позиция. Смятам, че Великобритания е оказвала много силен натиск върху останалите държави-членки и ЕК да застанат зад нея. Това вероятно е свързано и с преговорите за Брекзит. Европейските лидери подкрепят Лондон по този случай, очаквайки по-благоприятно договоряне за Брекзит.  Настоящият скандал помага на премиера Тереза Мей да отклони вниманието от неслучващото се излизане на Великобритания от ЕС. От друга страна, европейските лидери използват като разменна монета своята подкрепа за Лондон по казуса „Скрипал\" срещу омекването на позициите на Великобритания в преговорите за Брекзит.", "date": "2018.03.27", "title": "Брюксел и Лондон в сделка за Скрипал"}
{"url": "http://standartnews.com/balgariya/mazh_e_ranen_sled_strelba_v_sofiya-369807.html", "text": "Мъж бе ранен след стрелба тази вечер в София. Инцидентът се е случил пред заведение на булевард „Симеоновско шосе\", съобщава \"Блиц\". По непотвърдена информация простреляният е около 50-годишен мъж. Раненият е закаран в болница, като състоянието му все още не е ясно. На място има полицаи. Самоличността на пострадалия не е установена. Не е известен и извършителят на стрелбата.", "date": "2018.03.27", "title": "Мъж е ранен след стрелба в София"}
{"url": "http://standartnews.com/balgariya/ekaterina_zaharieva_diplomatsiya_se_pravi_na_masata_za_pregovori_tova_se_sluchi_vav_varna-369815.html", "text": "Дипломация не се прави от телевизионния екран. Дипломация се прави на масата за преговори, това се случи във Варна. Това коментира за сутрешния блок на Нова телевизия вицепремиерът и външен министър Екатерина Захариева. По думите й важен въпрос по време на историческата среща ЕС-Турция бе бежанската криза, а на българската граница няма натиск. „Нещо, което е много важно, е ангажиментът да се нормализират отношенията\", посочи тя. Захариева призна, че има неща, които предизвикват противоречия, но важното е да се фокусираме върху позитивното. „Това е подадена ръка, оттук-нататък много работа предстои. Тонът на срещата беше изключително конструктивен\", смята още външният министър. Според нея има различия по позициите, но те не се решават през медиите. Външният министър коментира и случая с отравянето на Скрипал и обсъжданията на този проблем. България няма намерение да гони руски дипломати, посочи тя. „Напрежението е голямо\", смята Захариева. Призивът е и руската страна да покаже, че е част в разследването.", "date": "2018.03.27", "title": "Екатерина Захариева: Дипломация се прави на масата за преговори, това се случи във Варна"}
{"url": "http://standartnews.com/balgariya/prokuraturata_za_sluchaya_s_konete_ochevidno_e_che_evrosubsidiite_ne_sa_polzvani_po_prednadznachenie-369812.html", "text": "\"Прокурорът разпореди извършване на процесуално-следствени действия за престъпление от общ характер, за проявена жестокост към гръбначни животни и противозаконно причиняване на тяхната смърт\". Това обяви говорителят на главния прокурор Румяна Арнаудова, след като Районната прокуратура в Кюстендил вече започна разследване на шокиращия случай, при който коне бяха оставени да умрат в Осогово. Според Арнаудова налице са данни за това, че \"евентуалният извършител е лице, осъществяващо дейност по отглеждане и полагане на грижи към тези животни\". \"Не можем да съобщим, че ще започнем оглед на местопроизшествието. Това планирано действие е необходимо, но метеорологични условия не го позволяват\", \"Започнати са още вчера разпити на свидетели, включително и на ветеринаря на тези животни. Една основна линия на разследването, която е поставена, е установяване на това, дали е налице злоупотреба със средства на Европейския съюз. Доколкото ни е известно собственикът е получавал субсидии\", заяви тя. \"Очевидно е, че тези субсидии, според нас, на пръв поглед, че най-вероятно тези субсидии не са били ползвани по предназначение. Изискали сме информация от държавен фонд \"Земеделие\". Тепърва ще установим въз основа на какви документи е била предоставена тази субсидия, извършвани ли са регулярни проверки и съставяни ли са били документи с невярно съдържание, защото това е напълно възможна хипотеза\", допълни Арнаудова пред БНТ. \"Собственикът не е давал обяснения. По данни вчера той е бил в планината, правейки опит да достигне до животните. Очаква се да се яви днес. Ако не го направи доброволно, ще бъде принуден от служителите на МВР\", обясни Арнаудова.", "date": "2018.03.27", "title": "Прокуратурата за случая с конете: Очевидно е, че евросубсидиите не са ползвани по преднадзначение"}
{"url": "http://standartnews.com/balgariya/bivsh_poslanik_prividya_naprezhenie_mezhdu_balgariya_i_rusiya-369837.html", "text": "„Това, че България оттегля посланика си в Москва за консултации с правителството, означава, че има някакво напрежение между двете страни. В петък се взе решение да бъде изтеглен за консултации посланика на ЕС. Ние повтаряме същия акт\". Това каза бившият посланик на България в Русия Пламен Грозданов по Нова тв. Припомняме, че след като два пъти от Външното министерство обявиха, че няма да отзоваваме посланици, днес от Министерския съвет съобщиха, че премиерът е разпоредил на посланик Бойко Коцев да се прибере от Москва в София за консултации с българското правителство. Пламен Грозданов също подчерта: „Позицията ни беше изразена два пъти от Външно - че България няма да отзовава. Но виждате, че нещата се променят всеки час. Нещо е трябвало да бъде предприето\". По думите на бившия посланик „едно е ясно – че има доста неизяснени неща по този случай. Има още какво да се види. Очаква ни напрежение\". Според него засега няма неопровержими доказателства, че Русия е отровила Скрипал и дъщеря му. „Винаги е по-добре да се преговаря, да се търсят компромисни решения, да се решават проблемите, без да се изостря докрай обстановката, но за съжаление, аз предвиждам в близките месеци да имаме едно много сериозно напрежение между ЕС, САЩ и много страни и Русия\", каза Грозданов. На въпрос каква реакция очаква от Русия, експосланикът обясни: „Обикновено в практиката същият брой дипломати се отзовават от руската столица. Но тези решения в Русия ги взема президентът.\" „Много трудно се гаси такъв пожар. Няма печеливш от тази битка, за съжаление\", обобщи Грозданов.", "date": "2018.03.27", "title": "Бивш посланик привидя напрежение между България и Русия"}
{"url": "http://standartnews.com/balgariya/zhena_i_dete_sa_v_bolnitsa_sled_tezhka_katastrofa-369818.html", "text": "Жена и 11-годишно дете са в болница след тежка катастрофа на пътя Асеновград – Пловдив, предаде агенция „Фокус\". Сигналът за катастрофата е подаден рано тази сутрин на телефон 112. По първоначални данни джип е излязъл извън пътя, преминал е през воден канал и е попаднал в подземен мост и нива. Състоянието на жената е по-тежко. На място е направен оглед и по случая е образувано досъдебно производство. Причините за катастрофата се изясняват.", "date": "2018.03.27", "title": "Жена и дете са в болница след тежка катастрофа"}
{"url": "http://standartnews.com/balgariya/pak_bedstveno_polozhenie_v_smolyansko-369831.html", "text": "Кметът Николай Мелемов обяви днес бедствено положение заради затворения участък на републикански път II-86 Соколовци - Смолян - Средногорци при км 109+450 на територията на община Смолян. Поводът е писмо от 26 март т.г. на Агенция „Пътна инфраструктура\" относно възникнали гравитационни процеси, довели до затварянето на пътя. „Свлачищно-срутищните процеси ще доведат до допълнителни щети и разрушения, както по републиканския път, така и намиращите се в тялото на свлачището електропроводни и водопроводни мрежи. Необходимо е провеждане на спасителни и неотложни аварийно-възстановителни работи в община Смолян на засегнатия участък, както и реализиране на обходен път\", се казва в писмото от АПИ. За овладяване на бедствието Щабът за изпълнение на Общинския план за защита при бедствия и аварии преминава на непрекъснат режим на работа. Забранява се движението и пребиваването на МПС на определения критичен участък.", "date": "2018.03.27", "title": "Пак бедствено положение в Смолянско"}
{"url": "http://standartnews.com/balgariya/bsp_iska_stenograma_ot_razgovora_s_erdogan-369822.html", "text": "Искаме стенограма от разговорите във Варна с Ердоган. Това каза лидерът на БСП Корнелия Нинова след изнесеното заседание на Изпълнителното бюро на партията в Пазарджик и във връзка със срещата във Варна ЕС – Турция. Нинова посочи, че няма конкретен резултат и напредък по нито един от спорните въпроси след проведената среща. „Нито по спорът с Гърция, нито по отношение конкретно решение за присъединяването на Турция към ЕС, нито по въпроса за облекчаването на визите за турски граждани за ЕС. По нищо не се отбеляза съществен напредък. В тази връзка продължаваме да поставяме въпросите за българския национален интерес. Позицията - България е домакин на среща между две страни Европа и Турция - ние не я приемаме, защото България е Европа, ние сме в ЕС\", подчерта Нинова. Лидерът на БСП Корнелия Нинова заяви, че премиерът Борисов \"не може да ни поставя в трета независима позиция, която просто наблюдава процеса\". Нинова посочи, че след като е поставен въпросът за изказването на Ердоган, че душевните граници на Турция се простират до Кърджали, не се разбира какъв е отговорът. \"Има ли категоричен отговор и поставено ли е категорично това изявление и редица други като неприемливо, провокативно и като провокация към националния суверенитет и националния интерес на България\", каза Нинова. Според нея, за да стане публично всичко, което се е говорило и за да го разбере българският народ, БСП иска стенограма от тези разговори с ясни и категорични позиции. По отношение на въпроса с тракийските бежанци, Нинова посочи, че това не е въпрос на двустранни отношения. Тя припомни, че ЕП приема резолюция, в която се казва, че Европа се ангажира този въпрос да бъде поставен двустранно между България и Турция.", "date": "2018.03.27", "title": "БСП иска стенограма от разговора с Ердоган"}
{"url": "http://standartnews.com/balgariya/razsledvat_danachni_za_koruptsiya-369821.html", "text": "Днес, на територията на гр. София, гр. Рила и гр. Ботевград, Специализираната прокуратура и ГДБОП извършват процесуално следствени действия срещу организирана престъпна група, извършваща корупционни престъпления. Организираната престъпна група се състои от служители на НАП. Над 20 служители от столичния НАП са задържани за разпит след акция на ГДБОП и спецпрокуратурата за корупция, съобщи след акцията шефът на спецпрокуратурата Иван Гешев, който обясни, че разследването е на ранен етап и тепърва ще се преценява на колко от уличените ще бъдат повдигнати обвинения. Гешев увери, че става дума за престъпна група от данъчни на ниско и средно ниво, които си затваряли очите при нередности след проверки на търговски обекти.", "date": "2018.03.27", "title": "Разследват данъчни за корупция"}
{"url": "http://standartnews.com/balgariya/poslanikat_ni_v_rusiya_privikan_ot_borisov_za_konsultatsii-369823.html", "text": "Министър-председателят Бойко Борисов проведе телефонен разговор с извънредния и пълномощен посланик на България в Руската федерация Бойко Коцев, съобщиха от правителствената пресслужба. Двамата са обсъдили случая „Скрипал\", както и реакциите по него в Русия, в Европейския съюз и на международната общност. Премиерът Борисов разпореди на посланик Коцев да се прибере в София за консултации с българското правителство.", "date": "2018.03.27", "title": "Посланикът ни в Русия привикан от Борисов за консултации"}
{"url": "http://standartnews.com/balgariya/udariha_parva_kopka_na_noviya_uchastak_na_hemus-369828.html", "text": "170 км от АМ „Хемус\" ще бъдат изградени или ще се изграждат в рамките на следващите три години. Това заяви министърът на регионалното развитие и благоустройството Николай Нанков при старта на строителството на нови 9,3 км от автомагистралата в участъка от Ябланица до п.в. „Боаза\", съобщиха от МРРБ. Министърът напомни, че в предните два мандата на правителството „Борисов\" са изградени 22 км от общо 170 км на АМ „Хемус\". Той обяви, че до два месеца и половина ще стартира строителството на още 16,5 км от трасето на магистралата от Шумен в посока Търговище. През тази година ще бъдат търгувани други 52 км, чието проектиране в момента завършва, и ще могат да стартират като реално изпълнение до края на годината. Още 85 км от магистралата до Велико Търново ще бъдат възложени през 2019 г. и така реално строителство ще започне и по тях. Николай Нанков подчерта, че АМ „Хемус\" е от изключителна важност за пътната безопасност и икономическото развитие на Северна България. „Ако всички кабинети, освен правителствата „Борисов\", бяха направили и половината от това, което се направи до тук и което правим в момента, убеден съм, че днес нямаше да сме на първа копка, а щяхме да режем лента на цялата магистрала\", заяви той. Министърът изказа благодарност за съдействието към вицепремиера Томислав Дончев и министъра на финансите Владислав Горанов, тъй като магистралата се изгражда само с бюджетни средства. Николай Нанков заяви, че оптимистичният вариант предвижда АМ „Хемус\" да бъде завършена до 2024 г., а реалистичният – това да стане до 2025 г., според поетия ангажимент, и потвърди, че основните усилия в този мандат ще бъдат насочени към северната част на страната. Регионалният министър се обърна към строителите с призив за бързо и качествено изпълнение и към изпълнителя на надзора да следи за качеството на работа. Срокът за изпълнение е 2 години, но е поет ангажимент да бъдат спестени няколко месеца и след година и половина ще можем да се поздравим със завършен участък, каза още той. Според министър Владислав Горанов инвестицията в удължаването на АМ „Хемус\" е една от най-смислените, правени от правителството, защото чрез нея може да се „разкъса възелът, в който е впрегната Северна България\". Той изрази убедеността си, че в момента, в който проектът завърши, северната част на страната ще започне да догонва Южна България. Държава със 100 млрд. лв. брутен вътрешен продукт трябва да може да има приоритети и да развива регионите хармонично, заяви финансовият министър и пожела на министър Нанков този изключително важен инфраструктурен проект да бъде завършен в мандата му, защото е значим за икономическото развитие на страната. Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница – пещера „Съева дупка\". Етапна връзка в близост до с. Брестница ще осигурява свързаност с път I-4 Коритна – Белокопитово. Изпълнител на обекта е Консорциум „ХВП Ябланица\" ДЗЗД. Договорът за проектиране и строителство е на стойност 54 990 000 лв. без ДДС. Строителният надзор ще осъществява ДЗЗД „Консултанти Хемус 1 – 2016\" с договор на стойност 595 899,10 лв. без ДДС.", "date": "2018.03.27", "title": "Удариха първа копка на новия участък на \"Хемус\""}
{"url": "http://standartnews.com/balgariya/oshte_oblatsi_i_dazhd-369782.html", "text": "И днес времето ще е облачно, но температурите ще започнат да се повишават. На много места за пореден път ще превали дъжд, но през деня от северозапад облачността ще започне да се разкъсва и намалява. Вятърът ще се ориентира от северозапад, в Дунавската равнина ще бъде до умерен. Минимални температури между 0 и 5 градуса, максимални между 9 и 14 градуса. Атмосферното налягане ще бъде по-ниско от средното за месеца и през деня слабо ще се повиши.", "date": "2018.03.27", "title": "Още облаци и дъжд"}
