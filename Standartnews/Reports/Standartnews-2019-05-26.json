{"url": "https://standartnews.com/kultura/narodniyat-i-plovdiv-spodelikha-askeerite-392984.html", "text": "Диана Добрева, чиято постановка „Дебелянов и ангелите“ спечели пет от „Аскеерите“, отсъстваше от церемонията във Военния театър навръх 24 май. За два от тях – за драматургичния текст на Александър Секулов и за „най-добър спектакъл“ излезе шефът на Драмата в Пловдив Кръстю Кръстев. „Напоследък много си говорим със Сашо. Ако той беше тук, вероятно щеше да каже: „Театърът е единственото място, където народът може да проумее своята съдба“.  Размислите на Диана пък прозвучаха в писмо, изпратено от нея по сина й, изгряващият в занаята Константин Еленков. „Театърът е като дете върху ръба на скала, надвесена над огромна бездна – но не пада, а полита“. Тя благодари на Секулов за „неочакваната светлина“, на съпруга си, че е винаги до нея, на баща си Стойно Добрев, който напусна земната сцена миналата година.  Тъкмо заради това Добрева сподели, че е задължена и на колегите си от „Бащата“, подкрепили я в скръбта й,  сполетяла я по време на репетициите. Защото режисьорската й статуетка беше и за спектакъла й в Народния. За никого не остана тайна, че при „Дебелянов и ангелите“ се получиха нюанси за двусмислие – Ненчо Костов грабна войника на Чапа за изгряваща звезда не само заради своя Дебелянов, а и за Васил Левски – в „Наблюдателите“ на Народния. Сценографката Мира Каланова също победи не само за „Дебелянов и ангелите“, но и заради „Бащата“. Тя каза нещо много добро в клиповете, с които тазгодишният концептуалист и диригент на шоуто Иван Москов провокираше номинираните да споделят мъдри или смешни реплики „От какво ме е страх ли? Да не ми стане скучно в театъра!“, изрече Мира. Академичната трупа, чиито успехи няма как да останат в сянката на пловдивската еуория, е на върха при актьорите. Радина Кърджилова беше възнаградена за огромния си труд в “Любовникът“ на Деян Донков в Народния, който пък беше номиниран в топ 3 на режисьорите. Много елегантната в бялата си рокля хубава жена благодари на мъжа си за безграничната любов, доверие и подкрепа.   Перфектният Валентин Ганев отнесе третия си „Аскеер“ за своя Лаймън Фелт в „Спускане от връх Морган“,  напомняйки, че от получаването на предишния са минали 19 години. „Явно колегите са оправили вкуса си“, пошегува се той и припомни, че в началото на кариерата си влязъл в кабинета на тогавашния директор на Армията,  за да търси работа. Полковник Тамахкяров обаче учтиво му отказал: „Вие още дълго ще сте млад“.  „Добре, че стана така – иначе щях да остана въобще без аскеери“,  изкоментира Ганев. Негов основен конкурент този сезон беше Владо Пенев в „Бащата“ – чудесен и могъщ в ролята на Андре.  При дамите в поддържащите партии първа стана Ирини Жамбонас – за „Аз обичам, ти обичаш, тя обича“ по филма на Еторе Скола „Обичахме се толкова много“ на Теди Москов в „Зад канала“. Тя разказа, че за трети път работи с него. „Той преобръща актьора на 360 градуса. Сваля всички граници – и се чувстваш лек и свободен. Теди е краен, смел и нежен в представленията си“,  похвали го Ирини. Още един аскеер отиде „Зад канала“ – за Стоян Младенов в „Килър Джо“ на Стайко Мурджев. Младокът посъветва не само колегите си да излязат от упойката, да скъсат системите, да избягат от болницата, за да се опитат да бъдат свободни. Финалният му призив пък беше „Пазете природата“.    При авторите на костюми първа е Свила Величкова за „Драконът“ във Варна, „Коя гад изяде кашкавала“ в Русе и „Наблюдателите“ в Народния. При композиторите - Калин Николов за „Празникът“, „Драконът“ и „Наблюдателите“. Почетният председател на фондация „Аскеер“ Васил Михайлов излезе, за да връчи наградата за цялостно творчество – страхотно елегантен и достолепен във фрака си.  „На тази възраст идва момент, когато или връчваш, или ти връчват“, каза той с типичната си „овнешка“ самоирония, слек което извика Иван Налбантов. „Цял живот съм изричал чужди думи и сега не мога да намеря свои, за да ви благодаря“, цитира той титана Константин Кисимов. И уточни, че от 52 години играе във Военния театър, надявайки се това да продължи до края. За първи път се появява пред неговата публика, когато е във втори курс. В началото обаче великият режисьор Леон Даниел не можел да запомни името му и все го наричал „онова интелигентно момче с дърварския глас“. Налбантов похвали младите в театъра, които отскоро са и начело на фондация „Аскеер“ - продължават традицията, променяйки я.  Гилдията обаче бързо разбра, че предишният доайен на „Аскеерите“ Милен Миланов вероятно хич не е във възторг от смяната на караула – той просто отсъстваше от раздаването на статуетките.    Титулярът във воденето на шоуто Веселин Ранков раздели функциите със своя адаш Анчев. Той пък ознаменува новата си роля напълно гол – заедно с Георги Къркеланов и Асен Кобиларов се появиха пред публиката само с мечове между краката и с чорапи върху мъжкото си достойнство. Докато всички се заливаха от смях, те разиграха етюда, в който каската пада от главата на войника – това, което се случва на всеки втори късметлия, който през всичките 29 години е излизал, за да прибере статуетката на Чапа.  Нети – една  истинска оперна певица с диплома от Музикалната академия – се развихри като Кармен. За първи път химнът „Върви, народе възродени“ беше изпят от детския хор на БНР и от публиката в началото на церемонията. Беше стойностно изживяване, но когато през предишните 28 години го пеехме на финала, беше още по-въодушевяващо. Всички станаха на крака, за да почетат паметта на жреците от храмовете на Мелпомена, които си отидоха след предишния „Аскеер“ – от безсрамно младия Иван Ласкин до почти столетника Мирослав Миндов и фантастичната Виолета Гиндева, която ни напусна на Цветница.    Краят на шоуто беше запазен за децата на военната трупа, които излязоха за поклон, пеейки хита на Асен Ангелов от сериала „Васко да Гама от село Рупча“ - „Тече, всичко тече“. Анастасия Ингилизова беше с Деян Донков-младши, Антоанета Добрева-Нети с Лилия на Дони, Лара Златарева с Вая, чиито баща е операторът Веселин Сивков... Сред нововъденията – сигурно пак по идея и на Иван Москов - беше  пристигането на номинираните до червения килим пред театъра с бронирани машини \"Пустинна котка\", ползвани от Военната полиция. Дрес кодът беше от строго официален до небрежно шикозен. Министърът на културата Боил Банов спечели червени точки с бяла риза и дънки без сако, а  заместникът му Румен Димитров впечатли с жълта вратовръзка.  Явор Гърдев беше с папийонка, а Владо Пенев - най-после без брадата на професор Цонев. Мони Монев, който е в кратка ваканция като доцент Мазов от „Откраднат живот“, се появи с млада и впечатляваща дама, която представяше като Николета. Независимо от клюките, че са се разделили, Явор Бахаров и Рая Пеева се движеха плътно един до друг. С дъщерите си бяха Мартина Вачкова и Валери Йорданов. Елена Петрова и Анастасия Ингилизова, за които се смята, че в момента са соло, дефилираха във вечерни и секси черни тоалети. Татяна Лолова - с една от любимите си шапки на Ирина Сардарева, прие комплименти от някогашния първи културтрегер на соца Георги Йорданов, който никога не пропуска важно събитие.  ", "date": "2019.05.25", "title": "Народният и Пловдив споделиха Аскеерите"}
{"url": "https://standartnews.com/regionalni/burgaskiyat-kmet-izprashcha-abiturient-393009.html", "text": "Балове 2019 в Бургас преминаха изискано, стилно и без излишна помпозност. Такова бе и изпращането на абитуриентите – деца на известни бургазлии. Сред тях е и Иван – синът на кмета Димитър Николов, който е част от зрелостниците на Профилирана гимназия за романски езици „Георги Стойков Раковски” - Бургас. В двора на гимназията тази вечер Иван бе обграден от свои съученици и приятели и бе забелязан единствено от най-бдителните репортери, съобщава \"Бургас инфо\".  Така градоначалникът и семейството му спазиха стила си да не демонстрират показност и привличане на внимание към близкия си кръг от хора. Иван сияеше редом до останалите си съученици. Той бе избрал изискан син костюм. А сред абитуриентите на Френската гимназия са и две медийни звезди. Колегите от Бургаска младежка телевизия Мила Николова и Давид Сукнаров вече никога няма да пропускат събитие, заради контролно по физика. Днес те поеха по пътя на зрелостта. Сред известните абитуриенти е и Еди Бедросян от Математическата гимназия, който е син на главния редактор на Дарик Югоизток Дияна Бедросян, пише Блиц. \r\n ", "date": "2019.05.25", "title": "Бургаският кмет изпраща абитуриент"}
{"url": "https://www.standartnews.com/sport/khamiltn-poteglya-prva-v-gran-pri-na-monta-karlo-393022.html", "text": "Британецът Люис Хамилтън с Мерцедес ще стартира първи в старта за Гран При във Формула 1 на Монако утре. Световният шампион спечели квалификацията с рекордна обиколка от 1:10.166 мин. Втори остана временният лидер за световния шампиона Валтери Ботас (Финландия, Мерцедес), който ще започне неделното състезание до своя съотборник. Себастиан Фетел (Германия, Ферари) удари бариера и не успя да се вмъкне в първата редица. Той ще стартира до Макс Ферстапен (Холандия, Ред Бул), който завърши квалификацията с трето време. \"Точно това исках\", каза Хамилтън по отборното радио след рекордната обиколка в Монако. Той продължи в интервюто след квалификацията: \"Няма значение колко пъти си карал тук, винаги е като в сън. За мен това Гран при означава много и се постарах за победата\". Победителят от третата тренировка Шарл Льоклер (Монако, Ферари) пък отпадна още в първата квалификация и ще стартира от 16-о място. Със сигурност неговият най-добър шанс за подиум е в евентуален дъжд, а метеоролозите дават 60 процента шанс това да се случи в неделя.", "date": "2019.05.25", "title": "Хамилтън потегля първи за Гран при на Монако"}
{"url": "https://standartnews.com/regionalni/mariya-ilieva-i-lyubo-kirov-predizvikakha-furor-v-blagoevgrad-393000.html", "text": "Носителите на приза „БГ Изпълнителка“ и „БГ Изпълнител“ за 2019 г. Мария Илиева и Любо Киров събраха стотици хора на площад „Македония“ на  голям концерт под открито небе. Любимите поп музиканти на България пристигнаха специално за 24 май, Деня на българската просвета и култура и на славянската писменост, който е и празник на Благоевград. Те буквално предизвикаха фурор  като изпълниха любими хитове и нови музикални парчета. Очаквано те изпълниха любими хитове на различни поколения българи. Финалът на концерта бе поставен с красива цветна заря. Концертът бе част от празничната програма на Община Благоевград  и бе подарък за жителите и гостите на града.", "date": "2019.05.25", "title": "Мария Илиева и Любо Киров предизвикаха фурор в Благоевград"}
{"url": "https://standartnews.com/regionalni/kmett-na-razgrad-nagradi-abiturienti-otlichnitsi-392999.html", "text": "Кметът на лудогорския град доктор  Валентин Василев и заместниците му Галина Георгиеа и Ердинч Хасанов се срещнаха с младите хора  на старта на тяхното  влизане в живота. Градоначалникът  поздрави  зрелостниците  за положените усилия и постигнатите успехи.„От утре за вас животът започва по съвсем различен начин, желая Ви успешна реализация. Тук сред Вас, може би, са бъдещите ръководители на града.“, каза  на младите хора д-р Василев и връчи на  всеки от тях паметен плакет. Заедно с  отличниците на церемонията бяха поканени и участниците  в Третия  литературен конкурс на името на проф. Боян Пенев. Председателят на журито поетът Пламен  Панчев призна, че на комисията било много трудно да излъчи лауреати  измежду 30- млади автори представили свои творби. Ето и класираните, които получиха награди: Теодора Гагова –първа награда за стихотворение. Две поощрителни награди за стихотворение  - за Симона Якимова и Сюлбие Зекерие. В раздел „Разказ“  Ивелин Събев взе първата  награда,  а Деяна Димитрова  получи втора награда.Бяха дадени и  три поощрителни награди  за Кристина Петрова, Тереза Илиева и Ивайло Иванов.", "date": "2019.05.25", "title": "Кметът на  Разград  награди абитуриенти отличници"}
{"url": "https://standartnews.com/regionalni/napadnakha-ekip-na-speshna-pomoshch-v-gotse-delchev-393006.html", "text": "В град Гоце Делчев екип на Спешна помощ е бил нападнат, предаде Фокус. \"Линейка е била извикана за пациент, който се е намирал на обществено място. Екипът е пристигнал, обслужил е пациента, настанил го е в линейката и по време на транспорта пациентът е станал агресивен и е счупил стъклото на линейката. Възможно е самият пациент да има заболяване, което да предизвика тази агресия. Доколкото имам информация, е възможно да е употребил наркотично вещество\", каза д-р Красимир Михайлов, директор на Център за спешна медицинска помощ в Благоевград, пише Епицентър. Лекарят допълни, че след това са уведомени полицията, координационната централа и Министерството на здравеопазването, а пациентът  впоследствие е транспортиран в психиатрията в Благоевград. По думите му медиците не са пострадали и нямат травми, просто са стресирани и уплашени.", "date": "2019.05.25", "title": "Нападнаха екип на Спешна помощ в Гоце Делчев"}
{"url": "https://www.standartnews.com/sport/ide-ogromen-skandal-v-prva-liga-s-tsska-sofiya-392980.html", "text": "Шефовете на футболния Черно море вероятно ще изпратят сигнал до БФС заради съмненията си, че ключови техни футболисти са играли за ЦСКА в дербито с Лудогорец в петък вечер, твърди Gong.bg. Скандалът гръмна вчера, когато варненци пристигнаха с юноши в Разград, където играха в последния си мач с Черно море, короновал „орлите“ за 8-ми път. Припомняме, че от състава бяха изхвърлени Георги Илиев, Георги Китанов, Иван Дюлгеров, Петър Витанов, Виктор Генев и Пламен Димов. Те усъмнили клубните шефове при домакинската загуба с 1:3 от ЦСКА. Целият тим бил подложен на детектор на лъжата, а резултатите излезли малко преди последното дерби за сезона. Има обаче съмнения, че това не е единственият мач на тима на Гриша Ганчев, който е съмнителен. Ако се получат и други такива сигнали в централата на БФС, поведението на отбора и неговите шефове ще бъдат гледани под лупа и може да се стигне и до изхвърляне от елитната група. Снощи направи впечатление и нервното поведение на дясната ръка на Гриша Ганчев още от времето на Литекс Стойчо Стоилов, който се тросна пред журналистите и не искаше да отговори на конкретен въпрос по горещата тема.", "date": "2019.05.25", "title": "Иде огромен скандал в Първа лига с ЦСКА-София"}
{"url": "https://www.standartnews.com/sport/ivet-s-prva-pobeda-za-sezona-i-na-100-m-393020.html", "text": "Топ спринтьорката ни Ивет Лалова-Колио постигна първа победа за сезона и на 100 м. Участващата за турския \"Енка\" Лалова спечели късия спринт в елитната дивизия \"А\" на Европейската клубна купа по лека атлетика в Кастейон (Испания). Лалова беше най-бърза за 11.28 сек. и донесе 8 точки за турския си отбор \"Енка\". Втора финишира британката Рейчъл Милър от лондонския \"Темза Вали Хариърс\" за 11.49 секунди, а трета с 11.57 секунди се нареди португалката Лорене Базоло се от \"Спортинг Лисабон\". По-късно днес Лалова ще стартира и в щафетата на 4 х 100 м, а утре ще бяга и в спринта на 200 метра за \"Енка\".", "date": "2019.05.25", "title": "Ивет с първа победа за сезона и на 100 м"}
{"url": "https://www.standartnews.com/sport/kiril-domuschiev-ima-spravedlivost-393004.html", "text": "„Преди два дни ръководството ни съобщи, че няма да продължаваме с тези футболисти, които бяха извън състава ни. Въпросите за тези играчи са към ръководството. Беше ми съобщено, че те няма да бъдат част от отбора повече. Благодаря на момчетата, надявам се нещата да се развият добре занапред\", това заяви старши – треньорът на Черно море Илиан Илиев след загубата на „моряците“ с 1:3 от Лудогорец. Според непотвърдена информация шестимата футболисти, които пропуснаха срещата срещу Лудогорец - капитана Георги Илиев, Георги Китанов, Иван Дюлгеров, Петър Витанов, Виктор Генев и Пламен Димов са били подложени на детектор на лъжата заради мача срещу ЦСКА-София (загуба с 1:3). Тестът, който е направен от психолози от МВР, е показал някои притеснителни неща", "date": "2019.05.25", "title": "Кирил Домусчиев: Има справедливост!"}
{"url": "https://standartnews.com/regionalni/khilyadi-detski-usmivki-na-detski-panair-blagoevgrad-393003.html", "text": "Деца и родители заедно се забавляват в първия ден на Детския панаир в Благоевград. Инициативата се организира от Община Благоевград и Фондация \"Easy Art\" с председател Станка Желева. В тазгодишното издание са включени над 40 културно-образователни инициативи. Малчуганите могат да създават глинени съдове, да свирят на барабани, да рисуват, да правят опити, да шият, да изработват бижута, фигури от пластилин. Освен работилниците по стъклопис, архитектура, пясъчни рисунки и грънчарство, на площада бе направена и демонстрация от младите пожарникари от СУ \"Св.Климент Охридски\". Най-малките с желание и интерес слушаха и гледаха пожарникарите от Благоевград, които им обясняват и разказват за своята професия, след което желаещите могат да се качат в истински пожарен автомобил. Заниманията в Детския панаир 2019 продължават през  и утре, отново на площад „Македония” от 10.30часа. Богатата програма е насочена към социалната интеграция и личностната реализация, развитие и утвърждаване на културата, науката, образованието, духовните ценности и физическата култура.", "date": "2019.05.25", "title": "Хиляди детски усмивки на Детски панаир - Благоевград"}
{"url": "https://www.standartnews.com/sport/s-dudova-shche-raboti-psikholog-392981.html", "text": "Психолог ще се грижи за 3-кратната европейска шампионка по борба Биляна Дудова, която направи опит за самоубийство. 21-годишната звезда сряза ръката си във вторник вечерта. Тя бе открита от своята съотборничка, съквартирантка и най-добра приятелка Сезен Белберова. Спортистката бе откарана по спешност в болница, а в четвъртък вече се беше прибрала у дома. Старши треньорът на женския национален отбор по борба Петър Касабов смята, че най-важното сега е Дудова да забрави за инцидента, като тя има подкрепата на момичетата в отбора, както и на цялата федерация. Всички й желаят бързо възстановяване, но треньорът няма да я пресира да се върне на тепиха по-скоро от необходимото. Преди няколко дни боркините се завърнаха от лагер в Япония. По време на цялото пътуване Дудова не е давала признаци, че има някакъв проблем, и този инцидент е голяма изненада за всички. Самата Биляна призна, че причината е лична, но не даде повече подробности. Тя е най-емоционалната състезателка в тима. Винаги е усмихната, но преживява тежко загубите. А годината не започна добре за нея – контузи коляното си през януари на турнира в Русия, травма, която по нейни думи много я е измъчила. Непосредствено преди европейското пък контузва и рамото си. Състезателката ще почива поне месец и ще пропусне държавния шампионат, който започва идната седмица във Враца.  ", "date": "2019.05.25", "title": "С Дудова ще работи психолог"}
{"url": "https://www.standartnews.com/sport/ministr-kralev-otkri-10-iya-turnir-tereza-marinova-i-priyateli-393005.html", "text": "Министърът на младежта и спорта Красен Кралев даде старт на 10-ото юбилейно издание на лекоатлетическия турнир „Тереза Маринова и приятели“, организиран от олимпийската ни шампионка в тройния скок Тереза Маринова.  Събитието, което се провежда на стадиона на Националната спортна академия „Васил Левски” се включиха близо 700 деца от 6 до 12–годишна възраст, като и през тази година турнирът е с международно участие. Дисциплините в надпреварата са 40 м, 60 м, 150 м, 600м, скок на дължина от място и смесена щафета 4 х 50 метра. “Добре дошли на поредния голям празник, който нашата голяма лекоатлетка Тереза Маринова организира. Това е първият турнир, създаден за деца от 6 до 12 години, който вече 10 години продължава да събира най-големите български таланти в тази възраст. Благодаря на родителите, които подкрепят децата си и ги стимулират да се занимават с любимия спорт. Пожелавам Ви всичко най-добро и успехи за Вашите деца. Нека да растат като здрави и достойни българи”, каза министър Кралев и благодари на Тереза Маринова за всички усилия, които полага за развитието на българската лека атлетика. “Тереза е една жена с огромно сърце, която дава цялата си любов на децата. Благодаря на НСА, които вече 10-а година подпомагат този турнир и на първия спонсор, който също подкрепя турнира – компания „Мизуно“. Благодаря на всички, които организират състезанието. Пожелавам Ви много успехи, дано Вашите деца Ви радват и да достигнат успехите на Тереза”, допълни той. Тереза Маринова отправи благодарност към министър Кралев и към всички приятели, които подпомагат развитието на турнира и изрази надежда, че подкрепата ще продължава и в бъдеще. Тя благодари и на родителите, които са на стадиона с децата си от създаването на турнира и ги стимулират ежедневно да се занимават със спорт. Красен Кралев награди с медали и предметни награди победителите в надпреварата на 40м. Спортният министър връчи почетни плакети от името на Тереза Маринова на Национална спортна академия „Васил Левски“ за дългогодишното предоставяне на база за провеждане на състезанието и на верига SLS, която е дългогодишен партньор на турнира. Красен Кралев връчи награда и на генералния спонсор EasyCredit.", "date": "2019.05.25", "title": "Министър Кралев откри 10-ия турнир \"Тереза Маринова и приятели\""}
{"url": "https://standartnews.com/biznes/asotsiatsiya-na-rozoproizvoditelite-be-uchredena-v-karlovo-393010.html", "text": "Национална асоция на розопроизводителите учредиха в Карлово. Нейната цел е да обедини всички производители на розов цвят в страната и отрасълът да излезе от сивия сектор. В асоциацията могат да членуват както големите, така и по-малките розопроизводители, съобщи БНТ. \"Идеята е да се обединим, да сме представители на истинските розопроизводители в България - това е най-важното, от там нататък да работим с институциите, за да договорим коректно и справедливо субсидиране на бранша и трябва да бъдем медиатор в отношенията с преработвателите\", заяви за БНТ председателят на асоциацията Христо Николов. В момента най-големият проблем пред розопроизводителите е недостигът с работната ръка. Те посочиха, че много от цвета остава необран, защото няма достатъчно берачи. Пред държавата розопроизводителите ще настояват за финансово подпомагане на биопроизводителите и за субсидиране на база произведена и реализирана продукция. Изкупната цена за килограм розов цвят към момента е 2.50 лева. Очакванията са, че цената ще се задържи до края на кампанията, тъй като добивите ще бъдат значително по-малки в сравнение с миналата година.  ", "date": "2019.05.25", "title": "Асоциация на розопроизводителите бе учредена в Карлово"}
{"url": "https://www.standartnews.com/sport/grigor-zapochva-na-prvi-kort-v-nedelya-392979.html", "text": "Григор Димитров ще бъде един от първите тенисисти, които ще излязат на корта на Ролан Гарос 2019. Двубоят на Гришо със сърбина Янко Типсаревич е втори в програмата на корт №1 l keoe.s. Там в 12 часа една срещу друга излизат Петра Мартич и Онс Жабур, а след края на този двубой е ред на балканското дерби. По това време вече би трябвало да е ясен и евентуалният съперник във втори кръг, тъй като Марин Чилич и Томас Фабиано ще играят от 12 часа на втория по големина корт \"Сюзан Ленглен\". Най-интересно логично ще бъде централният корт \"Филип Шатрие\", където програмата откриват Анжелик Кербер и Анастасия Потапова. След това на корта ще излязат Стефанос Циципас, Роджър Федерер и Каролина Плишкова.", "date": "2019.05.25", "title": "Григор започва на първи корт в неделя"}
{"url": "https://standartnews.com/svyat/216-migranti-spaseni-kray-malta-393025.html", "text": "Кораб на малтийските въоръжени сили спаси две надуваеми лодки с мигранти в Средиземно море. Според властите сред спасените 216 мигранти има бременни жени и деца. Не се знае каква е националността им. Говорител на въоръжените сили на Малта заяви, че малтийският кораб първоначално бил изпратен да спаси подалите сигнал за помощ хора от една от лодките, която вчера започнала да потъва южно от Малта. По-късно връщащият се в Малта плавателен съд се натъкнал на втора лодка и спасил и хората в нея. Малтийските въоръжени сили заявиха, че предвид добрите метеорологични условия броят на мигрантите, които тръгват към Европа от бреговете на Либия, Тунис и Алжир се е увеличил през последните два дни. 12 плавателни съда с мигранти са пристигнали в Сицилия, Сардиния и Лампедуза. Либийската брегова охрана съобщи вчера, че е спасила 290 мигранти в морето близо до столицата Триполи, припомня Ройтерс.  ", "date": "2019.05.25", "title": "216 мигранти спасени край Малта"}
{"url": "https://www.standartnews.com/sport/opredelikha-natsionalkite-za-gran-pri-v-kholon-393001.html", "text": "Ясни са националките, които ще представят България на турнира по художествена гимнастика от веригата Гран При в Холон на 28-29 май. За Израел заминават Катрин Тасева, Невяна Владинова и Боряна Калейн. В съпътстващото състезание пък ще участва Татяна Воложанина.  Съпернички на българките ще са Алина Харнаско и Анастасия Салос (Белапрус). Япония е заявила Кахо Минагава. Русия ще участва с Анастасия Гозункова, Екатерина Селезньова, Дария Трубникова и Ирина Аненкова. Украйна ще разчита на Йева Мелезчук, Влада Николченко, Виктория Оноприенко и Катерина Погранична. При ансамблите момичетата на Весела Димитрова и Михаела Маевска ще пропуснат надпреварата. Освен състава на домакините в състезанието ще участват още съставите на Русия, Беларус и Украйна.", "date": "2019.05.25", "title": "Определиха националките за Гран При в Холон"}
{"url": "https://standartnews.com/svyat/10-lyubimi-frazi-na-niki-lauda-392976.html", "text": "Черната австрийска седмица не спира. След като   заради корупционния скандал Ибисагейт, свързан с коалиционния му партньор, ден по-късно  . Освен трикратен световен шампион в „кралските гонки“, той е и един от най-уважаваните пилоти в историята на спорта, който макар и тридесет години след приключване на кариерата му, никой още не е успял да достигне рекорда му – шампионска титла както с Ферари, така и с МакЛарън.  Животът на Ники Лауда е изпълнен с както с грандиозни победи, така и със злощастни събития. Които трудно могат да бъдат преживени без железна дисциплина и аскетизъм. Кои са фразите в житейската философия на Лауда, които 70 години го орисваха да е победител и го спасяваха от смъртта?       Това е първата максима на респектиращия австриец, роден във Венеция, който  . Първо, за да прикрие белезите си, останали от жестоката катастрофа от 1976 година. И второ, защото по този начин промоцира чужди брандове и получава пари. И то доста добри. Преди 10 години той гордо обяви, че  , за да разнася Лауда на козирката на шапката си логото на компания по време на всички състезания от Формула 1. Всеизвестен е фактът кога е единствения път, когато я сваля - при загубен бас от Михаел Шумахер за поредната титла на германеца. 1976 година безспорно е фаталната му година, в която кошмарът е неописуем по време на Гран при на Германия на пистата „Нюрбургринг“.  Сигурно австриецът с лъскавото Ферари е предусещал бедата. Затова и дни наред е молел съотборниците му да не застават на старта, а да искат по-добре обезопасени съоръжения. Но тъй като никой не откликва, Лауда потегля пръв, но още във втората обиколка не успява да вземе остър ляв завод,  . Благодарение на трима негови колеги, асът на Скудерията е изваден от горящия автомобил. Но е факт, че  . Малко той по-късно  е транспортиран с хеликоптер до болницата в Кобленц, откъдето е закаран и в клиника, специализирана за справяне в тежки случаи на изгаряния. Ники Лауда оцелява по чудо. По-късно разказва, че е   А яростта, която е предизвикал духовника в полумъртвия състезател, е върнала хъса му за живот. Лауда губи голяма част от дясното си ухо, клепача, веждата, половината коса, но се сдобива с невиждана амбиция и вместо да се премести в пластичната хирургия, се отправя отново към пистата.  Едва шест седмици след ужасяващия инцидент,  любителите на високи скорости онемяват, когато виждат Лауда да загрява за Гран при на Италия на пистата „Монца“. Щастлив, че отново е в болида си, Лауда не само не трепва на завоите, а дори завършва четвърти. Независимо, че събира овациите на финала, австриецът е бесен. „Бях абсолютно ужасен“, споделя той пред онемелите репортери, докато сменя кървавите си превръзки, прикриващи незарасналите му рани. Години по-късно, журналистът Найджъл Робрук споделя, че никога не може да забрави гледката в този ден в бокса –   Макар фаталната година да приключва на крачка от победата, която му измъква най-яростния му противник - Хънт, успехът за Лауда идва още следващата- 1977-ма. И пак – през 1984 година.   24 пъти австрийският ас е успявал да достигне до полпозишън в стартовете, в които участва. . Той участва в Гран при на Австралия с отбора на МакЛарън, но за съжаление отпада след 57 обиколки. Така една от големите легенди на спорта не успява да завърши кариерата си с вдигане на купата. Но, въпреки това, е изпратен от трибуните с нестихващи овации. Осем години след като се разделя с пистата, Ники Лaуда се уверява, че не може да живее без нея. И решава да приеме предложението на Лука ди Монтедземоло да поеме консултантска роля във Ферари. През 2001 година той сменя бокса и е назначен за отборен шеф на Ягуар, но още в края на 2003 година напуска не само заради незадоволителни резултати, но и заради разногласия в екипа. Десет години по-късно, преживял и бързи печалби, и внезапни загуби, Лауда влиза в нова роля - на президент на Мерцедес, но без изпълнителни функции. Неговата харизма е главната причина в отбора да се присъедини британецът Люис Хамилтън, който подписва тригодишен контракт със „сребърните стрели“, напускайки МакЛарън. Когато кумирът на две поколения обявява старта на  , самолетите са препълнени от почитатели, разчитащи да го засекат по време на полета. Лауда постоянно пътува на първия ред при пътниците или в пилотската кабина на капитанското място. , а малко по-късно се оказва, че причината за катастрофата не е човешка грешка, а проблем в машината. Лауда не успява да изправи на крака компанията и 10 години по-късно успява да я продаде на Австрийските аеролинии. Шампионът се разделя с Лауда, но не и с Ники. Веднага основава нова кампания с неговото име, която е по-скромна, но загубите не са по-малки. Затова и нея продава, този път на Берлин ер. Съдбата му дава поредното предизвикателство, когато преди две години германския превозвач обяви фалит, а месеци по-късно Лауда реши да изкупи дългове, за да възстанови компанията и да я предложи на Райън ер.  . Но в същото време се грижеше и за 5-те си деца от красавицата Марлене. Днес приятелите му го упрекват, че заради постоянните ангажименти на пистата, не е обръщал достатъчно внимание на близнаците. Той обаче твърди в автобиографията си точно обратното. Че е чакал с нетърпение да се прибере вкъщи, за да играе по двора с децата. Миналото лято светът притихна след ужасната новина, че  . Но след това всички си отдъхнаха, когато чуха, че се връща на пистата веднага след Коледа. За съжаление, пневмония го покоси и оттогава състоянието му постоянно се влошаваше.  Макар Лауда вече да не е между живите,  . Ще е там още тази неделя, когато Гран при Монако на пистата в Монте Карло ще мине под неговия знак. Дали някой няма да види червената шапка? Все пак, Лауда винаги се завръща на пистата….      ", "date": "2019.05.25", "title": "10 любими фрази  на Ники Лауда"}
{"url": "https://standartnews.com/svyat/bukureshch-be-zalyat-ot-silni-dzhdove-392978.html", "text": "Тежък летен дъжд заля улиците на румънската столица Букурещ в петък следобед, причинявайки задръствания. Метрото и централната гара – „Гара де Норд“ също бяха наводнени, както и десетки къщи, според информационната агенция Adevarul.ro. В някои райони на Букурещ валежите достигнаха рекордни нива. В района на „Пантелимон“ не помнят такъв дъжд през последните сто години, според доставчика на водоснабдителни и канализационни услуги на столицата „Апа Нова“.  Отделът за извънредни ситуации – „ISU Bucuresti-Ilfov“ трябваше да се намеси и да дренира водата от засегнатите къщи. Най-силно засегнати от дъжда бяха кварталите 2 и 3 на Букурещ и съседният град Пантелимон. В северната част на Букурещ дъждът парализира движението по пътя Петричани, когато счупи железопътна бариера. Букурещ беше под оранжев код за силни валежи в петък следобед. Около половината от страната е била засегната от силни дъждове.", "date": "2019.05.25", "title": "Букурещ бе залят от силни дъждове"}
{"url": "https://standartnews.com/svyat/kolko-doctpna-e-platfopmata-android-na-google-392987.html", "text": "Oпepaциoннaтa cиcтeмa Аndrоіd нa Gооglе мoжe и дa e c oтвopeн ĸoд, нo ĸaĸтo бe нaпoмнeнo пpeз изминaлaтa ceдмицa, щaтcĸият тexнoлoгичeн гигaнт имa пълeн ĸoнтpoл нaд пpилoжeниятa и ycлyгитe, ĸoитo я пpaвят цeннa. Зa cцeплeниeтo нa Gооglе c eĸocиcтeмaтa нa Аndrоіd ce пpипoмни в нeдeля, ĸoгaтo cтaнa яcнo, чe ĸoмпaниятa щe oтнeмe лицeнзa cи зa Аndrоіd oт ĸитaйcĸия гигaнт Нuаwеі. Toвa oзнaчaвa, чe дoĸaтo зaбpaнaтa нa Tpъмп зa ĸитaйcĸaтa ĸoмпaния e в cилa, ycтpoйcтвaтa пpoизвeдeни oт Нuаwеі щe мoгaт дa paбoтят c oпepaциoннaтa cиcтeмa c oтвopeн ĸoд Andrоіd, нo нямa дa имaт дocтъп дo любими пpилoжeния и ycлyги - ĸaтo Сhrоmе, Gmаіl или YоuТubе, ĸaĸтo и дo ъпдeйти зa aĸтyaлизaция и зaщитa. \"Аndrоіd e c oтвopeн ĸoд, тъй ĸaтo вceĸи мoжe дa види ĸoдa и дa гo нaдгpaди. Ho aĸo cмятaтe, чe щe мoжeтe дa изпoлзвaтe плaтфopмaтa нeзaвиcимo oт тoвa, ĸoeтo миcли Gооglе, тo гpeшитe!\" cпopeд Фpaнĸ Гилeт, глaвeн aнaлизaтop във Fоrrеѕtеr. C eдин-eдинcтвeн yдap Gооglе ycпя дa oгpaничи нoвитe ycтpoйcтвa нa Нuаwеі, нa пaзapитe пo цeлия cвят, oт дocтъп дo нeгoвия Gооglе Рlау мaгaзин и ycлyгитe нa Gооglе Рlау. Gооglе ĸaзa, чe нacтoящитe пoтpeбитeли нa Нuаwеі вce oщe щe имaт дocтъп дo мaгaзинa зa пpилoжeния нa Gооglе Рlау и вгpaдeнaтa мy зaщитa. Bъв втopниĸ, cлeд peшeниeтo нa aмepиĸaнcĸoтo пpaвитeлcтвo дa пpeдocтaви нa Нuаwеі 90-днeвнo oтcpoчвaнe oт пoпaдaнe в \"чepния cпиcъĸ\", Gооglе зaяви, чe щe пpeдпpиeмe cъщoтo дeйcтвиe. \"Πoддъpжaнeтo нa aĸтyaлни и cигypни тeлeфoни e в интepec нa вceĸи и тoзи вpeмeнeн лицeнз ни пoзвoлявa дa пpoдължим дa пpeдocтaвямe coфтyepни aĸтyaлизaции и ъпдeйти зa cигypнocт нa cъщecтвyвaщитe мoдeли пpeз cлeдвaщитe 90 дни\", зaяви гoвopитeл нa Gооglе в изявлeниe зa Вuѕіnеѕѕ Іnѕіdеr. Bъпpeĸи гpaтиcния пepиoд, пpeдcтoящият yдap мoжe дa бъдe ĸaтacтpoфaлeн зa бизнeca cъc cмapтфoни нa Нuаwеі - ĸoйтo пo-paнo тoзи мeceц бeшe втopият пo гoлeминa в cвeтa. Бeз дocтъп дo мaгaзин зa пpилoжeния или ycлyги ĸaтo Gооglе Ѕеаrсh или Gооglе Марѕ, oпциитe ca мpaчни. Πpeз мapт ĸoмпaниятa зaяви, чe paзpaбoтвa cвoя coбcтвeнa oпepaциoннa cиcтeмa, aĸo cpeщy тяx бъдaт нaлoжeни caнĸции oт cтpaнa нa CAЩ. Bъв втopниĸ нa минaлaтa ceдмицa Вlооmbеrg cъoбщи, чe Нuаwеі e в пpeгoвopи c eвpoпeйcĸи coфтyepни paзpaбoтчици, ĸaтo им пoмaгaт дa oптимизиpaт пpилoжeниятa зa coбcтвeнaтa плaтфopмa нa пpoизвoдcтвeния гигaнт. Πлaн \"Б\" нa Нuаwеі Нuаwеі paзpaбoти oпepaциoннa cиcтeмa зa cмapтфoни \"плaн Б\" в cлyчaй, чe e зaбpaнeнa oт пpaвитeлcтвoтo нa CAЩ, или дa изпoлзвa пpoдyĸти нa Gооglе. Ho cпopeд Kapoлинa Mилaнecи, глaвeн aнaлизaтop в Сrеаtіvе Ѕtrаtеgіеѕ, вepoятнocттa Нuаwеі дa пpивлeчe paзpaбoтчици дa cъздaвaт пpилoжeния зa нeйнaтa oпepaциoннa cиcтeмa - ocoбeнo пpилoжeния, ĸoитo ca нa нивoтo, ĸoeтo пpeдocтaвя Gооglе днec - e мaлĸo вepoятнo. \"Moжeтe дa cъздaдeтe paзличнa oпepaциoннa cиcтeмa... нo ĸaĸвo щe нaĸapa пoтpeбитeлитe нa YоuТubе нaпpимep дa пoлзвaт aлтepнaтиви?\", ĸoмeнтиpa Mилaнecи. \"Bcичĸи тeзи нeщa имaт aлтepнaтиви, нo зaщo дa ги пpиeмaмe? He e ĸaтo тeлeфoнитe нa Нuаwеі дa ca yниĸaлнo yдивитeлни, чe дa ce oтĸaжeм oт вcичĸи ycлyги, ĸoитo изпoлзвaмe oт гoдини.\", ĸoмeнтиpa oщe eĸcпepтът. Cитyaциятa, в ĸoятo ce нaмиpa Нuаwеі, пoĸaзвa яcнo нeвepoятнaтa мoщ нa Gооglе в индycтpиятa зa cмapтфoни. Шиpoĸo извecтнo e, чe плaтфopмaтa Аndrоіd e дoминиpaщa нa пaзapa нa oпepaциoнни cиcтeми c дял пoвeчe oт 85% пpи вcичĸи cмapтфoни, cпopeд нeoтдaвнaшeн дoĸлaд нa ІDС. Bcъщнocт имa двe paзлични плaтфopми Аndrоіd: oфициaлнaтa, или Gооglе вepcиятa нa Аndrоіd, ĸoятo ĸoмпaниятa peдoвнo aĸтyaлизиpa (пocлeднaтa вepcия, Аndrоіd Q, e в мoмeнтa в бeтa тecтвaнe) и имa Аndrоіd Ореn Ѕоurсе Рrојесt (или АОЅР). Аndrоіd Ореn Ѕоurсе e cвoбoднo дocтъпeн зa вceĸи, ĸoйтo иcĸa дa paбoти c нeгo и дa гo пepcoнaлизиpa cпopeд нyждитe cи. Ho aĸo иcĸaтe вepcиятa нa Аndrоіd, ĸoятo ce дocтaвя c нaй-нoвитe йпдeйти зa cигypнocт, интeгpиpaния дocтъп дo нaй-cъвpeмeннитe ycлyги нa Gооglе, ĸaтo Аѕѕіѕtаnt, и дpyги пpeдимcтвa, тpябвa дa ce пoлyчи лицeнз oт Gооglе. (Bъпpeĸи тoвa e вaжнo дa ce oтбeлeжи, чe пoтoĸът oт aĸтyaлизaции нa Аndrоіd дo гoлямa cтeпeн ce ĸoнтpoлиpa oт пpoизвoдитeли нa тeлeфoни и бeзжични oпepaтopи, ĸoитo oбиĸнoвeнo peшaвaт ĸoи ycтpoйcтвa пoлyчaвaт нoвитe ъпдeйти и ĸoгa.) \"Tyĸ имa пpoблeм c фoнeтиĸaтa\", ĸaзa aнaлизaтopът нa Fоrrеѕtеr Фpaнĸ Гилeт пpeд Вuѕіnеѕѕ Іnѕіdеr. \"Имa oтвopeн ĸoд, тъй ĸaтo вceĸи мoжe дa види ĸoдa и мoжe дa дoпpинece зa нeгo. Дaли oбaчe мoжeтe дa гo изпoлзвaтe нeзaвиcимo oт тoвa, ĸoeтo Gооglе миcли? Oтгoвopът e - нe. Имaтe нyждa oт paзpeшeниe нa Gооglе, зa дa гo изпoлзвaтe.\" Πaĸeтиpaнeтo нa ycлyгитe и oгpaничaвaнeтo нa дocтъпa дo oфициaлнaтa вepcия, cпopeд Гилeт, e нaчин нa Gооglе дa cъздaвa пo-пocлeдoвaтeлни взaимoдeйcтвия в eĸocиcтeмaтa нa Аndrоіd. Bъвeждaнeтo нa Gооglе Рlау Ѕеrvісеѕ пpeз 2012 г., нaпpимep, пoзвoли нa Gооglе дa внeдpи opгaнизaция и cтaндapти в eднa чacт oт cвeтa нa Аndrоіd, ĸaтo cъщeвpeмeннo гapaнтиpa, чe Gооglе paзпoлaгa c oгpoмнa влacт нaд плaтфopмaтa. \"Oт глeднa тoчĸa нa paзpaбoтчицитe, Аndrоіd e c oтвopeн ĸoд\", cмятa Mилaнeзи. \"Ho Gооglе пpaви мнoгo дoпълнитeлни ycилия, зa дa oптимизиpa ycлyгитe cи пo нaчин, ĸoйтo им e oт пoлзa.\" Hямa ниĸaĸви възмoжнocти зa Нuаwеі Днec в Kитaй - ĸъдeтo тъpгoвcĸитe oгpaничeния в CAЩ вeчe ca нaлицe - тeлeфoнитe нa Нuаwеі paбoтят c пepcoнaлизиpaнa вepcия нa АОЅР. Πoд ĸaпaĸa вcичĸo e Аndrоіd, нo имa coбcтвeнa визия и yceщaнe, чe ĸoмпaниятa ce e paзвилa и e дoпpинecлa зa тoвa дa e пepcoнaлизиpaн. Ho нa cвeтoвнитe пaзap, ĸъдeтo Нuаwеі пpoдaвa oгpoмнo ĸoличecтвo пpoдyĸти, тeлeфoнитe й paбoтят c Gооglе вepcиятa нa Аndrоіd, зaeднo c вcичĸи пpилoжeния нa Gооglе, ĸaтo Ѕеаrсh, Марѕ и Yоutubе. Teзи глoбaлни пoтpeбитeли нямa дa пpиeмaт дa им oтнeмaт любимитe пpилoжeния, cмятa Бeн Бaяpин, тexнoлoгичeн eĸcпepт. \"Нuаwеі щe тpябвa дa нaпpaви нeщo, aĸo тoзи пpoблeм нe бъдe paзpeшeн,\" ĸaзa Бaджapин в интepвю зa Вuѕіnеѕѕ Іnѕіdеr. \"Te oчeвиднo нямa дa cпpaт дa пpoдaвaт тeлeфoни, нo нямa дa имaт ниĸaĸъв ycпex c oлeĸoтeнaтa вepcия нa Аndrоіd, ocoбeнo дo мeждyнapoднитe пaзapи.\" Eтo и ĸaĸ изглeждaт пpoдaжбитe нa ĸoмпaниятa пo пaзapи: Aĸo Нuаwеі пpoдължи c oпититe cи дa cъздaдe aлтepнaтивa зa Аndrоіd, иcтopиятa нe e нa нeгoвa cтpaнa. Ѕаmѕung нacĸopo ce oпитa дa cъздaдe cвoя coбcтвeнa oпepaциoннa cиcтeмa - нapeчeнa Тіzеn - нo тeлeфoнитe и плaтфopмaтa, бaзиpaнa нa Lіnuх, нe ycпяxa дa ce нaлoжaт. B пpeглeд нa Тіzеn нa Ѕаmѕung, Аrѕ Тесhnіса пишe, чe \"тя изглeждa ĸaтo ĸyxo ĸoпиe нa Аndrоіd бeз ниĸaĸви пpилoжeния.\" Липcaтa нa жизнecпocoбни възмoжнocти зa Нuаwеі дa нaмepи (или дa изгpaди) aлтepнaтивнa oпepaциoннa cиcтeмa пoвдигa мнoгo въпpocи и cъмнeния дaли Аndrоіd нa Gооglе тpябвa дa ce cчитa зa мoнoпoл в индycтpиятa зa cмapтфoни. Aĸo Gооglе мoжe дa нaнece тaĸивa щeти нa втopия пo гoлeминa пpoизвoдитeл нa тeлeфoни c eднo пpocтo peшeниe, тoгaвa тeзи oпaceния изглeждaт oпpaвдaни. Gооglе e нeпpecтaннo oбeĸт нa aтaĸи oт cтpaнa нa пoлитицитe. Ceнaтop Eлизaбeт Уopън пpизoвa нacĸopo ĸoмпaниятa дa пpeĸъcнe чacти oт бизнeca cи, ĸoитo дoминиpaт в индycтpиятa, ĸaтo Ѕеаrсh. Зa peгyлaция нa Аndrоіd oбaчe нe ce cпoмeнa oт Уopън. Moжe би cъбитиятa oт тaзи ceдмицa щe yвeличaт нaтиcĸa въpxy Gооglе, зa дa oтcлaбят ĸoнтpoлa cи нaд Аndrоіd, или щe нaĸapaт дpyги oпepaциoнни cиcтeми дa yвeличaт oбceгa cи.", "date": "2019.05.25", "title": "Koлĸo дocтъпнa e плaтфopмaтa Аndrоіd нa Gооglе?"}
{"url": "https://standartnews.com/sport/yasni-sa-stadionite-za-barazhite-392960.html", "text": "Спортно-техническата комисия на Българския футболен съюз определи програмата и стадионите за баражите, за участие в европейските клубни турнири и за участие в Първа лига през следващия сезон. Баражът за участие в турнира Лига Европа между отборите на Левски и Етър ще се изиграе във вторник на стадион \"Георги Аспарухов\" в София. Мачът за място в елита между Септември и - Арда е в сряда на стадион \"Локомотив\" в Пловдив. Другия бараж за място в Първа лига между Витоша и Монтана е в четвъртък на стадион \"Славия\" в София.", "date": "2019.05.25", "title": "Ясни са стадионите за баражите"}
{"url": "https://standartnews.com/svyat/blgari-na-metri-ot-vzriva-ot-lion-392990.html", "text": "13 са вече ранените при взрива на пешеходна улица в Лион. Властите разследват терористичен акт. Няколко българи са се оказали на метри от атаката.  Полицията в Лион продължава активно да издирва предполагаемият извършител. Говори се за терористичен акт, въпреки че до този момент няма член или организация, които са поели отговорността за извършеното нападение. Антитерористичната прокуратура работи по случая, което е ясен знак, че може би наистина става въпрос за терористична атака. Във френския град Лион е една от най-големите български общности във Франция.Българка се оказва пряк и неволен свидетел на атаката. Зорница Стоянова живее и работи от години в Лион. В момента, когато взривът избухва, жената e в отсрещната сграда. Споделя през сълзи шока от преживяното. „В 17:30 напусках работа. Чаках асансьора, до мен беше една възрастна жена на 78-години. Не видяхме какво точно се случва. В момента, в който е избухнала бомбата, чухме силните писъци, крещенето. Хората бяха изплашени. Биеха по вратата на главния вход на сградата, за да се скрият, явно ги беше страх, че ще продължи. Ние не знаехме какво точно се случва. След това дойдоха Бърза помощ и полиция”, каза пред NOVA Зорница Стоянова. Повече от час след инцидента Зорница остава блокирана в сградата, където заедно с други свидетели дава показания пред полицейските власти. „Полицията ни държа много време, повече от час. Разпитваха ни дали сме видели нещо, дали сме чули нещо. Разпитваха абсолютно всички. Търсеха и най-малката информация, което е съвсем нормално. Имаше много лекари и Бърза помощ, които постоянно се интересуваха от това как сме и как се чувстваме всички. Беше ужасно. Имаше много деца и хора, които гледаха отвсякъде”, каза още Стоянова. Междувременно, полицията продължава издирването на основния заподозрян за взрива. Става дума за мъж, избягал с велосипед. Той е бил заснет от охранителна камера да оставя чанта пред пекарна в Лион малко преди експлозията. „Мъжът е заснет от камерите, така че знаем откъде е дошъл и накъде се е отправил”, заяви кметът на втори район в Лион - Дени Броликие. 13 души са пострадали при взрива, повечето са приети в болница с леки наранявания. „Нараняванията са причинени от парчета стъкла от хладилната витрина, която е изпочупена от експлозията. Има повърхности наранявания от парчета метал”, каза още Броликие. Разследването на експлозията е поето от специалисти по борба с тероризма, обявиха от прокуратурата.", "date": "2019.05.25", "title": "Българи - на метри от взрива от Лион"}
{"url": "https://standartnews.com/svyat/povishi-se-kurst-na-britanskata-lira-392992.html", "text": "Британската лира е на път да прекъсне поредицата от загуби спрямо еврото след като днес нейният курс се повиши. Това стана след като премиерът на Великобритания Тереза Мей отпредели датата на оттеглянето си заради неуспеха да прокара споразумение за Брекзита, предаде Ройтерс, цитирана от БТА. По-рано днес Мей обяви, че ще подаде оставка като лидер на управляващата Консервативна партия на 7 юни и ще остане начело на служебно правителство до избирането на нов партиен лидер. Търговията на валутния пазар е нестабилна, тъй като се засилват опасенията, че на мястото на Мей ще дойде евроскептичен лидер, засилвайки вероятността от излизане на страната от ЕС без споразумение. Днес британската лира поскъпна спрямо долара с 0,4 на сто до 1,2719 долара за лира. Спрямо еврото курсът й се повиши до 88,05 пенса за евро след 14 поредни сесии на загуби спрямо общата европейска валута.", "date": "2019.05.25", "title": "Повиши се курсът на британската лира"}
{"url": "https://standartnews.com/regionalni/zemetresenie-v-dimitrovgrad-i-khaskovo-392991.html", "text": "Земетресение с магнитуд 3.2 по Рихтер е усетено в Димитровград и Хасково. Това съобщиха от Националния институт по геофизика, геодезия и география (НИГГГ) към Българската академия на науките (БАН). Епицентърът на труса е между Димитровград и Гълъбово, на 15 километра северозападно от Симеоновград. Земетресението е регистрирано в 11.48 ч., на дълбочина 15 км.", "date": "2019.05.25", "title": "Земетресение в Димитровград и Хасково"}
{"url": "https://standartnews.com/svyat/izrigna-vulkant-agung-393013.html", "text": "През нощта в петък срещу събота на индонезийския остров Бали изригна вулканът Агунг, собщава bnpb.go.id. По данни на Агентството по предотвратяване на стихийните бедствия на Индонезия изригването е продължило около 5 минути. Потокът от лава се е разпространил на разстояние около 3 км от кратера на вулкана. Девет населени места, разположени близо до вулкана, са били покрити с вулканична пепел. Засега данни за пострадали и жертви няма. Изригването на вулкана обаче отмени 5 самолетни полета от острова, а други бяха насочени към други летища.", "date": "2019.05.25", "title": "Изригна вулканът Агунг"}
{"url": "https://standartnews.com/svyat/glava-na-rimska-boginya-otkrikha-do-kolizeuma-393012.html", "text": "Глава на древна римска статуя беше открита близо до Колизеума в Рим, съобщи в петък общинският съвет на италианската столица. Това предаде БГНЕС. Според изявлението, бялата мраморна глава е малко по-голяма от естествения размер и датира от т. нар. „имперски период“, който обхваща времето от I век пр. Хр. до III или IV век от н. е. Смята се, че главата е на статуя, изобразяваща богиня, заяви съветът. Артефактът е намерен на улица „Via Alessandrina“, която минава почти успоредно на „Via dei Fori Imperiali“, главният път, който води до Колизеума. Кметът на Рим Вирджиния Раги нарече откритието „невероятно“.", "date": "2019.05.25", "title": "Глава на римска богиня откриха до Колизеума"}
{"url": "https://standartnews.com/svyat/petima-kandidati-za-myastoto-na-mey-393007.html", "text": "Кандидатите за мястото на британския премиер Тереза Мей вече са патима. Както вече е известно, тя обяви, че се оттегля от поста на 7 юни. Последният, който съобщи, че ще се включи в надпреварата за нов лидер на Консервативната партия, е министърът на здравеопазването Мат Хенкок, предаде Ройтерс, цитиран от БТА. Останалите претенденти за поста на партиен лидер на консерваторите са министърът на външните работи Джереми Хънт, на международното развитие Рори Стюърд, бившият министър на труда и пенсиите Естър Маквей и бившият външен министър Борис Джонсън. Очакват се и други кандидати. Миналата седмица лондонският в-к \"Таймс\" обяви проучване, според което Борис Джонсън има сериозна преднина пред другите потенциални кандидати. Според данните 39% от членовете на Консервативната партия биха гласували за бившия външен министър, който беше и основна фигура в кампанията за Брекзит, пише Епицентър. Тереза Мей ще се оттегли като партиен лидер, но ще остане на поста министър-председател, докато торите изберат неин наследник.", "date": "2019.05.25", "title": "Петима кандидати за мястото на Мей"}
{"url": "https://standartnews.com/svyat/trus-lyulya-tokio-dva-chasa-predi-trmp-da-katsne-392994.html", "text": "Идва ли Тръмп, земята се люлее! В това се убедиха японците след като два часа преди самолетът \"Еърфорс-1\" да кацне в Токио, японската столица беше разтърсена от трус с магнитуд 5,1 по Рихтер. Освен разлюляни сгради и лека паника, няма съобщения за щети и поражения. Доналд Тръмп и съпругата му Мелания пристигнаха днес на държавно посещение в Япония след 14-часово пътуване. Тръмп ще стане първият държавен ръководител, който ще се срещне с новия император Нарухито, възкачил се на престола на 1 май, след като баща му абдикира, отбелязва Асошиейтед прес. Американският президент ще бъде посрещнат в Япония с най-големи почести, ще може да играе голф и да връчи купа, носеща неговото име, ще отиде и на шампионат по сумо. Японският премиер Шиндзо Абе, който е може би най-близкият приятел на Тръмп в световната политика, ще използва посещението, за да продължи кампанията си, позволила му досега да избегне опасността от налагане на потенциално унищожителни американски мита на японските автомобили, отбелязва АП. Белият дом заяви, че визитата на Тръмп става в \"исторически момент за Япония\" и показва, че съюзът между двете страни е по-силен отвсякога. Висш представител на американската администрация каза, че в Япония Тръмп ще направи някои важни съобщение, но не пожела да уточни какви, предаде ДПА. Президентът имал намерение да наблегне на важността на свободната и честна търговия, както обикновено правел, но всъщност не търговията щяла да бъде във фокуса на посещението, а гостуването на японския император, посочил източникът. Срещата на Тръмп с Нарухито е в понеделник. След това той ще води разговори с премиера Абе, с когото неофициално ще се срещне и преди това в неделя. Очаква се двамата да играят голф и да гледат състезание по сумо, а Тръмп да връчи лично купата на победителя. Преди да се завърне във Вашингтон, президентът ще посети и американската военноморска база Йокосука и ще говори пред разположените там американски войници.", "date": "2019.05.25", "title": "Трус люля Токио два часа преди Тръмп да кацне"}
{"url": "https://standartnews.com/svyat/10-raneni-pri-strelba-v-nyu-dzhrsi-392997.html", "text": "За стрелба около 12:25 часа местно време в събота пред бар в Трентън, Ню Джърси съобщава БГНЕС. Полицията съобщи, че най-малко 10 души са получили наранявания при стрелбата. Според говорителя на органите на реда в Трентън капитан Стивън Варн, 5 мъже и 5 жени са били отведени в местни болници. Полицейският служител добави, че една от жертвите е ранена критично и ще се наложи спешна операция. Градският съветник на Трентън Джерел Блейкли осъди стрелбата, заявявайки, че „този вид касапница не е нормална”. Стрелбата идва почти година след тази на събитието „Арт нощ“ в Трентън, при което един човек загина, а 22 бяха ранени. В момента инцидентът се разследва.", "date": "2019.05.25", "title": "10 ранени при стрелба в Ню Джърси"}
{"url": "https://standartnews.com/svyat/trmp-zhal-mi-e-za-mey-mnogo-ya-kharesvam-392982.html", "text": "Американският президент Доналд Тръмп заяви, че му е жал за британската министър-председателка Тереза Мей, която вчера обяви, че на 7 юни ще подаде оставка като лидер на Консервативната партия. Тя ще остане начело на служебно правителство до избирането на нов партиен лидер, който да се опита да постигне по-решителна сделка за Брекзит. Именно той ще заеме и премиерския пост. \"Много я харесвам\", каза Тръмп за Мей пред репортери в Белия дом, цитиран от световните агенции и БТА. \"Това е за доброто на нейната страна\", добави президентът и я нарече \"много силна\" личност, работила усърдно. Той подчерта, че след две седмици ще се срещне с нея по време на посещението си във Великобритания. В същото време френският президент   похвали \"смелата работа\" на Тереза Мей. \"Твърде рано е да се правят предположения за последиците от това решение. Франция е готова да работи с новия британски премиер по всички европейски и двустранни въпроси, но иска яснота за подхода на Великобритания към Брекзита\", заяви Макрон в комюнике и изпрати на Мей лично послание, в което изказва своята подкрепа и признателност, посочва Елисейският дворец.  пък изрази уважение към решението на Мей да се оттегли и каза, че ще продължи да работи в тясно сътрудничество с нейния приемник за организиран Брекзит. Канцлерът на Германия и Мей винаги са работили заедно добре и в дух на доверие, и ще продължат да го правят, докато Мей е на поста, каза говорителката на Меркел Мартина Фиц, цитирана от АП. Холандският премиер Марк Рюте заяви, че е разговарял с Тереза Мей и е изразил пред нея своята благодарност и уважение. \"Споразумението между Европейския съюз и Великобритания за организиран Брекзит остава на масата\", отбеляза Рюте в Туитър.  пък определи мандата на Тереза Мей като \"много сложен период\" за отношенията между Великобритания и Русия, и отбеляза, че следи внимателно ситуацията след оставката й. \"За съжаление не мога да си спомня за какъвто и да било принос за развитието на двустранните отношения. По-скоро обратното\", каза говорителят на Кремъл Дмитрий Песков. Междувременнно британският депутат и водещ поддръжник на излизането на Великобритания от Европейския съюз  , след като Тереза Мей обяви, че ще подаде оставка, предаде Ройтерс. Джонсън отдаде почит на Мей, като заяви, че тя е понесла \"търпеливо и стоически\" всички трудности около Брекзит. Според него следващият британски премиер може също така да съживи блокираните преговори с ЕС за споразумение за напускане. \"Нов лидер ще има възможността да направи нещата различно и ще има импулса на ново правителство\", каза Джонсън на конференция в Швейцария няколко часа след като Мей обяви, че се оттегля следващия месец. По думите му Великобритания би трябвало да бъде готова да излезе от ЕС без сделка, ако иска да договори подходящо споразумение за напускане. \"Ние ще напуснем ЕС на 31 октомври, със или без сделка\", заяви той. \"Начинът за постигане на добра сделка е да се подготвим за вариант без сделка\", каза Джонсън. Според соцологическите изследвания той има най-голям шанс да бъде избран за наследник на Мей. Британският външен министър   след оттеглянето на Мей, съобщи в. \"Фарнам хералд\", цитиран от Ройтерс. \"Правилно е моят партиен избирателен район да научи първи\" за това, заяви Хънт на фестивал в Южна Англия. След като Тереза Мей обяви датата на оставката си, Европейската комисия заяви, че ще уважава новия британски премиер, но нищо няма да се промени по отношение на приетата от Европейския съвет позиция за споразумението за излизане на Великобритания от ЕС.", "date": "2019.05.25", "title": "Тръмп: Жал ми е за Мей, много я харесвам"}
{"url": "https://standartnews.com/svyat/pochina-nobeloviyat-laureat-mri-gel-man-392986.html", "text": "Един от безспорните гении на съвременната наука Мъри Гел-Ман си отиде днес. Човекът, с петте мозъка, както го наричаха физиците, получи Нобелова награда през 1969 година за класификация на елементарните частици и тяхното взаимодействие. Но заедно с това остава и един от най-тачените консултанти по изследване на околната среда, безспорен познавач на произхода на езиците и един от най- космополитните учени. Той е съосновател на Института в Санфа Фе и откривател на кварка - фундаменталната частица. Гел-Ман почина четири месеца преди да навърши 90 години. Роден е на 15 септември 1929 година в Ню Уорк, в самото начало на Голямата депресия. Родителите му са еврейски имигранти, преселили се от Австрия по време на Първата световна война. За да даде бъдеще на сина в гладните години, баща му от малък започва да го насочва към природните науки и най-вече - математиката. Още в първите години на началното училището го наричат вундеркинд, защото решавал гимназиални задачи. Учителката му била поразена, когато Гел-Ман й показал книга на Силванус Томпсън, но с гордост й съобщил, че неговият учебник по смятане е остарял, затова той е открил свой метод. Все пак Томпсън, особено по това време, е бил почитан като един от най-елитните членове на на Кралското общество във Великобритания, докато Гел-Ман е бил едва на 7 години. \r\nЗатова и с лекота постъпил в Йейл още на 15 години. Избира да учи физика за ужас на баща си, който до последно настоявал сина му да запише техническа специалност, за да има сигурна професия. Четири години по-късно Гел- Ман  става бакалавър и опровергава всички страхове на баща си. Няколко университета го канят да продължи обучението си в тях и така, на 22 години той завършва докторска степен в Технологичния университет на Масачузетс, а на 26 години вече е професор в Чикагския университет. Едва на 23 години той прави революция във физиката, като решава ключова мистерия- открива и доказва ново свойство на елементарните частици и въвежда ново квантово число - странност. Малко по-късно заедно с още един безспорен корифей - Абрахам Пайс, създават нова теория за елементарните частици, която полага основата на много открития във физиката през последните 60години. Теорията на кварките на Гел-Ман придобива световна популярност. Когато получава Нобеловата награда, той е едва на 40 години, но изправя на крака всички светила на природните науки. Взима отличието за новото свойство на елементарните частици, но остава недоволен, че светът не е обърнал внимание на другото му откритие - теорията на кварките. Затова и в речта си заявява самонадеяно към журито: не сте взели предвид най-голямата ми теория, значи, ще се върна за втора награда скоро. Макар че това не случва, Гел-Ман си остава един от шестимата физици, удостоени с най-голямата награда през последните 25 години.  ", "date": "2019.05.25", "title": "Отиде си човекът с петте мозъка"}
{"url": "https://standartnews.com/svyat/atentatort-ot-lion-s-ochila-i-armeyski-shal-392983.html", "text": "Френската полиция разпространи кадър от видеокамера, с която е заснет заподозреният за вчерашния взрив на улица в Лион, при който бяха ранени 13 души. На записа се вижда как все още неизвестният мъж се движи с велосипед и оставя чанта пред пекарна малко преди експлозията. След това изчезва с колелото. Полицейски източници го описват като мъж от европейски или северноафрикански тип, облечен в бежови бермуди, с тъмни очила и с армейски зелен шал.  За късмет, повечето пострадали, сред които и дете, са приети в болница с леки наранявания, 11 от тях остават за лечение. Разследването на експлозията е поето от специалисти по борба с тероризма, заяви прокуратурата. Според експерти въпросната бомба е много добре и професионално подготвена, защото е била пълна с шрапнели, с пирони, болтове и винтове. Възможно е да става въпрос за сплашване и привличане на вниманието, коментират още разследващи. Снимка: AP/БТА Рени Пиринчева, българка, която живее в Лион, каза пред bTV, че за всички в града е било шокиращо, защото по принцип е спокоен град. По думите ѝ общото усещане е, че и в града става опасно. Снимка: AP/БТА Министерството на външните работи заяви, че засега няма информация за пострадали българи при експлозията в Лион. Посланик Ангел Чолаков е разговарял с представители на българската общност във френския град, които са го информирали, че постоянно живеещите ни сънародници там са живи и здрави, съобщи пресцентърът на МВнР.  \r\n", "date": "2019.05.25", "title": "Атентаторът от Лион - с очила и армейски шал"}
{"url": "https://standartnews.com/sport/khubchev-izkachi-natsionalite-do-48-o-myasto-392961.html", "text": "След 2 седмици Петър Хубчев ще поеме треньорския пост в Левски. Известният футболен спец идва на Герена след 2,7 години начело на националния тим на България. Равносметката от работата на Петър Хубчев и неговия щаб начело на първия тим може да бъде оценена само като положителна. През периода в който Хубчев води националите те излетяха от 85-о място до 48-о в световната ранглиста. Хубчев пое отбора на 1 октомври 2016-а точно преди световните квалификации с Франция и Швеция, и логично загуби, защото не бе правил той отбора, а неговия предшественик Ивайло Петев. Въпреки това отборът нито за миг не е изповядвал защитен стил на игра, както коментира това наскоро новия треньор на националите Красимир Балъков, а напротив. В официалните квалификации за световно, лига на нациите и европейско отборът постигна 6 победи, 5 равенства и 6 загуби с голова разлика 20:23, като 7 от допуснатите голове бяха в първите два мача с Франция и Швеция, когато пое тима. В приятелските срещи с Босна и Херцеговина, Саудитска арабия (участник на СП 2018) и Казахстан постигнаха 2 победи и 1 загуба, а головата разлика е 3-2. Като домакин първия ни тим бе победен само от Франция (0:1) и то няколко преди петлите да станат световни шампиони на мондиала в Русия. Победата над шведите в София с 3:2 пък сложи край на 50-тодишната серия без успех над скандинавците. На Мондиал 2018-а след това \"тре кронур\" достигнаха до четвъртфиналите, където загубиха от Англия с 0:2. Не са за подценяване и успехите над Словения като гост и Норвегия в София. В лигата на нациите Хубчев и щаба му водеха отбор, които струваше едва 19 млн. евро, срещу Словения - 135 млн. евро, Норвегия - 93 млн. евро, Кипър - 17 млн. евро. Там националите завършиха втори, което сега ни дава 90% да играем бараж за Европейското 2020. Хубчев нолижи в тима младите Минчев и Антов, а също така даде и възможност за изява на Кирил Десподов, който тази година ЦСКА-София продаде за 2 млн. евро на Каляри. Дисциплината в отбора също беше на високо ниво, за което говори и факта, че в нито един от мачовете нямаме изгонен футболист.", "date": "2019.05.25", "title": "Хубчев изкачи националите до 48-о място"}
{"url": "https://standartnews.com/svyat/tantst-i-poklonite-na-mey-s-koito-shche-ya-zapomnim-393016.html", "text": "Премиерът на Великобритания Тереза Мей си тръгва от голямата политика след като всичките й опити да прокара приемлив Брекзит удариха на камък. На 7 юни тя подава оставка като партиен лидер на консерваторите, а от юли сдава и премиерския пост, който зае на 13 юли 2016 г. В началото тя впечатляваше с модния си стил, особено с екстравагантните си обувки, които караха фотографите да дебнат повече краката й, отколкото гримасите на лицето.   Кожените панталони и бижута също будеха много коментари. Това, с което Мей обаче се запомни най-много, бяха комичните й реверанси и нелепи танци, които резсмиваха често не само британците. Доста скованата в движенията Тереза се пробва да покаже умения пред доста различна публика - от съпартийци до деца в Южна Африка. Ето някои от снимките, с които 62-годишната Тереза ще остане в историята и спомените на своите съвременници.        \r\n               \r\n    ", "date": "2019.05.25", "title": "Танцът и поклоните на Мей, с които ще я запомним"}
{"url": "https://www.standartnews.com/sport/yasni-sa-stadionite-za-barazhite-392960.html", "text": "Спортно-техническата комисия на Българския футболен съюз определи програмата и стадионите за баражите, за участие в европейските клубни турнири и за участие в Първа лига през следващия сезон. Баражът за участие в турнира Лига Европа между отборите на Левски и Етър ще се изиграе във вторник на стадион \"Георги Аспарухов\" в София. Мачът за място в елита между Септември и - Арда е в сряда на стадион \"Локомотив\" в Пловдив. Другия бараж за място в Първа лига между Витоша и Монтана е в четвъртък на стадион \"Славия\" в София.", "date": "2019.05.25", "title": "Ясни са стадионите за баражите"}
{"url": "https://www.standartnews.com/sport/khubchev-izkachi-natsionalite-do-48-o-myasto-392961.html", "text": "След 2 седмици Петър Хубчев ще поеме треньорския пост в Левски. Известният футболен спец идва на Герена след 2,7 години начело на националния тим на България. Равносметката от работата на Петър Хубчев и неговия щаб начело на първия тим може да бъде оценена само като положителна. През периода в който Хубчев води националите те излетяха от 85-о място до 48-о в световната ранглиста. Хубчев пое отбора на 1 октомври 2016-а точно преди световните квалификации с Франция и Швеция, и логично загуби, защото не бе правил той отбора, а неговия предшественик Ивайло Петев. Въпреки това отборът нито за миг не е изповядвал защитен стил на игра, както коментира това наскоро новия треньор на националите Красимир Балъков, а напротив. В официалните квалификации за световно, лига на нациите и европейско отборът постигна 6 победи, 5 равенства и 6 загуби с голова разлика 20:23, като 7 от допуснатите голове бяха в първите два мача с Франция и Швеция, когато пое тима. В приятелските срещи с Босна и Херцеговина, Саудитска арабия (участник на СП 2018) и Казахстан постигнаха 2 победи и 1 загуба, а головата разлика е 3-2. Като домакин първия ни тим бе победен само от Франция (0:1) и то няколко преди петлите да станат световни шампиони на мондиала в Русия. Победата над шведите в София с 3:2 пък сложи край на 50-тодишната серия без успех над скандинавците. На Мондиал 2018-а след това \"тре кронур\" достигнаха до четвъртфиналите, където загубиха от Англия с 0:2. Не са за подценяване и успехите над Словения като гост и Норвегия в София. В лигата на нациите Хубчев и щаба му водеха отбор, които струваше едва 19 млн. евро, срещу Словения - 135 млн. евро, Норвегия - 93 млн. евро, Кипър - 17 млн. евро. Там националите завършиха втори, което сега ни дава 90% да играем бараж за Европейското 2020. Хубчев нолижи в тима младите Минчев и Антов, а също така даде и възможност за изява на Кирил Десподов, който тази година ЦСКА-София продаде за 2 млн. евро на Каляри. Дисциплината в отбора също беше на високо ниво, за което говори и факта, че в нито един от мачовете нямаме изгонен футболист.", "date": "2019.05.25", "title": "Хубчев изкачи националите до 48-о място"}
{"url": "https://www.standartnews.com/sport/voleybolistite-bikha-srbiya-v-belgrad-392963.html", "text": "Мъжкият национален отбор по волейбол на България, воден от Силвано Пранди, надигра Сърбия с 3:1 (25:18, 24:26, 25:16, 25:19) гейма в първата контрола между вата тима, която се игра в зала \"Импулс\" в Белград. Треньорите на двата състава се договориха за пети, допълнителен гейм, който завърши при резултат 25:23. Реализатор за победата на България бе Николай Учиков с 24 точки (4 аса, 2 блокади), 17 точки добави Валентин Братоев (3 аса, 1 блокада). За сърбите с най-голям актив бе Божидар Вучичевич, който завърши с 20 точки (1 ас). Днес отново в Белград предстои втората проверка между двата тима.", "date": "2019.05.25", "title": "Волейболистите биха Сърбия в Белград"}
{"url": "https://standartnews.com/svyat/glasuvame-v-13-sektsii-v-grtsiya-393014.html", "text": "13 избирателни секции ще приемат сънародниците ни в Гърция, като най-много те ще бъдат в Атина. А за да отговорят на нуждите на многото българи, почиващи в страната, в района на Халкидики ще бъдат отворени две секции. Днес в южната ни съседка също е ден на размисъл. Утре за гърците вотът ще бъде решаващ – те ще гласуват едновременно за представители в ЕП и за местни избори. Много от сънародниците ни там не знаят, че могат да гласуват само срещу лична карта. Утре гласуваме за 17 бъдещи български представители в ЕП. Секциите в чужбина са общо 191. 13 партии и 8 коалиции регистрираха кандидатски листи. В изборите участват и шестима независими кандидати. Общият брой на хората, които имат право на глас, е 6 355 633 души, но трябва да се отчете ниската избирателна активност по принципна този тип избори.  ", "date": "2019.05.25", "title": "Гласуваме в 13 секции в Гърция"}
{"url": "https://standartnews.com/sport/kiril-domuschiev-ima-spravedlivost-393004.html", "text": "„Преди два дни ръководството ни съобщи, че няма да продължаваме с тези футболисти, които бяха извън състава ни. Въпросите за тези играчи са към ръководството. Беше ми съобщено, че те няма да бъдат част от отбора повече. Благодаря на момчетата, надявам се нещата да се развият добре занапред\", това заяви старши – треньорът на Черно море Илиан Илиев след загубата на „моряците“ с 1:3 от Лудогорец. Според непотвърдена информация шестимата футболисти, които пропуснаха срещата срещу Лудогорец - капитана Георги Илиев, Георги Китанов, Иван Дюлгеров, Петър Витанов, Виктор Генев и Пламен Димов са били подложени на детектор на лъжата заради мача срещу ЦСКА-София (загуба с 1:3). Тестът, който е направен от психолози от МВР, е показал някои притеснителни неща", "date": "2019.05.25", "title": "Кирил Домусчиев: Има справедливост!"}
{"url": "https://standartnews.com/sport/grigor-zapochva-na-prvi-kort-v-nedelya-392979.html", "text": "Григор Димитров ще бъде един от първите тенисисти, които ще излязат на корта на Ролан Гарос 2019. Двубоят на Гришо със сърбина Янко Типсаревич е втори в програмата на корт №1 l keoe.s. Там в 12 часа една срещу друга излизат Петра Мартич и Онс Жабур, а след края на този двубой е ред на балканското дерби. По това време вече би трябвало да е ясен и евентуалният съперник във втори кръг, тъй като Марин Чилич и Томас Фабиано ще играят от 12 часа на втория по големина корт \"Сюзан Ленглен\". Най-интересно логично ще бъде централният корт \"Филип Шатрие\", където програмата откриват Анжелик Кербер и Анастасия Потапова. След това на корта ще излязат Стефанос Циципас, Роджър Федерер и Каролина Плишкова.", "date": "2019.05.25", "title": "Григор започва на първи корт в неделя"}
{"url": "https://standartnews.com/sport/s-dudova-shche-raboti-psikholog-392981.html", "text": "Психолог ще се грижи за 3-кратната европейска шампионка по борба Биляна Дудова, която направи опит за самоубийство. 21-годишната звезда сряза ръката си във вторник вечерта. Тя бе открита от своята съотборничка, съквартирантка и най-добра приятелка Сезен Белберова. Спортистката бе откарана по спешност в болница, а в четвъртък вече се беше прибрала у дома. Старши треньорът на женския национален отбор по борба Петър Касабов смята, че най-важното сега е Дудова да забрави за инцидента, като тя има подкрепата на момичетата в отбора, както и на цялата федерация. Всички й желаят бързо възстановяване, но треньорът няма да я пресира да се върне на тепиха по-скоро от необходимото. Преди няколко дни боркините се завърнаха от лагер в Япония. По време на цялото пътуване Дудова не е давала признаци, че има някакъв проблем, и този инцидент е голяма изненада за всички. Самата Биляна призна, че причината е лична, но не даде повече подробности. Тя е най-емоционалната състезателка в тима. Винаги е усмихната, но преживява тежко загубите. А годината не започна добре за нея – контузи коляното си през януари на турнира в Русия, травма, която по нейни думи много я е измъчила. Непосредствено преди европейското пък контузва и рамото си. Състезателката ще почива поне месец и ще пропусне държавния шампионат, който започва идната седмица във Враца.  ", "date": "2019.05.25", "title": "С Дудова ще работи психолог"}
{"url": "https://standartnews.com/sport/voleybolistite-bikha-srbiya-v-belgrad-392963.html", "text": "Мъжкият национален отбор по волейбол на България, воден от Силвано Пранди, надигра Сърбия с 3:1 (25:18, 24:26, 25:16, 25:19) гейма в първата контрола между вата тима, която се игра в зала \"Импулс\" в Белград. Треньорите на двата състава се договориха за пети, допълнителен гейм, който завърши при резултат 25:23. Реализатор за победата на България бе Николай Учиков с 24 точки (4 аса, 2 блокади), 17 точки добави Валентин Братоев (3 аса, 1 блокада). За сърбите с най-голям актив бе Божидар Вучичевич, който завърши с 20 точки (1 ас). Днес отново в Белград предстои втората проверка между двата тима.", "date": "2019.05.25", "title": "Волейболистите биха Сърбия в Белград"}
{"url": "https://standartnews.com/sport/ide-ogromen-skandal-v-prva-liga-s-tsska-sofiya-392980.html", "text": "Шефовете на футболния Черно море вероятно ще изпратят сигнал до БФС заради съмненията си, че ключови техни футболисти са играли за ЦСКА в дербито с Лудогорец в петък вечер, твърди Gong.bg. Скандалът гръмна вчера, когато варненци пристигнаха с юноши в Разград, където играха в последния си мач с Черно море, короновал „орлите“ за 8-ми път. Припомняме, че от състава бяха изхвърлени Георги Илиев, Георги Китанов, Иван Дюлгеров, Петър Витанов, Виктор Генев и Пламен Димов. Те усъмнили клубните шефове при домакинската загуба с 1:3 от ЦСКА. Целият тим бил подложен на детектор на лъжата, а резултатите излезли малко преди последното дерби за сезона. Има обаче съмнения, че това не е единственият мач на тима на Гриша Ганчев, който е съмнителен. Ако се получат и други такива сигнали в централата на БФС, поведението на отбора и неговите шефове ще бъдат гледани под лупа и може да се стигне и до изхвърляне от елитната група. Снощи направи впечатление и нервното поведение на дясната ръка на Гриша Ганчев още от времето на Литекс Стойчо Стоилов, който се тросна пред журналистите и не искаше да отговори на конкретен въпрос по горещата тема.", "date": "2019.05.25", "title": "Иде огромен скандал в Първа лига с ЦСКА-София"}
{"url": "https://standartnews.com/sport/ministr-kralev-otkri-10-iya-turnir-tereza-marinova-i-priyateli-393005.html", "text": "Министърът на младежта и спорта Красен Кралев даде старт на 10-ото юбилейно издание на лекоатлетическия турнир „Тереза Маринова и приятели“, организиран от олимпийската ни шампионка в тройния скок Тереза Маринова.  Събитието, което се провежда на стадиона на Националната спортна академия „Васил Левски” се включиха близо 700 деца от 6 до 12–годишна възраст, като и през тази година турнирът е с международно участие. Дисциплините в надпреварата са 40 м, 60 м, 150 м, 600м, скок на дължина от място и смесена щафета 4 х 50 метра. “Добре дошли на поредния голям празник, който нашата голяма лекоатлетка Тереза Маринова организира. Това е първият турнир, създаден за деца от 6 до 12 години, който вече 10 години продължава да събира най-големите български таланти в тази възраст. Благодаря на родителите, които подкрепят децата си и ги стимулират да се занимават с любимия спорт. Пожелавам Ви всичко най-добро и успехи за Вашите деца. Нека да растат като здрави и достойни българи”, каза министър Кралев и благодари на Тереза Маринова за всички усилия, които полага за развитието на българската лека атлетика. “Тереза е една жена с огромно сърце, която дава цялата си любов на децата. Благодаря на НСА, които вече 10-а година подпомагат този турнир и на първия спонсор, който също подкрепя турнира – компания „Мизуно“. Благодаря на всички, които организират състезанието. Пожелавам Ви много успехи, дано Вашите деца Ви радват и да достигнат успехите на Тереза”, допълни той. Тереза Маринова отправи благодарност към министър Кралев и към всички приятели, които подпомагат развитието на турнира и изрази надежда, че подкрепата ще продължава и в бъдеще. Тя благодари и на родителите, които са на стадиона с децата си от създаването на турнира и ги стимулират ежедневно да се занимават със спорт. Красен Кралев награди с медали и предметни награди победителите в надпреварата на 40м. Спортният министър връчи почетни плакети от името на Тереза Маринова на Национална спортна академия „Васил Левски“ за дългогодишното предоставяне на база за провеждане на състезанието и на верига SLS, която е дългогодишен партньор на турнира. Красен Кралев връчи награда и на генералния спонсор EasyCredit.", "date": "2019.05.25", "title": "Министър Кралев откри 10-ия турнир \"Тереза Маринова и приятели\""}
{"url": "https://standartnews.com/sport/opredelikha-natsionalkite-za-gran-pri-v-kholon-393001.html", "text": "Ясни са националките, които ще представят България на турнира по художествена гимнастика от веригата Гран При в Холон на 28-29 май. За Израел заминават Катрин Тасева, Невяна Владинова и Боряна Калейн. В съпътстващото състезание пък ще участва Татяна Воложанина.  Съпернички на българките ще са Алина Харнаско и Анастасия Салос (Белапрус). Япония е заявила Кахо Минагава. Русия ще участва с Анастасия Гозункова, Екатерина Селезньова, Дария Трубникова и Ирина Аненкова. Украйна ще разчита на Йева Мелезчук, Влада Николченко, Виктория Оноприенко и Катерина Погранична. При ансамблите момичетата на Весела Димитрова и Михаела Маевска ще пропуснат надпреварата. Освен състава на домакините в състезанието ще участват още съставите на Русия, Беларус и Украйна.", "date": "2019.05.25", "title": "Определиха националките за Гран При в Холон"}
{"url": "https://standartnews.com/sport/ivet-s-prva-pobeda-za-sezona-i-na-100-m-393020.html", "text": "Топ спринтьорката ни Ивет Лалова-Колио постигна първа победа за сезона и на 100 м. Участващата за турския \"Енка\" Лалова спечели късия спринт в елитната дивизия \"А\" на Европейската клубна купа по лека атлетика в Кастейон (Испания). Лалова беше най-бърза за 11.28 сек. и донесе 8 точки за турския си отбор \"Енка\". Втора финишира британката Рейчъл Милър от лондонския \"Темза Вали Хариърс\" за 11.49 секунди, а трета с 11.57 секунди се нареди португалката Лорене Базоло се от \"Спортинг Лисабон\". По-късно днес Лалова ще стартира и в щафетата на 4 х 100 м, а утре ще бяга и в спринта на 200 метра за \"Енка\".", "date": "2019.05.25", "title": "Ивет с първа победа за сезона и на 100 м"}
{"url": "https://standartnews.com/sport/khamiltn-poteglya-prva-v-gran-pri-na-monta-karlo-393022.html", "text": "Британецът Люис Хамилтън с Мерцедес ще стартира първи в старта за Гран При във Формула 1 на Монако утре. Световният шампион спечели квалификацията с рекордна обиколка от 1:10.166 мин. Втори остана временният лидер за световния шампиона Валтери Ботас (Финландия, Мерцедес), който ще започне неделното състезание до своя съотборник. Себастиан Фетел (Германия, Ферари) удари бариера и не успя да се вмъкне в първата редица. Той ще стартира до Макс Ферстапен (Холандия, Ред Бул), който завърши квалификацията с трето време. \"Точно това исках\", каза Хамилтън по отборното радио след рекордната обиколка в Монако. Той продължи в интервюто след квалификацията: \"Няма значение колко пъти си карал тук, винаги е като в сън. За мен това Гран при означава много и се постарах за победата\". Победителят от третата тренировка Шарл Льоклер (Монако, Ферари) пък отпадна още в първата квалификация и ще стартира от 16-о място. Със сигурност неговият най-добър шанс за подиум е в евентуален дъжд, а метеоролозите дават 60 процента шанс това да се случи в неделя.", "date": "2019.05.25", "title": "Хамилтън потегля първи за Гран при на Монако"}
