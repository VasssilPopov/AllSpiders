{"url": "https://standartnews.com/regionalni/110-godini-ot-rozhdenieto-na-nikola-vaptsarov-408361.html", "text": "Община Благоевград съвместно с Драматичен театър \"Никола Вапцаров\", Съюза на българските писатели гр.София и Народно Читалище \"Н. Й. Вапцаров-1866\", канят жители и гости на града на 6 декември от 17.00 часа пред барелефа на Никола Вапцаров, разположен на фасадата на ДТ ”Никола Вапцаров”, да почетат паметта на поета-революционер. Ще бъдат положени венци и цветя в знак на признателност по повод 110 години от рождението на гениалния български поет. Биг Бенд Благоевград ще приветства гражданите и гостите на града, а актьорите от ДТ ,\"Н. Вапцаров\" Жанет Керанова и Александър Митев ще изпълнят емблематични стихове на поета. Ще се състои и шествие от паметника на Вапцаров до зала \"22-ри септември\", където годишнината ще бъде отбелязана с празничен концерт. В програмата ще вземат участие Фолклорна група \"Бански старчета\"- гр. Банско, рецитал от НЧ „15 Септември 1903 година“ град Разлог, състави към Народно Читалище \"Н. Й. Вапцаров-1866\", Благоевград.", "date": "2019.12.05", "title": "110 години от рождението на Никола Вапцаров"}
{"url": "https://standartnews.com/regionalni/5-mlnlv-defitsit-v-byudzheta-na-razgrad-408358.html", "text": "5 млн.лв. недостиг в бюджета на Разград зейва в края на 2019 година. Това съобщи новият кмет Денчо Бояджиев, който след 4-годишно прекъсване за четвърти път пое поста на градоначалник в лудогорската община. \r\nДефицитът в местната хазна е резултат на  бездействия, неправилни решения и абдикация от отговорност от страна на досегашната местна управа, показали първоначалните проверки. Над 2 милиона глоби грозят кметството заради просрочени или некачествено изпълнени инфрастуктурни проекти по оперативни програми, финансирани с европари.   Над половин милион санкция за лошо  изпълненен проект по подобряване на градската среда в ж.к. „Орел” вече е наложена и потвърдена от съда, забавянето на ремонта в 10 училища и детски градини предвещава още наказания. Има забавени плащания към доставчици, като само дълговете  към сметосъбиращата фирма са над 1,2 млн лева. В момента тече пълна проверка на всички дейности в общината, обследва се работата   на общинските предприятия, за да се  направят нужните промени, които ще възстановят нормалния ритъм на работа, обясни кметът. Той предупреди, че лошото финансово състояние на общината вероятно ще наложи повишаване на местните данъци и такси. Дефицит от 5 млн. е около една трета от годишните собствени приходи на общината и тази дупка в бюджета ще трябва да се пълни, не скри тревогата си  Денчо Бояджиев. Ако при проверките в местната администрация се установят нарушения на законите, то данните за това ще бъдат предадени на прокуратурата, предупреди новоизбраният кмет.  ", "date": "2019.12.05", "title": "5 млн.лв. дефицит в бюджета на Разград"}
{"url": "https://standartnews.com/regionalni/spasyavakha-postradali-pri-ptp-408352.html", "text": "На паркинга пред крепостта Баба Вида във Видин се проведе демонтративно занятие за действия при пътнотранспортно произшествие. То е организирано от областна администрация Видин и ПБЗН-Видин. На него присъстваха зам.-областният управител Лъчезар Попиванов, ученици от града, представители на институции, граждани. С това събитие бе отбелязан и Международният ден на доброволеца. Целта на демонстративното занятие за действия при пътно-транспортно произшествие бе да се провери готовността за действие и подобряване на взаимодействието и координацията между екипите на съставните части на Единната спасителна система на територията на област Видин при пътно-транспортно произшествие и ликвидиране последиците от него. Присъстващите на демонстративното занятие станаха свидетели на симулативно разиграване на ситуация с два катастрофирали леки автомобила, при която има и пострадали лица. При подаден сигнал за злополуката на спешен телефон 112 на мястото на произшествието пристигнаха служители на Пътна полиция, Пожарна безопасност и защита на населението, Център за спешна медицинска помощ, Български червен кръст и Съюз на българските автомобилисти. На местопроизшествието пристигнаха и доброволци от Община Видин. Всяка служба започна дейност от своята компетентност. Две от пострадалите лица бяха транспортирани за оказване на спешна медицинска помощ, а другите две по-леко пострадали лица постъпиха в пункта на БЧК за психосоциална. Автомобилите бяха отстранени от мястото на злополуката. Решението за организиране на съвместни регионални учения бе взето на заседание на Областната комисия по безопасност на движението по пътищата.", "date": "2019.12.05", "title": "Спасяваха пострадали при ПТП"}
{"url": "https://standartnews.com/regionalni/smolyansko-ostana-bez-tok-zaradi-zimata-408335.html", "text": "Първият сняг в Смолянско предизвика проблеми на пътя и прекъсване на електрозахранването на някои места. По високите места на областта снежната покривка достигна 30 см. Това наложи временна забрана за движението на камионите. Със забавяне бяха изчистени и опесъчени пътищата в Смолянско, признават от КАТ. Тази сутрин електричеството в няколко селища в община Чепеларе беше прекъснато, съобщава бTV. Ситуацията в областта вече се нормализира. Снеговалежът е спрял. Движението на камиони през прохода. Превала и пътя между Проглед и Стойките, и Стойките и Широка лъка остава ограничено. 90 машини в областта са работили цяла нощ на терен. За спазването на наложеното ограничение за вериги в прохода Превала следи пътна полиция. Някои от шофьорите и местните обаче са категорични, че снегът не ги е изненадал, защото е бил обявен в прогнозата и са го очаквали, пише дир.бг. Мнозина, обаче, не слагат вериги, докато снежната покривка не стане 1 метър. \"Пътищата към момента са изчистени, но не са опесъчени. Има забавяне на фирмата с тази дейност, която води до недобри условия за пътуване\", заяви гл. инсп. Костадин Марковски, началник на \"Пътна полиция\" - Смолян пред bTV. В момента 9 машини са заети с почистването на снега в проходите.", "date": "2019.12.05", "title": "Смолянско остана без ток заради зимата"}
{"url": "https://standartnews.com/biznes/pishat-nov-zakon-za-khranite-408340.html", "text": "Нов закон за храните готви министерството на земеделието. Това съобщи по време на дискусията на вестник Стандарт \"Да на българската храна\" заместник-министър Чавдар Маринов. „Целта на новия закон е да направи храните напълно отговарящи на еврокритериите. Заедно с него в момента пишем и закон за агрохранителната верига в България. Вътре фигурира целият интегриран контрол на хранителната верига при производството на всеки един продукт“, обясни Маринов. Той съобщи още, че се готви и нова наредба за детските храни в училище. „За нас грижата за децата е на първо място“, обясни Маринов и продължи: „Наредбата ще засяга предоставянето на плод и мляко във всички детски заведения. За нас е важно обаче да научим децата да възприемат и съхранят този хранителен режим, който би им станал начин на живот.“ 470 хил. деца получават плод и мляко всеки ден. Това означава, че МЗХГ усвоява 100% от евросредствата по тази програма. „Но сега искаме в новата наредба за детското хранене да  запишем, че 50% от продуктите ще бъдат българско производство“, завърши Маринов.", "date": "2019.12.05", "title": "Пишат нов закон за храните"}
{"url": "https://standartnews.com/biznes/biznest-raboti-pri-predvidima-sreda-408342.html", "text": "Хранителният бизнесът в България е водещ в брутния вътрешен продукт, но това е възможно, защото властта е ясна, последователна и предвидима. Иначе бизнесът не може да работи добре. Това заяви на дискусията на Стандарт „да на българската храна“ депутатът Йордан Апостолов – заместник председател на парламентарната земеделска комисия. Според него в Бюджет 2020 при нулев дефицит държавата ще може без да наруши правилата на ЕС да реагира при евентуално забавяне на икономиката на Европа.", "date": "2019.12.05", "title": "Депутат: Бизнесът работи при предвидима среда"}
{"url": "https://standartnews.com/biznes/l-borisov-13-ot-bvp-idvat-ot-khranitelniya-bransh-408341.html", "text": "„Когато има криза хранително-вкусовата промишленост пази икономиката ни.“ Така започна изказването си на форума на Стандарт „Да на българската храна“ заместник-министърът на земеделието, храните и горите Лъчезар Борисов. Той съобщи, че 11% от БВП идват именно от аграрния бранш. „За първите 6 месеца на 2019 г. България има износ за 1,634 млрд. лева или това означава 3% ръст в сравнение със същия период на миналата година“, обясни още Борисов и допълни, че за последните 2 години най-големите инвестиции в този сектор идват от САЩ. „Нашата цел е да подпомогнем всеки един бранш в България, освен чрез лостовете, с които разполагаме, но и с показ на малките и средни фирми на международни изложения“, каза Борисов. И завърши с думите, че хранително-вкусовият сектор има нужда от иновации.", "date": "2019.12.05", "title": "Л. Борисов: 11% от БВП идват от хранителния бранш"}
{"url": "https://standartnews.com/biznes/standart-diskutira-s-proizvoditeli-blgarskite-khrani-408339.html", "text": "Започна дискусията на Стандарт \"Да на българската храна\". Традиционният форум се провежда в хотел Маринела в София и в него участват десетки български производители. Старт на събитието даде детската музикална формация „Брезичка“ към Фондация „Духовно огледало“. Във форума участват главният редактор на Стандарт Славка Бозукова, заместник-министърът на земеделието Чавдар Маринов, заместник-министърът на икономиката Лъчезар Борисов, шефът на Агенцията по лозата и виното Красимир Коев, представители на Комисията за защита на потребителите, на Българската агенция за експортно застраховане, на Българската агенция за безопасност на храните и др. „Събрахме се днес, за да отчетем постигнатото през годината, да се похвалим с успехите и да си пожелаем за предстоящата 2020 г. много здраве, пълни хамбари и още по-добри продажби. Въпреки мрачните облаци над световната икономика, годината, която измина, бе много добра за България. Бизнес климатът през 2019 г. напомня за най-добрите времена на прехода и по-специално върховата 2008 г.“, каза г-жа Бозукова при откриването на дискусията. „Очакваният ръст от над 3,5% е сред най-добрите в Европа, безработицата е на исторически ниско ниво. За разлика от миналата година, когато като основен фактор за растежа бе увеличеното потребление заради растящите доходи, то тази година се показа ясна тенденция - сред двигателите вече е и износът, особено в аграрния сектор“, подчерта главната редакторка на Стандарт.", "date": "2019.12.05", "title": "Стандарт дискутира с бизнеса българските храни"}
{"url": "https://standartnews.com/biznes/urdzhanov-imame-nuzhda-ot-podkrepata-na-drzhavata-408345.html", "text": "В месопреработвателния сектор повечето фирми са средни и малки. Заради това на международни изложения ходим заедно. На последното в Берлин бяхме 20 фирми на един щанд, имахме по 1 кв. м площ и показахме всеки по един продукт. Това обясни на дискусията на Стандарт \"Да на българската храна\" Атанас Урджанов от Белла България, който оглавява и Асоциацията на месопреработвателите в България. Според него този бранш има нужда от подкрепата на държавата, защото на международно ниво тя е изключително важна и престижна.", "date": "2019.12.05", "title": "Урджанов: Имаме нужда от подкрепата на държавата"}
{"url": "https://standartnews.com/biznes/kukusheva-nuzhna-e-promyana-na-standarta-za-khranite-408347.html", "text": "Нека да направим форум „Да на стандарта на българската храна“! Това поиска Мариана Кукушева – председател на Браншовия съюз на хлебарите и сладкарите в изказване на дискусията на Стандарт „Да на българската храна“, която се провежда в хотел „Маринела“ в София. „На такъв форум производителите ще кажат своите идеи и практики, ще кажат нуждата си от промяна, изисквания и т.н.“, емоционална бе Кукушева. Тя коментира още, че има голямо напрежение между производителите и веригите магазини, и това също заслужава нова тема.", "date": "2019.12.05", "title": "Кукушева: Нужна е промяна на стандарта за храните"}
{"url": "https://standartnews.com/biznes/99-ot-khranata-ni-e-bezopasna-408346.html", "text": "99 на сто от храните в България са безопасни, обяви в изказване на дискусията на Стандарт \"Да на българската храна\" председателят на Българската агенция за безопасност на храните (БАБХ) Паскал Желязков. „Агенцията по храните има за основна цел безопасността на храната, като за целта разполагаме и в лаборатории на границата, за да има пълен контрол, съобщи Желязков и допълни: Няма нито луда овца, нито незнание на местонахождението на крави и още куп такива лъжи. Това са пълни измишльотини и провокации“, категоричен бе шефът на БАБХ. Желязков обаче каза, че агенцията има нужда от допълнително финансиране, тъй като се правят стотици проби всеки ден.", "date": "2019.12.05", "title": "99% от храната ни е безопасна"}
{"url": "https://standartnews.com/biznes/zapazvame-polozhitelno-saldo-v-trgoviyata-s-germaniya-408354.html", "text": "„В България има отлични условия за развитие на бизнеса. Неслучайно, според проучванията, 88% от германските фирми отговарят положително на въпроса дали отново биха инвестирали у нас“. Това заяви премиерът Бойко Борисов на среща с представители на Германо-българската индустриално-търговска камара и Източната комисия на германската икономика. На разговора с министър-председателя Бойко Борисов в Министерски съвет присъстваха представители на големи германски фирми, които искат да развиват и разширяват своя бизнес в България. Перспектива за бъдещи инвестиции е интересът, проявяван от германски компании към сферата на транспортна инфраструктура, енергетика и енергийна ефективност, управление на води и отпадъци, машиностроене, производство на автомобилни части и детайли, електроника и електротехника, хранително-вкусова промишленост и др. Участниците в срещата приветстваха личната ангажираност на министър-председателя Бойко Борисов за увеличението на германските инвестиции в България. „Връзките между двете държави са изключително добре развити. Над 1400 германски фирми, в които работят над 60 000 души, са представени в България. Развитието на нашите връзки е изключително позитивно, подчерта Януш Кулик, говорител на работната група за Югоизточна Европа при Германската източна бизнес асоциация. Германия остава водещ външнотърговски партньор на България. За периода януари – август 2019 г. Износът ни за Германия е в размер на 2,876 млрд. Евро и бележи ръст от 1.3% спрямо същия период на 2018 г. „България е една от малкото държави по света, която може да се похвали, че има положително търговско салдо с Германия“, каза премиерът Борисов. През 2018 г. стокообменът между двете държави достигна до рекордните 8 153 млн. евро и се очаква тази година да бъде над 9 млрд. евро. За 2018 г. преките чуждестранни инвестиции от Германия възлизат на 105.4 млн. евро. Около 30% от 100-те най-големи инвеститори в България са германски или с германско участие. Германия е водещ туристически партньор на България сред страните от ЕС и е един от най-важните пазари за българския туристически продукт. За 2018 г. Страната ни е посетена от над 850 000 немски туристи.", "date": "2019.12.05", "title": "Запазваме положително салдо в търговията с Германия"}
{"url": "https://standartnews.com/biznes/gefco-s-gdp-sertifikat-za-prevoz-na-lekarstva-408357.html", "text": "Копанията GEFCO, която е световен лидер в мултимодалните решения на веригата за доставки и европейски лидер в автомобилната логистика, получи сертификат за добра дистрибуторска практика (GDP) от Бюро Веритас, за транспорт на фармацевтични продукти в девет държави. По този начин, GEFCO отговаря на изискванията за добра дистрибуторска практика в общо 15 държави, което показва ясния ангажимент на компанията към процесите на управление на качеството във все по-сложния пазар. Общо девет държави получиха сертификата за транспорт след задълбочен одит от Бюро Веритас – България, Италия, Мароко, Полша, Сърбия, Словения, Швейцария, Турция и Великобритания. Това е следваща стъпка след сертифициране на процесите на GEFCO в Чехия, Словакия, Унгария, Гърция, Румъния както и Централата на Групата във Франция миналата година. GDP сертификатът показва, че GEFCO отговаря на изискванията на Европейската комисия за добра дистрибуторска практика на разпространение на фармацевтични продукти за хуманна употреба и е валиден за три години. Той отразява ангажимента на GEFCO да предлага услуги с високо качество и разбирането на различните предизвикателства, пред които са изправени клиентите, включително проследяване на стоките и предотвратяване на фалшификации. „Радваме се, че успяхме да постигнем сертифициране за още девет държави в нашата мрежа.“, подчерта Тони Гън, изпълнителен вицепрезидент „Въздушни и морски товари“ на GEFCO. „Нашите клиенти се нуждаят от строги стандарти за контрол и сигурност, а ние се гордеем с богата история на доставки на качествени услуги. Благодарение на този сертификат, ние вече сме в по-силна позиция за да предложим обслужване на още по-добро ниво, ясно разграничаване от конкурентите ни и да поставим силен акцент върху най-високото равнище на удовлетвореност на клиентите в този интензивно развиващ се сектор. Амбициите ни са през 2020 г. да продължим да се разрастваме, за да посрещаме предизвикателствата на клиентите ни в частния и публичния сектор и да допълним сертифицирането за сухопътен транспорт в още европейски страни.“ Логистичният пазар в науките за живота и здравеопазването става все по-сложен. Постоянното нарастване на употребата на фармацевтични продукти в домашна среда и необходимостта от поддържане целостта на фармацевтичните продуктите при ниски температури във веригата за доставки, определя увеличаването на обема на чувствителните към температурата продукти. Доклад, публикуван от Grand View Research през април, установи, че размерът на световния пазар на логистиката на фармацевтични продукти през 2018 г. година е оценен на 76,4 милиарда щатски долара, а очакванията са от 2019 г. до 2025 г. да се отчете общ годишен темп на растеж от 3,5%. Същевременно, нормативните разпоредби, свързани с транспортирането на тези продукти, стават по-строги. Веригите за доставки са силно регулирани и изискват транспорт, който да отговаря на добрите дистрибуторски практики за разпространение, включително ограничения във времето на транзит както и специфичните условия на контролирана температура. Логистичните доставчици трябва да подкрепят индустрията, за да гарантират, че продуктите се транспортират законно, безопасно и навреме, в услуга на бизнеса. Като експерт в областта на науките за живота и здравеопазването, GEFCO предлага услуги от врата до врата, доставки с контрол на температурата и интегрирана логистика чрез глобалната си мрежа като ключова част от корпоративната си идентичност „Партньори, без граници“ и в полза на клиентите. Като част от Групата GEFCO българското дъщерно дружество е последователно в политиката си за внедряване на нови технологии и иновации. Постоянният ангажимент и стремежът да предоставя услуги с най-високо качество на своите клиенти в България и на Балканите, засилва влиянието на GEFCO България в областта на науките за живота и здравеопазването, като същевременно увеличава добавената стойност на компанията и я прави надежден партньор сред веригите за доставки. \"GDP сертификатът е резултат от високото ниво на услугите, които предлагаме и показва доверието на нашите партньори от фармацевтичната индустрия.\" каза Жером Шевроле, регионален мениджър за Балканите и генерален мениджър на GEFCO България и Румъния „Убеден съм, че безупречната система за контрол на качеството, която гарантира сигурността през целия процес на веригата за доставки, ще отвори нови хоризонти за развитие на компанията.“ добави той.", "date": "2019.12.05", "title": "GEFCO с GDP сертификат за превоз на лекарства"}
{"url": "https://standartnews.com/biznes/stroiteli-predlagat-reshenie-na-problemi-s-imotite-408355.html", "text": "Собствениците на имоти в междублокови пространства да имат възможност за компенсация или замяна с други терени в съседство или със земеделски земи, с възможност за застрояване. Това ще ограничи напрежението между гражданите и строителните предприемачи, като запази правото на притежателите да използват и устроят терените си.  За тези промени настояват членовете на Националната асоциация на строителните предприемачи. Организацията обединява над 20 утвърдени строително-инвестиционни компании, опериращи предимно на територията на Столична община. „Страхът от превръщането на междублоковите пространства в строителна площадка е залегнал в съзнанието на жителите на почти всички квартали. Нашето предложение е този проблем да бъде решен чрез подходящи алтернативи за тези пространства, за да се запазят правата на собствениците им, като същевременно се гарантира спокойствието на живущите. Това може да стане и чрез регулиране на парцели, позволяващи изместване на имотите по калканите на съществуващите блокове. По този начин входовете на комплексите ще се увеличат, без да се нарушава концепцията на сградите“, коментира Александър Ваклин, член на НАСП. По думите му е възможен и вариант, при който държавата изплаща на собствениците стойността на проблемните имоти, защото именно тя е органът, който е върнал правото им на собственост, но не позволява то да бъде реализирано.  Членовете на НАСП настояват за промени при регламентирането на жилищни и нежилищни сгради. В момента регулацията позволява жилищни имоти в смесени сгради на практика да се изграждат с по-малки отстояния, каквито са позволени при другите типове строителство.  „Ще работим заедно със сформираната вече по инициатива на Столична община група от УАСГ за съобразяване на отстоянията между новопроектираните сгради и околните обекти. За да се постигне хармонична среда с добра инфраструктурна обезпеченост, е важно в този процес да се вземат предвид размерите на имотите и улиците, а приходите от строителството да се влагат в облагородяване на заобикалящата среда. И разбира се, тези промени трябва да се приложат в изискванията за плътност на застрояването“, казва Йордан Тарашманов, член на УС на НАСП. Сред казусите с належаща нужда от решение е също регламентирането на имотите с изцяло северно изложение. В момента наредбите не позволяват жилища с изложение изцяло на север, североизток или северозапад. От организацията работят по предложения за корекции в Закона за устройство на териториите – чл. 32 за разстоянието между жилищните сгради, и Наредба №7 – за изложението на жилищните имоти. Спад на броя сключени сделки през 2020 г., при стабилни цени, прогнозират от Асоциацията. Строителните предприемачи очакват поскъпването на новите жилища да бъде минимално – между 3% и 5%, какъвто бе и ръстът през отминаващата 2019-а. Въпреки високата активност на купувачите през последните години, силно вероятно е обемът на покупките да намалее с до 15%. „Макар профилът на клиентите да е без съществена разлика – млади семейства, търсещи първо жилище, виждаме промяна в поведението им. Процесът по покупка става по-дълъг, провеждат се повече огледи, преговорите са интензивни. Търсят се различни възможности за предоговаряне на условията, като отстъпки и гъвкавост в схемите за изплащане“, уточнява Асен Чавдаров, член на УС. Увеличават се покупките на жилища с банков кредит, отчитат от НАСП. Достъпните заеми и изгодните условия привличат клиенти, които не разполагат с цялата сума, но имат стабилни доходи.  „Можем да обособим два типа купувачи с кредит – едните разчитат основно на заема с минимално самоучастие в сделката около 20%, а другите разполагат с повече спестявания и покриват над 60% от стойността на имота сами“, допълва Асен Чавдаров. Практика на някои от клиентите, които имат собствено жилище и планират покупката на ново, е да ипотекират стария си апартамент, използвайки сумата за покриване на част от сделката. След като се настанят в новото жилище, отдават старото под наем. Средствата от наема използват за вноската по кредита и след като изплатят ипотеката, вече разполагат с две жилища. Членовете на НАСП очакват повече съдействие и активна работа от новия екип на Столична община за подобряване на строително-инвестиционната среда в града. „Инициирането на законови промени, уреждащи проблемите със собствеността върху уличната регулацията, е сред приоритетите ни за следващата година. Надяваме се заедно с екипа на Столична община да постигнем консенсус относно регулаторни норми, ефективни и за гражданите, и за бизнеса“, каза Красимир Шалев, член на УС. От Асоциацията настояват за въвеждане на електронно строително разрешително, като  една от най-съществените и належащи стъпки за облекчаване на административната тежест. „Дигитализацията на процесите ще улесни както нашата дейност, така и работата на администрацията. Излишната бюрокрация затруднява реализирането на продуктите и забавя обществения оборот в толкова ключов за икономиката сектор“, категоричен е Георги Шопов, председател на НАСП.", "date": "2019.12.05", "title": "Строители предлагат решение на проблеми с терените"}
{"url": "https://standartnews.com/biznes/germanska-kompaniya-shche-otkrie-it-tsentr-v-sofiya-408364.html", "text": "Икономическият министър Емил Караниколов и Карстен Битнер, член на Борда на Group Technology Foundations Commerzbank AG обсъдиха намеренията на банката да открие IT Hub в София. По време на срещата беше представен инвестиционния план на банката, като по думите на д-р Битнер първоначално ще бъдат открити 400 работни места за висококвалифицирани IT специалисти, като тенденцията е те да нараснат до 600. Караниколов заяви, че намеренията за инвестиция на Commerzbank AG е поредното доказателство за положителното развитие на IT-сектора в България и допринася за затвърждаване образа на страната ни като привлекателна и конкурентоспособна инвестиционна дестинация. „Разчитаме инвестицията на Commerzbank AG да провокира интереса и на други водещи германски компании за инвестиции в България“, подчерта Караниколов. В средата на 2019 г. заетите в сектора на информационните технологии е над 62 200 души. През второто тримесечие на 2019 г. оборотът на предприятията в ИКТ сектора нараства с 28,9% спрямо съответното тримесечие на предходната година, като това увеличение е най-голямото от година и половина насам. През предходното тримесечие на 2019 г. ръстът на оборота на годишна база е бил 20.6%. Дейности в ИКТ сектора се осъществяват от около 12 498 фирми.", "date": "2019.12.05", "title": "Германска компания ще открие IT център в София"}
{"url": "https://www.standartnews.com/sport/pak-tsakat-kobrata-za-mach-s-dzhoshua-408328.html", "text": "Колкото и на българските фенове на бокса да им се иска да видят мач между родната звезда на професионалния ринг Кубрат Пулев срещу доскорошния хегемон в тежка категория Антъни Джошуа за световната титла, дойде още едно доказателство, че подобен мач не попада в сметките на британеца.  И ако в сряда медиите на Острова анализираха как тази опция не е подходяща за AJ, сега промоутърът му Еди Хърн лично обяви, че такъв двубой просто няма как да се състои. Разбира се, всичко е в сферата на вероятностите и зависи от факта дали доскорошният носител на три световни титли ще победи Анди Руис в събота вечерта в Саудитска Арабия.  Ако това се случи, Джошуа ще си върне коланите. А според Хърн, следващият му мач ще е с Дионтей Уайлдър за единствената световна титла, която все още не е печелил. Това означава, че ако си върне трофеите, той ще оваканти този в IBF, за който задължителен претендент е Кобрата, за да може да срещне американеца. \"Имаме договор с организаторите в Саудитска Арабия и мисля, че те ще натиснат за това следващият мач на Антъни да е с Дионтей Уайлдър. Те искат двубой от такова естество. Без да се отнасям пренебрежително към Пулев и щаба му, но не можем да кажем: \"Нека Джошуа се бие просто с някого и да го доведем в Саудитска Арабия.\" Мисля, че мач с Уайлдър има по-голям шанс за Саудитска Арабия.\" \"Но скоро ще станат две години, откакто Антъни не се е бил в Англия. Евентуален мач с Пулев по-скоро би се провел там някога. Естествено, винаги остава тръпката от нов бой в \"Медисън Скуеър Гардън\", въпреки лошия спомен. Той просто трябва да се върне там. Но първо нека победи в събота.\" \"Сега мисля единствено за мача в събота и се моля да го спечели. Едва след това ще мислим за следващите му мачове и как ще подредим нещата около тях, има достатъчно време за това. Сега е важен следващият сблъсък\", заяви Хърн. ", "date": "2019.12.05", "title": "Пак цакат Кобрата за мач с Джошуа"}
{"url": "https://standartnews.com/sport/livrpul-bie-mourino-s-prva-zaguba-408327.html", "text": "Ливърпул срази с 5:2 Евертън в дерби №234 на града на Бийтълс. Двубоят бе от 15-ия кръг на английската Висша лига. За победителите през първото полувреме се разписаха Ориги (6 и 31), Джердан Шакири (17) и Садио Мане (44), а за Евертън точни бяха Майкъл Кийн (21) и Ричарлисон (45). След почивката Мане можеше да вкара на 2 пъти, но пропусна, а Вайналдум оформи петицата в 90-ата минута. Ливърпул вече е без загуба във Висшата лига в 32 поредни мача, което е клубен рекорд и запази преднината си от осем точки пред Лестър и 11 пред шампиона Манчестър Сити в класирането. На другия полюс бе Тотнъм. Воденият от Жозе Моуриньо тим от Лондон загуби с 1:2 гостуването на Манчестър Юнайтед. За Моу това е първо поражение начело на \"шпорите\". Други резултати от 15-ия кръг на Висшата лига: Лестър - Уотфорд 2:0,  Челси - Астън Вила  2:1, Саутхемптън - Норич 2:1, Манчестър Юнайтед – Тотнъм  2:1, Уулвърхемптън - Уест Хем  2:0", "date": "2019.12.05", "title": "Ливърпул бие, Моуриньо с първа загуба"}
{"url": "https://www.standartnews.com/sport/berbo-i-fergyusn-zaedno-na-mach-408330.html", "text": "Манчестър Юнайтед приветства срещата между Димитър Бербатов и бившия мениджър на отбора сър Алекс Фъргюсън, съобщава Gol. Двамата се засякоха на \"Олд Трафорд\" покрай двубоя на тима с Тотнъм (2:1). \r\n \r\n\"Колко хубаво е да видим тези двамата отново в \"Манчестър Юнайтед\", написаха от клуба в социалните мрежи и публикуваха специалната снимка. \r\n \r\nБившият капитан на България Бербатов беше на стадион \"Олд Трафорд\" в качеството си на анализатор в студиото на \"Амазон прайм\". \r\n \r\n\"Заслужена победа за Юнайтед, а \"шпорите\" все още се боят, когато идват тук\", каза цитираният от \"Дневник\" Бербатов, който е бивш футболист и на двата отбора. \r\n \r\n\"Въпреки че на хартия Тотнъм са по-силният отбор, в началото се виждаше как подхождат с уважение към Юнайтед. Накрая страдаха заради това\", добави българинът.", "date": "2019.12.05", "title": "Бербо и Фергюсън заедно на мач"}
{"url": "https://standartnews.com/biznes/uspekht-na-bankite-e-zaradi-rastyashchata-ikonomika-i-iznos-408372.html", "text": "СЛАВКА БОЗУКОВА \r\n- Да, данните за растежа на брутния вътрешен продукт на България са по-добри от очакваните. 3.7% през третото тримесечие ни нарежда сред първите в ЕС. Резултатът е още по-впечатляващ на фона на неубедителното представяне на нашите основни търговски партньори Германия, Италия, Гърция и Турция. Безработицата спадна дори под 5%, бюджетът има излишък, а Стандарт и Пуурс вдигнаха рейтинга ни. Притесненията миналата година бяха основно свързани с политически фактори като изборите в Европа и във водещи европейски страни, Брекзит, търговски войни, местни избори у нас. В крайна сметка икономиките показаха частичен имунитет към политическите фактори и въпреки че като цяло се очаква все пак те да забавят ход през 2020 година, песимистичните сценарии не са с голяма дълбочина засега. \r\n \r\n - Всъщност най-важните фактори за успеха на банките са точно растящата икономика на страната, вътрешното потребление и стабилният износ. Ниските лихви са фактор, който по-скоро влияе негативно на резултатите на банките, а технологиите ще имат съществен принос за успеха на банките в идните години. На този етап те само формират основите и дават инфраструктурата, която ще помогне на банките да променят цялостния си облик и поведение занапред. Другият фактор, който влияе добре и е свързан със стабилната икономика, са по-малките разходи за обезценка по лоши кредити. Освен това банките се стараят да контролират добре разходите си за издръжка и по възможност да ги намалят, а приходите от такси и комисионни са относително постоянни. Консолидациите са също важен фактор за намаляване на банковите разходи. Друг основен аргумент за по-доброто представяне на сектора е растящото с около 16% ипотечно и потребителско кредитиране, което компенсира в определена степен свиващите се лихвени маржове. Ако банките успеят да постигнат резултат, близък до миналогодишния, това ще е наистина добро постижение. \r\n \r\n- Не бих описал резултатите на Китай като буксуване. Що се отнася до останалите коментари, трябва да кажем, че световната икономика през тази година се развива малко по-добре от очакванията и нейните фундаменти не бяха дълбоко уязвени, по-скоро повечето причини, заради които очаквахме трудна година, както споменах, бяха от политически характер. Естествено обърната крива на доходността на американския дълг, продължилият рекордно дълго растеж в САЩ и други индикатори говореха за възможна предстояща рецесия в най-голямата икономика на света. Всички виждаме, че това не се случва, поне засега. Ето защо както международните пазари, така и МВФ и основните централни банки очакват забавен растеж в основните световни икономики през 2020 година, но все пак растеж. \r\n \r\n- Не мисля, че даже е едно. Най-голямото предизвикателство пред новото ръководство на ЕЦБ е да стимулира правителствата да извършват структурни реформи и да вкарат в мотора на Европейската икономика повече фискални и структурни решения, защото монетарните са пренапрегнати и свръх употребени. Естествено резултатът от нейната активност ще повлияе и на икономиката на Европейския съюз. Ключови за българския банков сектор ще бъдат решенията й, свързани с лихвените нива, както и надзорните й практики, чрез които ние възприемаме вижданията й за регулациите, като например третирането на необслужваните кредити. \r\n \r\n- Всъщност коректният анализ налага точно тези сравнения да се извършват за по-дълги периоди и ако през 2019 г. ръстът на ипотечните кредити е двуцифрен, то той не беше такъв няколко години преди това. Точно в тези няколко години доходите изпреварваха растежа на ипотечните кредити. Можем да установим, че дистанцията между нарастването на двата агрегата ипотечни кредити като растеж и доходи не е толкова голяма за период от 2010 година до днес. Естествено растежът на ипотечните кредити е свързан с факта, че лихвите са ниски и доходите по спестяванията на практика са отрицателни, ако отчетем и инфлацията. Това, което все още не се забелязва, е балон на цените на недвижимите имоти. Има по-забележимо нарастване в София и в някои големи градове, но то е в приемлив мащаб, особено ако се гледа цялата карта на България. Естествено един продължителен кредитен растеж с такива темпове не е безобиден, и затова БНБ реагира с различни капиталови мерки. \r\n \r\n- Потребителите, които са клиенти на банките, вече свикнаха да ползват дигитални услуги на практика във всички сектори и вече имат различна мяра за достъпност, удобство и бързина на услугите. Стандарт, който се поставя от много от другите доставчици – доставчици на ритейл услуги, от телекомите, от доставчиците на туристически услуги, транспортни и т.н. Общо взето ненормално е да очакваме, че само в сектора на финансовите услуги и конкретно банковите, продуктите и услугите ще се доставят бавно, по класическия, стар, физически начин и потребителите ще харесат този подход. Банките по света даже закъсняха и немалко модерни технологични решения на територията на банките бяха предложени от големите технологични компании, както и от компаниите за финансови технологии. Ето защо още от няколко години насам банките се активизираха изключително много, мобилизираха огромни ресурси и започнаха, не само в България, интензивно да наваксват и даже да трупат преднина в много сфери на финансовите услуги и посредничество, така че да приближат и да изравнят най-добрите образци на съвременни доставки на услуги. Ние, в ОББ, работим отдавна и приемаме много сериозно дълбоката промяна в банковия бизнес модел. Съществена причина за това е фактът, че принадлежим към смятаната за най-иновативна класическа банка в Европа за миналата година – KBC. Тя има специален фокус точно върху иновациите и технологиите, които й помогнаха да се превърне в образец и лидер на европейския пазар в това отношение – нещо, което на нас ни помага бързо да напредваме и да възприемаме готови отношения. Няма да ви изненадам сигурно, като ви кажа, че само за 2020 година ще въведем повече от 20 иновативни и високотехнологични решения, които в много отношения интегрират банковите услуги със застрахователните, лизинговите и други финансови продукти. Дигитални решения едновременно за всички финансови нужди на клиентите.      \r\n \r\n- В риториката на ЕЦБ засега не виждаме индикации за промяна. \r\n \r\n- Не, не приключва и няма сделка, която да е последна, освен ако не са останали само три, четири банки. Изобщо стремежът на банките към ефективност особено в период, в който лихвените проценти създават оскъдна среда за доходи, е нормално да ги насочи към  консолидации. Естествено е, като форма за ефективност тя да се търси все повече от банковия сектор, така че не приключва, но кога и дали ще има нови сливания зависи от решенията на отделните пазарни участници. Във всеки случай средата насърчава подобни стъпки повече от всякога. \r\n \r\n- Ако вратите на ЕРМ2 и банковия съюз бъдат отворени за нас, те ще ни донесат дългосрочна програма за конвергенция на валутата ни във валутния съюз. Що се отнася конкретно до банките – ще осигурят присъствието на ЕЦБ в надзорния процес върху големите или подбрани от нея банки, като по този начин ще внесат допълнителна форма на сигурност и по-висока надеждност на цялата среда – както за нас, които живеем тук, така и за чуждестранните инвеститори. Естествено самото усилие за получаване на покана е здравословно за страната ни, доколкото мерките, които изпълняваме по този път, са важните действия от дневния ред на България. Бих казал, че независимо от резултата през следващата година, самият факт, че извършваме толкова много дейности в програмата ни, свързана с тези теми, е изключително благоприятен. Дори да нямахме такава конкретна цел като влизането в ЕРМ2 и банковия съюз, ние пак трябваше да изпълняваме същите мерки в наш собствен интерес. \r\n \r\n- Сътрудничеството цели взаимодействие и обмен на информация във връзка с модерните финансови престъпления и разбира се в частност кибер престъпленията, които завземат все по-голямо пространство в съвременните способи за атака, а са по-малко познати в законодателството, по-трудно разпознаваеми са, по-сложни са за преследване и оценка. В тази сфера банките и прокуратурата ще си сътрудничат, за да подобрят превенцията срещу подобни активности, които, пак казвам, в съвременния дигитален свят се превръщат в голяма заплаха. \r\nВ допълнение към обмена на ноухау, планираме и оперативно сътрудничество – изпращане на сигнали, ранна превенция, предупреждение за съществени засечени рецидиви и атаки, които могат да застрашат сигурността на банковия сектор или респективно да накърнят интересите на милиони граждани. Т.е. банките и прокуратурата ще търсят най-добрите решения, за да защитят един от най-мащабните обществени интереси, свързани с парите на хората. \r\n \r\n- От 15 декември започва да действа вече приета регулация за трансграничните плащания, която приравнява таксите по чуждестранните плащания с тези по плащанията на територията на страната. Т.е. онези, който имат чести причини да извършват презгранични плащания ще бъдат облагодетелствани от значително по-добри условия от сегашните. Таксите ще паднат в пъти в сравнение със сегашните. Данните показват, че ще спечелят основно фирмите, които често извършват презгранични плащания, свързани с тяхната търговска дейност. В по-малка степен тази промяна ще донесе ползи на гражданите, които отдавна използват алтернативни канали за плащане. Все пак и за тях има преимущества и то не само свързани с много по-евтините международни плащания, а и с намалената цена на таксите при ползване на АТМи в чужбина, например. \r\nПоложителният ефект от мярката е много по-голям от негативните последствия от коментираните напоследък увеличения на банкови такси по други услуги. В крайна сметка десетки милиони ще бъдат спестени на гражданите и фирмите. \r\n \r\n- Всъщност финансовите поуки са много. За съжаление, повечето от нещата, които ни се случиха през тези години, специално в тази сфера, бяха резултат от грешки, които не са уникални и са правени в историята по света многократно, но ние ги повторихме, а някои от тях даже по няколко пъти. Като че ли така са устроени хората и ние не се учим, ако не направим грешките сами. \r\nМоже би най-важната поука е, че да съхраняваш, управляваш и инвестираш парите на хората и бизнеса не е експеримент, приключение или игра, а е най-отговорното занимание. Спестяванията на хората и фирмите са техният труд, тяхната защита, тяхната сигурност, техният живот, тяхното бъдеще. \r\nВторият важен урок, според мен, е че без доверие нашата професия няма смисъл. За нищо на света не трябва да си позволяваме да го губим. \r\nТретата поука е, че нашата отговорност не е само пред депозантите и акционерите на банките, но и пред цялото общество. Управлявайки вече над 110 милиарда лева съзнателно или не ние влияем върху всяка сфера или дейност, най-вече ние влияем на стабилността и сигурността на цялата страна, на нейния прогрес и просперитет. \r\n \r\n- Много голяма тема. Всъщност една от най-актуалните, за която ще намерите всеки ден нещо ново в световните медии. Тя не е нова и в историята се е появявала многократно. Преди двайсетина години френски учени отново я извадиха и дадоха начало на голяма вълна от обществени течения, движения и платформи, чийто основен фокус е задълбочаващото се социално неравенство. Нормално е например да прочетете, че днес 10% от световното население държи 82% от световното богатство, или пък че 50% от населението на планетата притежава само 1% от богатството. Усещането и виждането, че все по-големи ресурси се концентрират в по-малък брой хора, усилва неимоверно чувството за социална несправедливост. Неслучайно сред най-харесваните претенденти за Белия дом в Америка са Елизабет Уорън и Бърни Сандърс, които искат да обложат имуществото и доходите на най-богатите. Основна част от програмата на лейбъристите във Великобритания е със същия сюжет. Виждаме го и в много други страни. Освен данъчните идеи, има и поне десетина други, които се обсъждат като начини за постигане на по-висока социална справедливост. Интересното е, че след като тази тема получи голяма популярност с нея се заеха много учени и изследователи, които стигнаха до малко по-различни изводи. Първо, социално разслоение в сравнение с 80-те години на миналия век има, но увеличението е значително по-малко отколкото показват популярните статистики като тази, която цитирах. Второ, процесът е по-изразен в Америка, в Западна Европа е пренебрежимо малък. Има и още други интересни ревизирани изводи. Както знаете, за всяка теза могат да се подберат фактите така, че да изглежда правдоподобна. Внимателният прочит на статистиката за прекомерно социално неравенство днес в сравнение с края на миналия век открива много дефекти в начина на изчисление, като сравняване на доходите преди данъци, а не след облагане, броенето на отделни хора за домакинства на фона на различната култура на малко бракове днес, и още много други. Като се отчетат всички детайли, изчисленията показват съвсем други резултати.  \r\nИначе казано, социалното неравенство се засилва, върху това трябва да се работи, но не трябва и да се преувеличават механичните сравнения като аргумент. \r\nЕдин от интересните изводи е, че причината за рязкото увеличение на милиардерите и имуществото им по света е не само техните бизнес качества, талант и труд, но и несъвършенствата в конкурентната среда, които им позволяват да достигат екстремен ефект от начинанията им. \r\nЕдно е сигурно, темата за социалното неравенство и богатите ще става все по-шумна, да си богат ще бъде все по-неприлично. Капитализмът ще бъде тестван колко може да се реформира по мирен път. Слава Богу, че вече минахме през социализма и спомените от този експеримент са живи. Иначе със сегашните обществени нагласи, популистките тежнения и реалното социално разслояване някой можеше да успее да прокара отново тези утопии. \r\nСигурно е също, обаче, че няма проспериращо общество, което не се бори срещу бедността.", "date": "2019.12.05", "title": "Андронов каза причината за успеха на банките"}
{"url": "https://standartnews.com/sport/bansko-puska-pistite-oshche-za-8-dekemvri-408359.html", "text": "Сезонът във водещия ски курорт в България - Банско, ще бъде открит на 14 декември с участието на олимпийския шампион Марио Мат от Австрия и куп изненади за гостите на курорта. По пистите в Банско вече има над 80 сантиметра сняг, благодарение на благоприятното време в последните дни, разкри маркетинг директорът на Юлен Иван Обрейков. \"Тази сутрин в Банско беше минус осем градуса, много студено, хубаво зимно време, всички улици са почистени. Официалният старт на сезона е на 14 декември. Много добри температури за производство на сняг, от три дена оръдията работят постоянно, от върха до 2000 метра има над 80 сантиметра сняг. Сега целта ни е да вържем долните писти с по-горе, за да можем да отворим курорта. Ски легендата Марио Мат ще бъде гост и ще открие сезон 2019/20. Откриването ще бъде доста интересно и пак ще има награди\", заяви на пресконференция днес Обрейков. Той разкри също така, че в момента екипите на \"Юлен\" работят и за по-ранното пускане на част от пистите. Твърде вероятно е както всяка година част от съоръженията да работят малко след студентския празник - 8 декември. Обрейков заяви пред медиите, че идната седмица ще бъдат обявени и цените на ски картите. \"Токът, горивото и водата струват много и оказват влияние върху цените, така че за момента не мога да кажа нищо, но предполагам, че до средата на следващата седмица ще стане ясно\", обясни Обрейков. Той показа и седмата поредна статуетка за \"Ски курорт номер 1 в България\", която Банско получи преди дни в Кицбюел. Новият кмет на Банско Иван Кадев заяви, че туристическия бранш ще продължи да бъде основен за общината и ще може да разчита на нейната подкрепа. \"Ще продължим да надграждаме това, което към момента са постигнали всички управленци на община Банско. Заедно с нашите партньори от туристическия бранш ще правим всичко, което е по силите ни, за да обезпечаваме един добър и силен туристически сезон. Имаме своите виждания и съображение за това как да се случат нещата. Туристическият бранш като водещ и структуроопределящ икономически бранш ще се радва на нашата подкрепа. Що се отнася до \"Юлен\" АД, ние имаме традиционно изградени взаимоотношения, добра координация, взаимодействия, които ще продължим с оглед на подобряване на качеството на продукта, който този бранш осигурява за своите гости\", коментира Кадев. Кметът на курортния град разкри, че ще работи по изграждането на втори кабинков лифт. \"В предизборната платформа и впоследствие този проблем ще стои във вниманието ни и ние с каквото можем да бъдем полезни, ще се стремим да решим този въпрос, но към настоящия момент знаете, че се водят съдебни дела, очаква се решение на ВАС, аз не мога да коментирам решението. Каквото и да бъде то, ние ще го приемем и впоследствие ще взимаме решения, с които да продължим работата по изграждане на втори кабинков лифт и уплътняване на ски зоната\", обясни Кадев. В срещата с медиите участва и новия генерален мениджър на \"Кемпински хотел Гранд Арена Банско\" Кристиян Руге. Той показа за първи път и шестата статуетка, която спечелиха за \"Най-добър ски хотел на България\" присъдена от Международната туристическа ски индустрия в Кицбюел. \"За нас е огромна чест да бъдем избрани за \"Най-добър ски хотел на България за шести път в последните 7 години. Тази награда ни поставя на световната ски карта и допринася за допълнителното популяризиране на Банско като ски дестинация\", заяви още Руге. Освен призът от Кицбюел Кемпински в Банско бе избран тази година и за \"Най-добър спа център в България\", а също така и за \"Най-добър лайфстайл хотел на България\". Новост за 5-звездната перла на Банско е и новият главен готвач Никола Тодоров, който е стартирал кариерата си още през 2005-а година в новооткрития тогава \"Кемпински Хотел Гранд Арена Банско\" и е преминал през всички позиции. Под негово ръководство още на откриването на ски сезона гостите на хотела и звездата Марио Мат ще бъдат изненадани с иновативни кулинарни предложения. На 20 март 2020 хотелът ще бъде домакин на невиждано досега в България елитно кулинарно събитие. Участие в него ще вземат 5 легендарни гост-готвачи наградени общо с 9 Мишлен звезди. Те ще предложат 6-степенно меню, придружено с най-доброто шампанско и изискани вина от Франция и Италия. По традиция за деня на откриването - 14 декември феновете на зимните спортове ще бъдат изненадани с много игри и атрактивни награди. Шоуто започва още в 8,30 ч с \"Открии злато в лифта\". От 11 е регистрацията за игрите \"Влез в отбора на шампиона\" и \"Ловци на съкровища\". Първата ще стартира в 11,00, като два тима от по 15 любители ще бъдат водени в паралелен слалом от Марио Мат и 5-кратният носител на СК Марк Жирардели. Отборът победител ще получи и подобаващи награди. В \"Ловци на съкровища\", която започва в 13,00 ч ще има над 30 заровени ковчежета с атрактивни награди. Най-голямата сред тях ще е чисто нов автомобил Ауди. Точно в 12,00 ч по писта \"Томба\" ще се спуснат звездите и децата от ски училище \"Юлен\". По същото време на \"Бъндеришка поляна\" ще стартира и концерта на \"Ъпсурт\". На площата в Банско също ще има много емоции. От 16,30 ч е кулинарния театър с Ути Бъчваров. Час по-късно ще има концерт на фолклорни състаи от Банско. В 18,00 ч е официалното откриване на зимния сезон и гостите и звездите на световните ски. След това ще има и голям празничен концерт с участието на фолкролни състави към читалище \"Никола Вапцаров\" в Банско.  ", "date": "2019.12.05", "title": "Банско пуска пистите след 8 декември"}
{"url": "https://standartnews.com/sport/pak-tsakat-kobrata-za-mach-s-dzhoshua-408328.html", "text": "Колкото и на българските фенове на бокса да им се иска да видят мач между родната звезда на професионалния ринг Кубрат Пулев срещу доскорошния хегемон в тежка категория Антъни Джошуа за световната титла, дойде още едно доказателство, че подобен мач не попада в сметките на британеца.  И ако в сряда медиите на Острова анализираха как тази опция не е подходяща за AJ, сега промоутърът му Еди Хърн лично обяви, че такъв двубой просто няма как да се състои. Разбира се, всичко е в сферата на вероятностите и зависи от факта дали доскорошният носител на три световни титли ще победи Анди Руис в събота вечерта в Саудитска Арабия.  Ако това се случи, Джошуа ще си върне коланите. А според Хърн, следващият му мач ще е с Дионтей Уайлдър за единствената световна титла, която все още не е печелил. Това означава, че ако си върне трофеите, той ще оваканти този в IBF, за който задължителен претендент е Кобрата, за да може да срещне американеца. \"Имаме договор с организаторите в Саудитска Арабия и мисля, че те ще натиснат за това следващият мач на Антъни да е с Дионтей Уайлдър. Те искат двубой от такова естество. Без да се отнасям пренебрежително към Пулев и щаба му, но не можем да кажем: \"Нека Джошуа се бие просто с някого и да го доведем в Саудитска Арабия.\" Мисля, че мач с Уайлдър има по-голям шанс за Саудитска Арабия.\" \"Но скоро ще станат две години, откакто Антъни не се е бил в Англия. Евентуален мач с Пулев по-скоро би се провел там някога. Естествено, винаги остава тръпката от нов бой в \"Медисън Скуеър Гардън\", въпреки лошия спомен. Той просто трябва да се върне там. Но първо нека победи в събота.\" \"Сега мисля единствено за мача в събота и се моля да го спечели. Едва след това ще мислим за следващите му мачове и как ще подредим нещата около тях, има достатъчно време за това. Сега е важен следващият сблъсък\", заяви Хърн. ", "date": "2019.12.05", "title": "Пак цакат Кобрата за мач с Джошуа"}
{"url": "https://standartnews.com/sport/berbo-i-fergyusn-zaedno-na-mach-408330.html", "text": "Манчестър Юнайтед приветства срещата между Димитър Бербатов и бившия мениджър на отбора сър Алекс Фъргюсън, съобщава Gol. Двамата се засякоха на \"Олд Трафорд\" покрай двубоя на тима с Тотнъм (2:1). \r\n \r\n\"Колко хубаво е да видим тези двамата отново в \"Манчестър Юнайтед\", написаха от клуба в социалните мрежи и публикуваха специалната снимка. \r\n \r\nБившият капитан на България Бербатов беше на стадион \"Олд Трафорд\" в качеството си на анализатор в студиото на \"Амазон прайм\". \r\n \r\n\"Заслужена победа за Юнайтед, а \"шпорите\" все още се боят, когато идват тук\", каза цитираният от \"Дневник\" Бербатов, който е бивш футболист и на двата отбора. \r\n \r\n\"Въпреки че на хартия Тотнъм са по-силният отбор, в началото се виждаше как подхождат с уважение към Юнайтед. Накрая страдаха заради това\", добави българинът.", "date": "2019.12.05", "title": "Бербо и Фергюсън заедно на мач"}
{"url": "https://standartnews.com/sport/tsska-sofiya-otselya-v-krdzhali-408362.html", "text": "ЦСКА-София оцеля в Кърджали срещу Арда и след 1:0 продължава в турнира за Купата на България. Единственото попадение в мача вкара Али Соу още във втората минута. Двата тима завършиха с по 10 души след като червени картони получиха Али Соу (67) и Елиас Хасани (68). Домакините удариха греда в началото на второто полувреме, а после имаха претенции и за дузпа. В добавеното време съдията отмени заради засада гол на Арда. В края на първата част дикторът предупреди феновете да спрат с обидите на расистка основа. Не стана ясно, обаче, за коя агитка става въпрос. След осминафинала за Купата на България в Кърджали между Арда и ЦСКА София   настроението на двамата старши треньори беше на двата полюса. Наставникът на гостите Милош Крушчич похвали своите футболисти за победата. \"Изключително труден мач, но най-важен днес бе резултатът. Играта е на втори план. Днес наистина беше много трудно. Арда ни изненада с агресия, след като вкарахме в първата минута и играчите ни се успокоиха. Те нямаха какво да губят, играха добре и направиха мача много труден за нас.Бяхме внимателни, защото в турнира за купата няма втори мач и не можеш да се поправиш. Това е елиминация и благодаря на футболистите, че спечелиха срещата\", заяви сръбският специалист. Колегата му Стамен Белчев съжалява за липсата на късмет пред вратата на ЦСКА София. \"Всички видяхме колко е важно да играем в Кърджали. С подкрепата на феновете е съвсем друго и се надявам в най-скоро време условията да отговарят на изискванията, за да играем тук. Днес изнесохме добър мач срещу добър отбор, но за съжаление допуснахме ранен гол. Не мога да виня момчетата, защото във футбола всичко се случва. Те се стараха и играха добре. През по-голямата част от мача играха организирано, но имахме малшанс пред вратата на противника. Можехме да стигнем до равен, а защо не и до победа. Бяхме разучили добре отбора на ЦСКА. Имахме някои идеи в атака, които на моменти се получаваха, а на моменти - не\", коментира треньорът на новака в Първа лига Арда.", "date": "2019.12.05", "title": "ЦСКА-София оцеля в Кърджали"}
{"url": "https://www.standartnews.com/sport/livrpul-bie-mourino-s-prva-zaguba-408327.html", "text": "Ливърпул срази с 5:2 Евертън в дерби №234 на града на Бийтълс. Двубоят бе от 15-ия кръг на английската Висша лига. За победителите през първото полувреме се разписаха Ориги (6 и 31), Джердан Шакири (17) и Садио Мане (44), а за Евертън точни бяха Майкъл Кийн (21) и Ричарлисон (45). След почивката Мане можеше да вкара на 2 пъти, но пропусна, а Вайналдум оформи петицата в 90-ата минута. Ливърпул вече е без загуба във Висшата лига в 32 поредни мача, което е клубен рекорд и запази преднината си от осем точки пред Лестър и 11 пред шампиона Манчестър Сити в класирането. На другия полюс бе Тотнъм. Воденият от Жозе Моуриньо тим от Лондон загуби с 1:2 гостуването на Манчестър Юнайтед. За Моу това е първо поражение начело на \"шпорите\". Други резултати от 15-ия кръг на Висшата лига: Лестър - Уотфорд 2:0,  Челси - Астън Вила  2:1, Саутхемптън - Норич 2:1, Манчестър Юнайтед – Тотнъм  2:1, Уулвърхемптън - Уест Хем  2:0", "date": "2019.12.05", "title": "Ливърпул бие, Моуриньо с първа загуба"}
{"url": "https://standartnews.com/sport/ministr-kralev-nagradi-mitko-dzhordzhev-za-srebroto-ot-evro-2019-408366.html", "text": "Министърът на младежта и спорта Красен Кралев награди с почетен плакет на ММС европейския вицешампион по таекуондо Митко Джорджев. Българинът стигна до финала на категория до 68 кг по време на шампионата за мъже в олимпийските категории, който се проведе в Дъблин, Република Ирландия. По пътя към сребърното отличие Джорджев постигна четири поредни победи, но в битката за златото отстъпи с 12:17 т. на руснака Сармат Цакоев. Успехът на Джорджев е най-големият за българското олимпийско таекуондо през 2019 г. „Haпълнo cъм дoвoлeн oт пpeдcтaвянeтo cи нa Eвpoпeйcĸoтo пъpвeнcтвo. Toвa бeшe eдин cтpaxoтeн зaвъpшeĸ нa cъcтeзaтeлнaтa гoдинa и ce paдвaм, чe cтaнax вицeшaмпиoн”, заяви състезателят по време на своето награждаване. По време на срещата министър Кралев и президентът на Българската федерация по таекуондо Слави Бинев обсъдиха плановете за подготовка на най-добрите български състезатели през олимпийската година, както и представянето на таекуондистите през 2019 г. Те спечелиха общо 10 медала във всички възрастови групи, като само този на Митко Джорджев е от шампионат за мъже и жени. Почетен плакет на ММС получи и треньорът на Джорджев Теодор Георгиев.", "date": "2019.12.05", "title": "Министър Кралев награди Митко Джорджев за среброто от Евро 2019"}
{"url": "https://standartnews.com/sport/leo-mesi-sram-me-e-za-sadio-mane-408363.html", "text": "Капитанът на Барселона и Аржентина Лионел Меси проговори за нападателя на Ливърпул Садио Мане, който остана на четвърта позиция в класацията за Златната топка. Меси обяви, че би искал да види играча на \"червените\" по-горе във финалния вот. „Срам ме е да видя Мане едва на четвърто място при гласуването за Златната топка, въпреки че тази година имаше много достойни кандидати за тази награда. Разбира се трябваше да гласувам и бе трудно да избера някой конкретен, но избрах Мане. Харесвам го като футболист. Той направи страхотна година, която беше изключителна за целия отбор на Ливърпул. Затова го избрах. Пак повтарям, имаше много добри футболисти, затова изборът беше труден\", сподели Меси. Аржентинецът спечели приза за шести рекорден път, а втори и трети останаха холандецът Върджил ван Дайк и португалецът Кристиано Роналдо.", "date": "2019.12.05", "title": "Лео Меси: Срам ме е за Садио Мане"}
{"url": "https://www.standartnews.com/sport/bansko-puska-pistite-oshche-za-8-dekemvri-408359.html", "text": "Сезонът във водещия ски курорт в България - Банско, ще бъде открит на 14 декември с участието на олимпийския шампион Марио Мат от Австрия и куп изненади за гостите на курорта. По пистите в Банско вече има над 80 сантиметра сняг, благодарение на благоприятното време в последните дни, разкри маркетинг директорът на Юлен Иван Обрейков. \"Тази сутрин в Банско беше минус осем градуса, много студено, хубаво зимно време, всички улици са почистени. Официалният старт на сезона е на 14 декември. Много добри температури за производство на сняг, от три дена оръдията работят постоянно, от върха до 2000 метра има над 80 сантиметра сняг. Сега целта ни е да вържем долните писти с по-горе, за да можем да отворим курорта. Ски легендата Марио Мат ще бъде гост и ще открие сезон 2019/20. Откриването ще бъде доста интересно и пак ще има награди\", заяви на пресконференция днес Обрейков. Той разкри също така, че в момента екипите на \"Юлен\" работят и за по-ранното пускане на част от пистите. Твърде вероятно е както всяка година част от съоръженията да работят малко след студентския празник - 8 декември. Обрейков заяви пред медиите, че идната седмица ще бъдат обявени и цените на ски картите. \"Токът, горивото и водата струват много и оказват влияние върху цените, така че за момента не мога да кажа нищо, но предполагам, че до средата на следващата седмица ще стане ясно\", обясни Обрейков. Той показа и седмата поредна статуетка за \"Ски курорт номер 1 в България\", която Банско получи преди дни в Кицбюел. Новият кмет на Банско Иван Кадев заяви, че туристическия бранш ще продължи да бъде основен за общината и ще може да разчита на нейната подкрепа. \"Ще продължим да надграждаме това, което към момента са постигнали всички управленци на община Банско. Заедно с нашите партньори от туристическия бранш ще правим всичко, което е по силите ни, за да обезпечаваме един добър и силен туристически сезон. Имаме своите виждания и съображение за това как да се случат нещата. Туристическият бранш като водещ и структуроопределящ икономически бранш ще се радва на нашата подкрепа. Що се отнася до \"Юлен\" АД, ние имаме традиционно изградени взаимоотношения, добра координация, взаимодействия, които ще продължим с оглед на подобряване на качеството на продукта, който този бранш осигурява за своите гости\", коментира Кадев. Кметът на курортния град разкри, че ще работи по изграждането на втори кабинков лифт. \"В предизборната платформа и впоследствие този проблем ще стои във вниманието ни и ние с каквото можем да бъдем полезни, ще се стремим да решим този въпрос, но към настоящия момент знаете, че се водят съдебни дела, очаква се решение на ВАС, аз не мога да коментирам решението. Каквото и да бъде то, ние ще го приемем и впоследствие ще взимаме решения, с които да продължим работата по изграждане на втори кабинков лифт и уплътняване на ски зоната\", обясни Кадев. В срещата с медиите участва и новия генерален мениджър на \"Кемпински хотел Гранд Арена Банско\" Кристиян Руге. Той показа за първи път и шестата статуетка, която спечелиха за \"Най-добър ски хотел на България\" присъдена от Международната туристическа ски индустрия в Кицбюел. \"За нас е огромна чест да бъдем избрани за \"Най-добър ски хотел на България за шести път в последните 7 години. Тази награда ни поставя на световната ски карта и допринася за допълнителното популяризиране на Банско като ски дестинация\", заяви още Руге. Освен призът от Кицбюел Кемпински в Банско бе избран тази година и за \"Най-добър спа център в България\", а също така и за \"Най-добър лайфстайл хотел на България\". Новост за 5-звездната перла на Банско е и новият главен готвач Никола Тодоров, който е стартирал кариерата си още през 2005-а година в новооткрития тогава \"Кемпински Хотел Гранд Арена Банско\" и е преминал през всички позиции. Под негово ръководство още на откриването на ски сезона гостите на хотела и звездата Марио Мат ще бъдат изненадани с иновативни кулинарни предложения. На 20 март 2020 хотелът ще бъде домакин на невиждано досега в България елитно кулинарно събитие. Участие в него ще вземат 5 легендарни гост-готвачи наградени общо с 9 Мишлен звезди. Те ще предложат 6-степенно меню, придружено с най-доброто шампанско и изискани вина от Франция и Италия. По традиция за деня на откриването - 14 декември феновете на зимните спортове ще бъдат изненадани с много игри и атрактивни награди. Шоуто започва още в 8,30 ч с \"Открии злато в лифта\". От 11 е регистрацията за игрите \"Влез в отбора на шампиона\" и \"Ловци на съкровища\". Първата ще стартира в 11,00, като два тима от по 15 любители ще бъдат водени в паралелен слалом от Марио Мат и 5-кратният носител на СК Марк Жирардели. Отборът победител ще получи и подобаващи награди. В \"Ловци на съкровища\", която започва в 13,00 ч ще има над 30 заровени ковчежета с атрактивни награди. Най-голямата сред тях ще е чисто нов автомобил Ауди. Точно в 12,00 ч по писта \"Томба\" ще се спуснат звездите и децата от ски училище \"Юлен\". По същото време на \"Бъндеришка поляна\" ще стартира и концерта на \"Ъпсурт\". На площата в Банско също ще има много емоции. От 16,30 ч е кулинарния театър с Ути Бъчваров. Час по-късно ще има концерт на фолклорни състаи от Банско. В 18,00 ч е официалното откриване на зимния сезон и гостите и звездите на световните ски. След това ще има и голям празничен концерт с участието на фолкролни състави към читалище \"Никола Вапцаров\" в Банско.  ", "date": "2019.12.05", "title": "Банско пуска пистите след 8 декември"}
{"url": "https://www.standartnews.com/sport/leo-mesi-sram-me-e-za-sadio-mane-408363.html", "text": "Капитанът на Барселона и Аржентина Лионел Меси проговори за нападателя на Ливърпул Садио Мане, който остана на четвърта позиция в класацията за Златната топка. Меси обяви, че би искал да види играча на \"червените\" по-горе във финалния вот. „Срам ме е да видя Мане едва на четвърто място при гласуването за Златната топка, въпреки че тази година имаше много достойни кандидати за тази награда. Разбира се трябваше да гласувам и бе трудно да избера някой конкретен, но избрах Мане. Харесвам го като футболист. Той направи страхотна година, която беше изключителна за целия отбор на Ливърпул. Затова го избрах. Пак повтарям, имаше много добри футболисти, затова изборът беше труден\", сподели Меси. Аржентинецът спечели приза за шести рекорден път, а втори и трети останаха холандецът Върджил ван Дайк и португалецът Кристиано Роналдо.", "date": "2019.12.05", "title": "Лео Меси: Срам ме е за Садио Мане"}
{"url": "https://standartnews.com/sport/operirakha-chochev-v-rim-408371.html", "text": "Българският футболен национал Ивайло Чочев претърпя нова операция на дясното коляно в клиника в Рим и ще отсъства още няколко месеца от игра, съобщи БНР.. 26-годишният полузащитник на втородивизионния италиански Пескара получи фрактура на капачката в края на март в евроквалификацията с Черна гора в София (1:1), след което се подложи на хирургическа интервенция в Монца и се очакваше да се завърне в игра най-късно през този месец, но възстановяването му не премина по план и това наложи втора операция. В Пескара се надяват, че халфът ще бъде на разположение през пролетта към края на сезона. Той все още не е дебютирал за тима, в който премина през юли от Палермо. фото БГНЕС", "date": "2019.12.05", "title": "Оперираха Чочев в Рим"}
{"url": "https://standartnews.com/svyat/skopie-chaka-pokana-za-es-sled-sreshchata-v-zagreb-408313.html", "text": "Решението за започване на преговори за присъединяване към Европейския съюз с Албания и Северна Македония ще бъде взето веднага след срещата на върха на Общността в Загреб. Това каза Европейския комисар по разширяването на Общността Оливер Вархели, предава македонската телевизия “Сител”, цитирана от Агенция Фокус. Той каза още, че новата Европейска комисия остава посветена на процеса по разширение на ЕС. Вархели подчерта, че Македония е изпълнила всичко, което ЕС е поискал от нея. Унгарският еврокомисар каза, че ЕК ще предложи реформа за нов подход за разширяване в началото на следващата година. Той очаква процесът по евроинтеграция да стане по-динамичен в бъдеще, а не да се основава само на отваряне и затваряне на глави. Според него разширяването трябва да се извърши паралелно с вътрешната трансформация на ЕС. Междувременно премиерът на Северна Македония Зоран Заев заяви пред журналисти, че е \"оптимист\" относно началото на преговорите за присъединяване към Европейския съюз. Попитан дали е имал възможност да разговаря с президента на Франция Еманюел Макрон на срещата от високо равнище на ръководството на НАТО в Лондон, Заев каза, че три пъти е разговарял с него в рамките на 3 и 4 декември. „Убеден съм, че идва добро решение, подходящ момент за нас, не мога да споделя нищо, защото като най-голям оптимист, сега съм реалистичен“, каза той. „Нещата се движат в положителна посока, (трябва) да продължим да работим, да продължим реформите и се надявам правилното решение да бъде взето, т.е. историческата грешка, която направиха, да бъде поправена“, добави още той. „Ние трябва да сме ангажирани с европеизирането на Македония с повече ценности и реформи, дори след като ни уведомят (за решението)“, каза още Заев. Малко след това самият Еманюел Макрон коментира преговорите с Македония и отново каза, че без предварителна реформа в процеса на преговори за разширяване, той няма да даде зелена светлина за започване на преговори и изрази надежда, че това може да се случи преди срещата на върха на Европейския съюз за Западните Балкани в Загреб. Тя ще се състои през май 2020 г.", "date": "2019.12.05", "title": "Скопие чака покана за ЕС след срещата в Загреб"}
{"url": "https://standartnews.com/svyat/ruski-shpioni-atakuvali-blgariya-ot-alpite-408325.html", "text": "Шпиони на Русия са използвали френските Алпи като база за провеждане на операции в цяла Европа, включително и в България. Те са били сътрудници на елитно поделение на ГРУ, което се е занимавало с поръчкови убийства, саботажи и управление на така наречените \"мъртви пощенски кутии\", които се използват от тайни агенти и подчинените им за размяна на информация, пише френският в. \"Льо Монд\". По данни на изданието, става въпрос за група от 15 души, за един от които има данни, че е замесен в покушението срещу бившия агент Сергей Скрипал и дъщеря му Юлия през май 2018 г. Западните спецслужби са попаднали по следите на шпионската група в процеса на разследването на опита за убийство на Скрипал. Между 2014 г. и 2018 г. тези руски агенти нееднократно са пребивавали в малки градчета в югоизточната част на Франция, сред които Шамони и Евиан. В публикацията на \"Льо Монд\" се казва, че шпионите са работили в България, Молдова, Черна гора и други страни, но не във Франция. Западните спецслужби не са успели да конфискуват оръжие или други предмети, принадлежащи на групата. Вчера германското правителство експулсира от страната двама руски дипломати, замесени в поръчково убийство на бивш чеченски полеви командир в Берлин през август тази година. Германското външно министерство заяви, че до екстрадицията се е стигнало заради нежеланието на Москва да сътрудничи при разследването на това престъпление.", "date": "2019.12.05", "title": "Руски шпиони атакували България от Алпите"}
{"url": "https://standartnews.com/kultura/naum-shopov-stana-bashcha-408369.html", "text": "Актьорът от хитовия сериал „Откраднат живот” Наум Шопов стана баща. Приятелката му Теа Минкова роди момиченце. Дъщеричката на Наум и Теа се казва Амая. Актьорът сподели и две снимки на новороденото в социалните мрежи.", "date": "2019.12.05", "title": "Наум Шопов стана баща"}
{"url": "https://standartnews.com/svyat/obyavikha-makron-za-noviya-rushitel-na-nato-408314.html", "text": "Президентът на Франция Еманюел Макрон измести държавния глава на САЩ Доналд Тръмп и се превърна в новия създател на смут в НАТО, като се усъмни в ефикасността на Алианса, докато протягаше ръка към Русия, пише консервативното американско издание The Washington Examiner. „Новият рушител“ го нарекъл един от представителите на страна-членка на НАТО. „Страните може да имат различни мнения за това как оперира НАТО, но мисля, че ще си помогнем повече ако държим по-скромна риторика и оставим място за компромиси и конструктивни дискусии“, каза естонският министър на отбраната Юри Луик пред американския вестник. Нямаше обаче нищо „скромно“ в тона на Макрон за това, че НАТО е в състояние на „мозъчна смърт“, поради политическите спорове в Алианса. Този коментар раздразни другите европейски съюзници в организацията и остави наблюдателите „объркани“, заради неговото потвърждение на по-ранните коментари на Тръмп, за това, че НАТО е „остаряло“ в своите функции. Подобна реторика може да направи президента на Русия Владимир Путин по-смел в рисковете си да предприеме нови военни действия по източната граница на Алианса, твърдят анализатори. Последните коментари на Макрон предизвикаха критиките на лидерите на страните, бивши съюзници на СССР, които се чувстват най-уязвими спрямо руска агресия. „Аз искам да го попитам (Макрон) – господин президент, не говорете за мозъка на НАТО“, каза полският държавен глава Анджей Дуда. „Нека моля предложите на нас какво да направим ние за да подобрим нашето сътрудничество в НАТО, в Европейският съюз“, добави той. Притесненията на лидерите бяха задълбочени от това, че Макрон заедно с критиките си към НАТО, протегна и ръка към Путин. „Ние трябва да отворим отново стратегическия диалог, без да сме наивни и като се има предвид, че това ще отнеме време, с Русия“, каза Макрон по-рано пред The Economist. „Защото това, което всичко това показва е, че имаме нужда да премислим нашата политика за съседство, не можем да оставим да бъдем контролирани от трети страни, с които не споделяме еднакви интереси“, каза френският лидер. Някои съюзници в НАТО се притесняват, че Макрон е този, който се превръща в „трета страна“, която не споделя техните интереси. „Там, където наистина лежи истинското объркване е какъв точно е плана на президента Макрон за нашите европейски съюзници, страни, които се опитаха наистина много (…) да се поставят в обувките на Франция и Париж и да разберат техните притеснения и виждания за света“, каза Томас Валасек, бивш посланик на НАТО от Словакия по време на публичната дискусия на Алианса по-рано. Луик, макар да описа обещанието на Макрон Алиансът да „не е наивен“ като „много приятно“, предупреди, че Париж трябва да внимава с отстъпките към Русия. „Ние, разбира се, сме твърде скептични, защото когато става дума за Русия, тя не разчита много на дискусиите“, каза естонският министър на отбраната. „Те искат да получат нещо, но каквото те искат да вземат, ние по обикновено не можем да им дадем“, добави той.", "date": "2019.12.05", "title": "Обявиха Макрон за новия рушител на НАТО"}
{"url": "https://www.standartnews.com/sport/operirakha-chochev-v-rim-408371.html", "text": "Българският футболен национал Ивайло Чочев претърпя нова операция на дясното коляно в клиника в Рим и ще отсъства още няколко месеца от игра, съобщи БНР.. 26-годишният полузащитник на втородивизионния италиански Пескара получи фрактура на капачката в края на март в евроквалификацията с Черна гора в София (1:1), след което се подложи на хирургическа интервенция в Монца и се очакваше да се завърне в игра най-късно през този месец, но възстановяването му не премина по план и това наложи втора операция. В Пескара се надяват, че халфът ще бъде на разположение през пролетта към края на сезона. Той все още не е дебютирал за тима, в който премина през юли от Палермо. фото БГНЕС", "date": "2019.12.05", "title": "Оперираха Чочев в Рим"}
{"url": "https://www.standartnews.com/sport/ministr-kralev-nagradi-mitko-dzhordzhev-za-srebroto-ot-evro-2019-408366.html", "text": "Министърът на младежта и спорта Красен Кралев награди с почетен плакет на ММС европейския вицешампион по таекуондо Митко Джорджев. Българинът стигна до финала на категория до 68 кг по време на шампионата за мъже в олимпийските категории, който се проведе в Дъблин, Република Ирландия. По пътя към сребърното отличие Джорджев постигна четири поредни победи, но в битката за златото отстъпи с 12:17 т. на руснака Сармат Цакоев. Успехът на Джорджев е най-големият за българското олимпийско таекуондо през 2019 г. „Haпълнo cъм дoвoлeн oт пpeдcтaвянeтo cи нa Eвpoпeйcĸoтo пъpвeнcтвo. Toвa бeшe eдин cтpaxoтeн зaвъpшeĸ нa cъcтeзaтeлнaтa гoдинa и ce paдвaм, чe cтaнax вицeшaмпиoн”, заяви състезателят по време на своето награждаване. По време на срещата министър Кралев и президентът на Българската федерация по таекуондо Слави Бинев обсъдиха плановете за подготовка на най-добрите български състезатели през олимпийската година, както и представянето на таекуондистите през 2019 г. Те спечелиха общо 10 медала във всички възрастови групи, като само този на Митко Джорджев е от шампионат за мъже и жени. Почетен плакет на ММС получи и треньорът на Джорджев Теодор Георгиев.", "date": "2019.12.05", "title": "Министър Кралев награди Митко Джорджев за среброто от Евро 2019"}
{"url": "https://www.standartnews.com/sport/tsska-sofiya-otselya-v-krdzhali-408362.html", "text": "ЦСКА-София оцеля в Кърджали срещу Арда и след 1:0 продължава в турнира за Купата на България. Единственото попадение в мача вкара Али Соу още във втората минута. Двата тима завършиха с по 10 души след като червени картони получиха Али Соу (67) и Елиас Хасани (68). Домакините удариха греда в началото на второто полувреме, а после имаха претенции и за дузпа. В добавеното време съдията отмени заради засада гол на Арда. В края на първата част дикторът предупреди феновете да спрат с обидите на расистка основа. Не стана ясно, обаче, за коя агитка става въпрос. След осминафинала за Купата на България в Кърджали между Арда и ЦСКА София   настроението на двамата старши треньори беше на двата полюса. Наставникът на гостите Милош Крушчич похвали своите футболисти за победата. \"Изключително труден мач, но най-важен днес бе резултатът. Играта е на втори план. Днес наистина беше много трудно. Арда ни изненада с агресия, след като вкарахме в първата минута и играчите ни се успокоиха. Те нямаха какво да губят, играха добре и направиха мача много труден за нас.Бяхме внимателни, защото в турнира за купата няма втори мач и не можеш да се поправиш. Това е елиминация и благодаря на футболистите, че спечелиха срещата\", заяви сръбският специалист. Колегата му Стамен Белчев съжалява за липсата на късмет пред вратата на ЦСКА София. \"Всички видяхме колко е важно да играем в Кърджали. С подкрепата на феновете е съвсем друго и се надявам в най-скоро време условията да отговарят на изискванията, за да играем тук. Днес изнесохме добър мач срещу добър отбор, но за съжаление допуснахме ранен гол. Не мога да виня момчетата, защото във футбола всичко се случва. Те се стараха и играха добре. През по-голямата част от мача играха организирано, но имахме малшанс пред вратата на противника. Можехме да стигнем до равен, а защо не и до победа. Бяхме разучили добре отбора на ЦСКА. Имахме някои идеи в атака, които на моменти се получаваха, а на моменти - не\", коментира треньорът на новака в Първа лига Арда.", "date": "2019.12.05", "title": "ЦСКА-София оцеля в Кърджали"}
{"url": "https://standartnews.com/svyat/radev-km-nato-da-sme-partnori-ne-kupuvachi-na-orzhie-408315.html", "text": "Президентът Румен Радев е посочил пред лидерите на страните от НАТО, че не вижда бъдещето на алианса като съюз между производители и клиенти, а като партньори, които заедно развиват своята сигурност, високи технологии, и заедно произвеждат военно оборудване, съобщава БТА. Предизвиках дебат за една друга разделителна линия, която изобщо не се обсъжда - че страните се делят на производители и на клиенти, купувачи, каза държавният глава на заключителния си брифинг след срещата на върха на алианса в Лондон. Тук вече позициите са съвсем различни. Ако си силна, високотехнологична икономика, която произвежда военно оборудване за своите собствени нужди и за експорт, когато инвестираш в модернизации, всичките пари отиват в твоята икономика, в твоите хора, и не подлагат на натиск социалната система. Но когато си страна с по-слаба икономика и не произвеждаш тези оръжия, 100 процента от разходите, които даваш за модернизации отиват в богатите страни. За нас това вече наистина е товар, защото натоварва социалните ни системи, коментира президентът Радев, който е споделил откровено, че това задълбочава технологичната и икономическата пропаст между страните членки в някои отношения. Радев е предложил на генералния секретар Йенс Столтенберг в дискусии да се мисли за форми, така че да има много по-силно индустриално сътрудничество и трансфер на технологии към тези държави, които купуват - като България. Това беше и предложението ми към президента Тръмп, посочи Румен Радев, който говори пред медиите след участието си в работен обяд, на който американският президент покани държавите с разходи за отбрана, надвишаващи 2 процента от техните БВП. Предложението ми беше много конкретно и ясно - САЩ да използват стимули и да се ангажират с много по-голяма подкрепа на страните, които изразходват повече от 2 процента за отбрана - за индустриално сътрудничество и трансфер на технологии, посочи българският държавен глава. Президентът коментира, че се поставя разделителна линия между държавите, които са с под 2 процента от БВП за отбрана, и тези, които надвишават този процент. Той е изтъкнал на форума направеното от България - за тази година разходите ни за отбрана са над 2 процента, и то чувствително - 3,25 процента от БВП. Ние сме втората страна в НАТО след САЩ с такъв висок разход за отбрана, като над 60 процента от тези средства отиват за модернизация - за купуването на изтребителите Ф-16, с пълно авансово плащане, напомни президентът. Той коментира дискусията на срещата като много спокойна, без предишни емоции и голямото напрежение, което се е очаквало. Явно всички лидери осъзнават своята отговорност, посочи държавният глава. По думите му, лидерите осъзнават, че предизвикателствата растат непрекъснато, а това изисква преди всичко единство, както и инвестиции в отбраната. Редица въпроси остават нерешени, каза Радев, като добави, че с това се е ангажирал генералният секретар на НАТО - да търси възможности за продължаване на стратегическата дискусия и да се търсят решенията на високо политическо ниво навреме, за да не се стига до кризи между съюзниците. Министърът на отбраната Красимир Каракачанов, който е във водената от президента делегация, съобщи пред журналисти, че България и Гърция ще направят усилие да поемат мисията по охрана на въздушното пространство на Република Северна Македония, когато това бъде договорено и приключено като процедура. Разговаряхме с моя гръцки колега по предложението, което България беше отправила, и началникът на отбраната - към техния началник на Генералния щаб, за поемане на мисията по \"еър полисинг\" по отношение на Република Северна Македония. Важното беше да чуем гръцкото мнение по въпроса, то беше положително, добави военният министър. На въпрос има ли България участие в инициативата за готовност на НАТО \"4х30\", началникът на отбраната генерал Андрей Боцев посочи, че страната ни се включва с механизиран батальон от Сухопътните войски, с подразделение от Военната полиция, с медицински екипи, с минен ловец в Средиземно море, както и с два вертолета за медицинска евакуация.", "date": "2019.12.05", "title": "Радев към НАТО: Партньори, не клиенти на оръжие"}
{"url": "https://standartnews.com/svyat/grtski-ministr-izlga-i-podade-ostavka-408387.html", "text": "Министърът в гръцкото десноцентристко правителство Андонис Диаматарис се оттегли от поста, след като потвърди, че няма диплома от Колумбийския университет, както е посочено в официалната му биография, предаде Асошиейтед прес. Премиерът Кириакос Мицотакис съобщи в изявление днес, че е приел оставката на Андонис Диаматарис - заместник външен министър за гърците от диаспората. Диаматарис бе подложен на остри критики, след като се появи информация, че той не е завършил МВА програма (Master in Business Administration) в Колумбийския университет, но я е вписал в резюмето си, качено на уебстраницата на министерството. По-късно той призна, че е записал курса, но така и не се е дипломирал \"поради финансови причини\", съобщава БТА. Диаматарис каза, че е подал оставка след \"персоналните атаки, които имат за цел да навредят на правителството и премиера\". Андонис Диаматарис бе назначен в правителството на Мицотакис, което положи клетва през юли.", "date": "2019.12.05", "title": "Гръцки министър  излъга и подаде оставка"}
{"url": "https://standartnews.com/svyat/zagadchna-smrt-na-ruski-miliarder-408388.html", "text": "Трагично, загадъчно и нелепо в Лондон загина 49-годишният луски милиардер Димитър Обретецки, пише руският Лайф. Става дума за най-богатият жител на Волгоград и президент на дистрибуторската компания „Магнат трейд ентерпрайз“. На 27 ноември той попаднал под колелата на автомобил, докато разхождал кучето си в престижен квартал близо до Лондон, изпаднал в кома, а почти седмица по-късно, така и не дошъл в съзнание, а починал. Обретецки направил първите си милиони още на 21 години, когато основал фирмата си „Магнат“ и започнал да продава „Проктър и Гембъл“ , а 15 години по-късно се превърнал в един от най-сериозните играчи на пазара на битовата химия. Преди 8 години се изнесъл със семейството си в Англия. Още в първите години на бизнеса си, олигархът успял да се наложи като дистрибутор на продукта в цяла Русоя. По-късно същото станало и с продуктите на Nestle и MARS. Партньорите му твърдят, че Обретецки  си построил бизнеса по западен образец. Поздравявал лични всички служители за празници. Но също така ги преуморявал от работа. Затова и днес, след смъртта му, в родния му град откровено злословят срещу приказно богатия си съгражданин, но от друга страна се притесняват, че положението ще се влоши, тъй като той е притежавал много предприятия и сега се очаква безработните да се увеличат рязко. \"Магнат\" — не е единственият бизнес на олигарха. Той притежава и консултанската фирма Адвант, която провежда тилбилдингите на Сбербанк. Притежава и строителна фирма, която наскоро обяви банкрут, тъй като не успя да построи жилищен комплекс във Волгоград. Измамени останаха стотици граждани, които трябваше да влязат в домовете си още през 2015-та година. Още по-голяма сянка на волгоградския милиордер хвърля факта, че наскоро го напусна дългогодишния му партньор и приятел в строителството, който от известно време е в следствения арест по обвинения за изкуствен фалит на завод и неплатени заплати в размер на 26 милиона рубли. Естествено, когато човек от такъв калибър загине под колелата на автомобил, веднага се появяват много конспиративни версии. За това намеква и близкият му приятел Павел Боровков: \"Последните 8 години той живееше със семеството си в Лондон. Синът му е на 22 години. Занимаваше се със недвижими имоти. Незнам какво е правила жена му, но той си ходеше в Русия често по работа. Знаете, че в Лондон шофьорите са много внимателни и затова не изключвам версията, че  нарочно са го ударили“. Името на Димитър Обретецки  нашума по време на четвърт финала на Евро 2008, когато Русия победи Холандия с исторически резултат 3:1.Милиардерът се позиционира в сърцето на холандската агитка и размаха руски флаг, на който пишеше: Волгоград.  Кадритге обиколиха целия свят и оттогава го наричат рускияг патриот. Но така ли е? Едва и някого ще учуди охолния животг на семейството му във Великобритания. Живеят в престижния квартал Оксшот, съсед по имот му е играчът на Челси – Джон Тери, затова и свободната разходка в този регион е почти невъзможна. Всъщност, синът на милиардера Илия, е голям фен на Челси, и се държи като типичен англичанин. Завършил е престижния бординг скул „Милфилд“, където практикуваше  фехтовка. Сега учи в университета във Флорида. Сестрата му , Евелина Обрецка, има доста повече свободно време, снима се редовно около басейна в семейното имение, позира докато язди расови коне. И пише във фейсбук: Англия е най- хубавата страна в света! Втората дъщеря – Татяна, също обича да харчи парите на баща си, ходи по модни музикални състезания, ски курорти и като цяо се наслаждава на живота.", "date": "2019.12.05", "title": "Загадъчна смърт на  руски милиардер"}
{"url": "https://standartnews.com/kultura/diskopatiya-izmchila-lambo-v-berlin-408380.html", "text": "Инжекции и диети в „На всеки километър“ Докато снимахме първите и вторите серии от „На всеки километър“, то не бяха пътувания, то не бяха морета, то не бяха планини... Из България, но и из чужбина. Много срещи имахме с хората. Моите колеги бяха популярни актьори, а аз бях световнонеизвестният. Бях въвеждан от Гришата и от Черкела. Еуфория – истински хаос. Силни преживявания, дори от здравословен характер, макар че тогава бях млад. Живеехме в източната част на Берлин, но снимахме в западната. Бях с невероятна криза на дископатия. Всяка сутрин ме водеха в клиника, в която ми правеха инжекции за блокиране на болката. Иначе нямаше да издържа снимките, а толкова крив герой нямаше как да покажем на публиката. Но само аз знам какво съм преживявал. Георги Черкелов притежаваше много тънко чувство за хумор. Когато започнахме вторите серии, започна и кризата с моето напълняване. Отдадох се на някакви диви диети. Стисках зъби и гладувах като куче. А Черкела все ми викаше: “Хъшче, вземи, бе, не се мъчи, рано ти е още\" и ми подхвърляше бял ухаен хляб.  До \"На всеки километър\" почти никой не ме беше чувал. Приятелите ме знаеха като Ламбо, Цапето, душата на компанията. Мацките си падаха по мен. А аз исках всички да ме харесват, да съм им симпатичен. Скоро обаче разбрах, че това няма как да стане, а и не е необходимо. Преживявах силно репликите зад гърба си. Сега звезди под път и над път. Но тогава си беше събитие, когато влезеш в кръчма и всички спират да ядат и да пият, за да те гледат. Познавах Гришата от години, защото със сестра ми Росица бяха състуденти в Театралната академия. Хората от нейната компания ме знаеха като маляк от купоните, които се правеха често у нас. Ние живеехме в доста приличен апартамент и сбирките бяха безкрайни. Когато Росица беше съпруга на Иван Кондов, идваха много популярни актьори. Говоря за времето, когато Калата, Стояна, Енко Багаров, Нейчо Попов, Парцалев събираха стадиони. Бяха легенди. Тогава да общуваш с артисти, беше голяма работа. А аз ги познавах повечето. Не бях дете, хванато от гората. Но когато вече като по-голям влязох в киното – защото започнах на 12 в „Следите остават“ - беше респектиращо да играеш с майстори с толкова филми зад гърба си. Гришата беше с 10 години по-възрастен от мен. Но бяхме толкова близки, все едно че сме тръгнали от една махала. Винаги страшно много сме си помагали. Не мога да кажа какво точно ни свързваше. По принцип аз съм приятел с много хора, дори с тези, с които не съм се виждал по две-три години, но знам, че винаги мога да общувам с тях. Ако съм те довел близо до себе си, това е трайно. По време на първите серии ние просто живеехме заедно. Той не хъркаше, а аз в ония години въобще пък не хърках. Във вторите серии - вече бяхме звезди и ни се полагаше по отделна стая - отново се събирахме. Вече се бях издигнал много. Но ни беше скучно сами. Такива щуротии се случваха, бедна ти е фантазията. Гришата беше невероятно забавен и интересен човек: Цапе, Цапе давай тук, давай там. Ние по-често бяхме двамата, отколкото със съпругите си. Но семействата ни си общуваха. Докато бяхме в Берлин, жените ни дойдоха на гости. Бяха ни забравили кои сме. Булките и хукнаха – шопинг, нормално, интелигентно. След това – бай-бай. И пак поехме с рейсовете. Бяхме се събрали група все от противници на самолетите. Шарлето, художникът на филма Пецата Бончев, аз – все не обичахме да летим. Стигахме до Дамаск с автобус – Истанбул, Анкара, спирки, тю-тю-ю-ю, царски. Пътешествия по три-четири дни, снимки по месец и половина. Тогава видях цъфтящия все още Бейрут – невероятен град, направо бях ошашавен. Работихме доста там преди войната. После – Истанбул, където съпругите пак дойдоха – иху-аху. Давахме го повече на хубаво бяло вино и риби. Бяха невероятни смешки, страхотни номера си правехме. Това му е хубаво на киното – ставаш част от голямо семейство. Не е като сега – заради недоимък всичко се прави бързо. Шаш и паника във „Време разделно“ Първата ми роля във Военния театър беше Венецианецът от “Време разделно” - една такава лабилна, разказвателна, абе, нещо имаше… Но все пак ми беше първа изява - след като съм бил Стефан Данаилов от “На всеки километър”, трябваше да се справя. Тогава слепите много идваха на представления. Сядаха на първите три реда и започваха да следят действието с наведени напред глави. Но в началото не знаех тая работа. И на едно четвърто-пето представление направо се шашнах – играя и виждам няколко реда, които не искат да ме гледат. Какво става? Тия хора явно не могат да ме понасят. Разцентровах се, имах монолог, обърках го… Бързах, само и само да изляза от сцената. Открих Кокаланов, който беше инспициентът, и го питам: “Коко, какво става, бе, братче?”. “А, майна, не знаеш ли, това са слепите – имат организирано, те гледат всичко”. А между нас и публиката винаги има респект. Забрави ли тя, че те гледа, и започне ли да те усеща, значи си свършил работата си. Както казваше Методи /Андонов/, Бог да го прости, един миг на сцената публиката да е с теб, един миг от два часа и половина, значи си успял. Разбира се, той говореше за гениалните актьори. Политиката не е за твореца Политиката не е за твореца, защото тя в повечето случаи му пречи. През годините, през които съм в нея - първо като депутат, после като министър, а после отново като депутат, загубих някои от възможностите да правя това, което най-добре умея – да бъда актьор. Никога не съм се изживявал като политик. Влязох в политиката с пълното съзнание за всичко, което ме очаква.", "date": "2019.12.05", "title": "Дископатия измъчила Ламбо в Берлин"}
{"url": "https://standartnews.com/biznes/frantsuzi-pravyat-oshche-samoletni-chasti-v-plovdiv-408324.html", "text": "България се превръща в атрактивна инвестиционна дестинация не само за производство на автомобилни части, но и в друг високотехнологичен сектор, какъвто е самолетостроенето. Това обяви заместник-министърът на икономиката Лъчезар Борисов, който връчи сертификат за инвеститор клас А на „Латекоер България“ ЕООД за инвестиционния проект „Сглобяване на метални компоненти за носова част на самолет AIRBUS A350\". Инвестицията по сертифицирания проект е на стойност 5, 574 млн. лв., за разширяване на производството на завода на френската компания в икономическата зона в Радиново. С осъществяването му ще бъдат разкрити нови 35 работни места, към работещите вече близо 200 в производството. Целта на инвестиционния проект е стартиране на сглобяване на метални компоненти за носова част на самолет Airbus A350. Компонентите са нов тип продукт за дружеството, който не е произвеждан досега. Икономическият заместник- министър изтъкна, че страната ни е с най-висок кредитен рейтинг на Балканите, финансова и макроикономическа стабилност, квалифицирани кадри, а това е предпоставка да дойдат все повече инвеститори в сектора. Зам.-министър Борисов посети и Фабриката на \"Шнайдер\" в с.Радиново, край Пловдив, която получава официално статут на Smart Factory, на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел, заради внедрените високи технологии. По време на посещението беше подписано Споразумение за сътрудничество между Българската агенция за инвестиции и фабриката на „Шнайдер Електрик България“ ЕООД като демонстрационна фабрика относно Smart Factory технологиите в България. \"Вашият пример днес помага за изграждането на международния облик на България като отлична страна за инвестиции във високотехнологични производства\", подчерта Борисов. По думите му все повече компании в страната инвестират във високи технологии и роботизация, което повишава добавената стойност на продукцията. \"България се изкачва с 11 места в класацията за дигитализация на бизнеса през тази година\", допълни той. На събитието присъстваха още изпълнителният директор на БАИ Стамен Янев, кметът на Пловдив Здравко Димитров и представители на френско-българската индустриална и търговска камара. Schneider Electric е френска мултинационална компания, глобален специалист в областта на енергийния мениджмънт и световен производител на електрически компоненти. Групата извършва дейност в над 100 страни в света с повече от 220 завода и 100 дистрибуторски центъра.", "date": "2019.12.05", "title": "Французи правят още самолетни части в Пловдив"}
{"url": "https://standartnews.com/biznes/ochakvat-se-15-protsenta-spad-na-sdelkite-s-imoti-408383.html", "text": "Пазарът за недвижими имоти в столицата през новата година щe ce xapaĸтepизиpa c ycтoйчивo и бaлaнcиpaнo paзвитиe, пpoгнoзиpaт пpeдпpиeмaчи. Mинимaлнoтo пoвишeниe на цените щe бъдe ocнoвaно нa пoвишeниятa в инфлaциятa, зaплaтитe и цeнитe нa cтpoитeлнитe мaтepиaли. B cъщoтo вpeмe Coфия ocтaвa пpитeгaтeлeн цeнтъp зa цялaтa cтpaнaтa, a лиxвитe пo ĸpeдититe ca нa иcтopичecĸи ниcĸи нивa. B cъщoтo вpeмe обаче oт HACΠ oбaчe пpoгнoзиpaт дo 15 пpoцeнтa cпaд нa cдeлĸитe. \"Maĸap пpoфилът нa ĸлиeнтитe дa e бeз cъщecтвeнa paзлиĸa - млaди ceмeйcтвa, тъpceщи пъpвo жилищe, виждaмe пpoмянa в пoвeдeниeтo им. Πpoцecът пo пoĸyпĸa cтaвa пo-дълъг, пpoвeждaт ce пoвeчe oглeди, пpeгoвopитe ca интeнзивни. Tъpcят ce paзлични възмoжнocти зa пpeдoгoвapянe нa ycлoвиятa, ĸaтo oтcтъпĸи и гъвĸaвocт в cxeмитe зa изплaщaнe\",заявиха от организацията.  ", "date": "2019.12.05", "title": "Очакват се 15 процента спад на сделките с имоти"}
{"url": "https://standartnews.com/biznes/gopet-trans-eood-specheli-golyamata-nagrada-eksportor-na-godinata-408385.html", "text": "Сайтът на успелите в експортния бизнес exporter.bg връчи за седма поредна година наградите “Експортьор на годината”. Мястото на събитието бе Националната библиотека „Св. св. Кирил и Методий“. Класациите на exporter.bg обхващат фирмите от малкия и среден бизнес, защото трябва да бъде национална кауза, те да бъдат подкрепени, казаха организаторите Голямата награда за Най-големи приходи от експорт през 2018 г. спечели фирма Гопет Транс ЕООД. Компанията получи ценния приз от Лъчезар Борисов, заместник- министър на икономиката. За седма поредна година Министерството на икономиката бе партньор на събитието. \r\n \r\nНаградата за Най-динамично развиваща се компания в експорта за 2018 г. отиде при Булмашинъри Ентерпрайсис ООД. Сергей Цветарски , председател на Националния статистически институт връчи наградата на Емил Райчев, заместник управител на компанията. За пети път тази година exporter.bg даде награда „Експортьор на годината“ за Устойчивост на развитие. Носител на приза стана АПС - Трейдинг ООД. Те получиха своя приз от Момчил Ройнев, изпълнителен директор на Българската агенция за експортно застраховане (БАЕЗ) ЕАД.   .", "date": "2019.12.05", "title": "Гопет Транс ЕООД спечели голямата награда “Експортьор на годината\""}
