{"url": "http://standartnews.com/biznes/nov_oditor_shte_dokazva_sigurnostta_na_olimpik-371455.html", "text": "Застрахователят „Олимпик\" ще покани независим одитор да извърши допълнителен отчет, за да допълни информацията, която не е дадена от предишния. Целта е да се потвърди съществуването на активи, като по този начин се гарантира дългосрочната сигурност на компанията и предоставяните от нея полици. Това съобщиха от застрахователя, на който в четвъртък Комисията за финансов надзор /КФН/ отне лиценза за дейност у нас. Това стана след с решение на Министерството на финансите, Надзорен орган върху застраховането на Република Кипър, където е базирана компанията, извършваща дейност у нас чрез клон. Ограничаването на дейността на застрахователя е вследствие на недостатъчна информация по подадения от одитна фирма отчет на компанията, в частта за гарантиране на капиталовите възможности, въпреки предоставените доказателства от страна на „Олимпик\", че активите са обезпечени, съобщиха от компанията. Надзорният орган е предоставил на „Олимпик\" специален лиценз, който включва възможност за продължаване на дейността по вече сключени договори, изплащане на полици към клиенти – уреждане на висящи претенции и събиране на дължими към дружеството премии, както и да удовлетворява други задължения, в съответствие със закона на Република Кипър. За прилагането на специалния лиценз е назначен специален администратор – „Мазарс ООД\" (Mazars Limited), независима страна, която гарантира изпълнението на лиценза и на която застрахователят сътрудничи напълно. До 8 юни 2018 г. \"Олимпик\" ще осигури допълнителната информация, увериха от компанията. „Олимпик\" е сред лидерите на българския пазар и е горда с липсата на задължения, актове и забавени плащания. Компанията ще предоставя допълнителна информация за развитието на процедурата в Република Кипър и ще продължи да гарантира сигурността на своите клиенти и техните полици, пише още в съобщението.", "date": "2018.05.11", "title": "Нов одитор ще доказва сигурността на \"Олимпик\""}
{"url": "http://standartnews.com/biznes/dobrev_inerkom_ne_mozhe_da_finansira_sdelkata_za_chez-371422.html", "text": "Моето усещане е, че тази сделка много трудно ще бъде финализирана с осигурено финансиране. По-скоро ще изтекат деветте месеца и купувачът няма да може да осигури финансиране. Това заяви в „Денят започва\" на БНТ депутатът от ГЕРБ и председател на Комисията по енергетика Делян Добрев. На въпрос какво ще се случи, ако „Инерком\" не осигури финансиране, Добрев каза: „Процедурата се води от ЧЕЗ. ЧЕЗ може да реши да стартира преговори с втория купувач, може да прецени и да започне нова процедура с нови условия, каза още Делян Добрев. Новото е, че отпреди няколко седмици имаме законов текст, с който възлагаме нови отговорности на регулатора. КЕВР вече ще преценява този тип сделки.\" По една основна точка на проектодоклада на временната комисия за сделката за ЧЕЗ имаме резерви – това е последната точка, която задължава БНБ да предостави кореспонденцията с \"Инерком\". Има закони, които забраняват информацията да се предостави в този вид. Комисията напълно оправда първоначалните ми очаквания – че тя няма с нищо да допринесе за получаване на повече информация за сделката. Комисията остана някак безрезултатна. За това има обективни причини. Всички дадоха информация, но просто информацията я знаехме отпреди това, заяви Добрев. Банките не са поемали ангажимент да финансират сделката. Срокът е девет месеца, откакто са подписали договора с ЧЕЗ. Има още шест месеца, в които купувачът трябва да осигури финансирането,\" обясни Добрев.", "date": "2018.05.11", "title": "Добрев: \"Инерком\" не може да финансира сделката за ЧЕЗ"}
{"url": "http://standartnews.com/biznes/predlagat_novi_7_spa_i_balneo_destinatsii-371451.html", "text": "Балнео и СПА дестинациите ще привлекат повече туристи и ще допринесат за популяризирането на богатството от минерални води на България. Това заяви министърът на туризма Николина Ангелкова в Сандански, където представи проекта за 7 СПА и балнео дестинации. Те са разработени от Министерството на туризма и обхващат 58 населени места в цялата страна. В подготовката на проекта са поискани становища от 50 общини, като над 30 от тях са дали предложенията си. При разработването на дестинациите са взети под внимание наличието на минерални води, климата и пр. Дестинациите са разработени от тематична работна група, създадена в началото на годината, в която участват представители на бранша и външни експерти с опит в СПА туризма. Как върви подготовката за летния сезон пък ще проверят вицепремиерът Валери Симеонов, Ангелкова и екоминистърът Нено Димов, които ще посетят Варна на 14 май.", "date": "2018.05.11", "title": "Предлагат нови 7 СПА и балнео дестинации"}
{"url": "http://standartnews.com/sport/kralev_otkri_nova_zala_v_bankya-371437.html", "text": "Министърът на младежта и спорта Красен Кралев участва в тържественото откриване на нова зала за тенис в ЧСУ „Цар Симеон Велики\" в Иваняне, район Банкя. Той преряза лентата на съоръжението заедно със зам.-министъра на образованието и науката Деница Сачева, зам.-кмета на Столична община по спортната дейност Тодор Чобанов, кмета на Банкя и зам.-председател на УС на БФ Тенис Рангел Марков и собственика на училището д-р Милен Врабевски. „Благодаря на д-р Врабевски, с когото имах честта да бъда съученик, за всичко, което прави за българските деца и за нашата нация. Страната ни трябва да се гордее с такива българи, които инвестират в образованието. Той е голям филантроп и аз от години следя всичките му социални проекти\", заяви министър Кралев. Той пожела на учениците от ЧСУ „Цар Симеон Велики\" да ползват пълноценно новата зала и да обичат тениса. „Спортът е много важна част от Вашето обучение и ще ви помогне да станете достойни българи. Може да не станете професионални тенисисти, но пък ще станете силни личности и успешни хора\", каза министърът пред учениците. Кралев приветства идеята на д-р Врабевски вече изградената спортна база към училището да бъде разширена с още още два открити корта и футболно игрище. „Този проект е изключително мащабен. Цялата спортна инфраструктура, която се прави тук, може да бъде пример за всяко едно училище. Това е и пример как частните капитали трябва да бъдат в помощ на българското образования и на българщината\", добави министърът. Новата зала за тенис в ЧСУ „Цар Симеон Велики\" се нарича Comac Tennis Arena и е изградена по най-високи стандарти. Нейното откриване бе извършено в деня на патронния празник и отбелязването на третата годишнина на училището. На тържеството присъстваха също депутатът и зам.-председател на парламентарната група на ГЕРБ Красимир Велчев, представители на район Банкя, родители и ученици.", "date": "2018.05.11", "title": "Кралев откри нова зала в Банкя"}
{"url": "http://standartnews.com/svyat/starite_koli_ot_gdr_stavat_vse_popopulyarni_i_poskapi-371448.html", "text": "Няколко десетилетия след падането на Берлинската стена любителите на автомобили не гледат вече на колите от Източна Германия с пренебрежение, пише ДПА. Някога шофьорите от бившата комунистическа страна имаха огромно желание да сменят старите си автомобили с по-модерни западногермански и други европейски возила. Много източноевропейски коли бяха предадени за скрап или оставени да изгният. Боботещият Трабант (Trabant) обаче, който оттогава се превърна в един от вече не е евтин, тъй като вълна от носталгия по автомобилите от комунистическата ера заля Германия. Същото се отнася и за класическия Вартбург (Wartburg), който също поскъпна, както и Мелкус (Melkus) - копието на Ferrari и единствената спортна кола, произвеждана в Източна Германия. Марко Холстер оплаква деня, в който позволил да му се изплъзне първокласен екземпляр на автомобилната носталгия от Германската демократична република (ГДР). 46-годишният жител на Шверин тъкмо започнал обучението си като автомобилен механик, когато се случило обединението между двете Германия. Предложили му един от масленозелените, открити трабанти, използвани от армията за патрулиране по опасната за живота границата, разделяща двете Германии. Продавачът искал само 50 германски марки или около 30 долара по сегашния курс. Холтер и колегите му отказали да купуват и все още Този модел сега струва най-малко 4000 долара, без значение в какво състояние е, а добре ремонтираните се продават за над 10 000. Дори скромните лекотоварни автомобили като ванът Баркас Бе 1000 (Barkas B 1000) и микробусите имат много почитатели, а интересът към още по-редките модели и прототипи е голям. Клубове на феновете на Трабант се появиха из цяла Германия, макар че най-много почитатели на марката има в източните провинции, където трабанти в добра форма все още се използват всекидневно. Все пак около 2,8 милиона бройки от тази марка бяха произведени преди 1990 г. и някога този автомобил бе най-популярният по пътищата на бивша Източна Германия. Международната среща на феновете на трабант в източния германски град Анклам през май е най-голямото по рода си и ще се проведе за 24-ти път. Собственицитете на Вартбург пък се насочват към град Айзенах от 3 до 6 август, където се провежда голямо събиране на автомобилни фенове недалеч от някогашния завод на Wartburg в града. Мотото на събитието е \"30 години Вартбург 1.3\" - в чест на последния модел, слязъл от поточната линия. Произвеждан е само три години - от 1988 до 1991. Същевременно в град Пютниц през юли се провежда международна среща на източния блок, на която феновете могат да намерят Тридневният панаир на Трабанта през август в Цвикау е друго задължително събитие за ентусиастите, особено като се има предвид, че автомобилът е бил сглобяван тук от Заксенринг (VEB Sachsenring). Експертите казват, че напоследък покупката на коли от източния блок става все по-трудна, тъй като собствениците им са наясно с това, че автомобилите са редки и цената им се качва. Холтер отбелязва, че хубави екземпляри от бившата Източна Германия често се появяват за продажба на срещите на феновете, където цените са сравнително по-умерени. Събитията са също така добра платформа за продажби. \"Ако предложите колата си на някоя от тези срещи, най-вероятно ще я продадете до края на деня,\" казва механикът от Шверин. Цените се качват бързо и един реновиран Трабант 601 е малко вероятно да бъде продаден за под 5000 долара, обяснява Холтер, който кара един от някога най-често срещаните трабанти. Първите коли Трабант 601 се появяват през 1963 година. Десетилетия наред трабантчетата са сред не особено любимите коли, но около 2010 година казва Мариус Бруне от организация Classic Data, която следи цените. \"Изведнъж трабантът стана култов автомобил\", посочва той. Въпреки възрастта на колите все още има много резервни части за автомобилите от източния блок. Някогашните търговци бяха свикнали да се запасяват с резервни части в страна, където за всичко имаше недостиг и почти нищо не се хвърляше. В някои случаи производството на части даже се поднови. Една от най-скъпите коли от някогашната Източна Германия е Купе Ер Ес 1000 (Coupe RS 1000) на Мелкус (произвеждана от 1969 до 1972 година), която е със 70 конски сили. За този рядък автомобил не очаквайте да платите под 80 000 долара. Цените на \"закръгления\" Вартбург (Wartburg 312/1) също скочиха през последните години и сега моделът може да се купи за около 13 000 долара.", "date": "2018.05.11", "title": "Старите коли от ГДР стават все по-популярни и по-скъпи"}
{"url": "http://standartnews.com/kultura/vesela_babinova_prevarnah_se_v_tom_soyer_s_repetitsiya_i_polovina-371434.html", "text": "- В гимназията всички ми казваха, че трябва да кандидатствам в НАТФИЗ, но не намирах смелост да призная пред себе си, че май наистина е това, което най-много искам. Не е имало конкретна случка, но моите съученички и класната ни ръководителка много ме подкрепяха и ми повтаряха, че не се съмняват във възможностите ми. Те и до ден днешен идват на всяко представление, в което участвам. - Всъщност не знам. Винаги са ми казвали, че умея да разсмивам, да имитирам, да забавлявам. Спомням си, че веднъж в основното училище се оправдавах защо не разбирам и съответно защо не знам добре урока по физика за батериите. Донесох от 20 кладенеца вода. Тогавашната ми класна, госпожа Цецка Караатанасова, ме погледа, помълча и накрая каза: \"Весела, дали някой ден ще доживея да те видя на сцена?\" - Задавах ужасно много въпроси и ги повтарях без паузи, докато не ми се отговори. Обичах да чета и си организирах \"Час по самоусъвършенстване\", в който си четях енциклопедии предимно от типа на \"Знаете ли, че...\". Имаше доста деца в блока и играехме непрекъснато навън - нещо, с което, за съжаление, сега не могат да се похвалят. При нас беше \"Хайде, прибирай се!\", а при тях е \"Излез малко да си поиграеш!\". С моята приятелка Ева най-често заливахме съседите с вода и се биехме с момчетата. Ама, както си трябва, не наужким. Имах супер детство и все по-често ми липсва. - Спомням си детската градина, къщата ни, многото насекоми - и това, че сякаш беше едно голямо Лего. Струваше ми се изкуствена държава. Бих се върнала пак да я видя - знам, че сега там е много по-различно. - Много интересен. Запознах се с някои от най-важните за мен хора, с които и досега сме все заедно. Учих една година \"Философия\" в Университета, тъй като не влязох от първия път в Академията. Много хубава специалност, даде ми много, макар и за толкова кратко време. Ходих в студията на Петър Върбанов към Читалище \"Лиляна Димитрова\", където се запознах с Цветина Петрова - моята не кръвна сестра, тя сега е във Варненския театър. Кандидатствах след това пак, изпити, консултации и ме приеха в класа на професор  Пламен Марков. - Има ги наистина много. В \"Пияните\" има момент, когато на тъмно излизат едните и влизат другите актьори - тогава винаги има жертви. Христо Пъдев неотдавна ми стъпи на ръката - беше умрял от притеснение, а на мен ми стана толкова смешно, защото след това спънах Петър Калчев, а веднъж с Луиза Григорова се ударихме глава в глава - тя почти остана без зъб, а аз с цицина за три дни. - Няма нещо толкова особено в мъжките ми роли. Цял живот се държа по-скоро като момче, отколкото като свръхвъзпитана госпожица. То не е за хвалба, но пък си е истината. За Коля Лебедушкин.  Явор Гърдев твърдеше, че имам нещо андрогинно в себе си, просто ме е видял веднага в този образ. Колкото за Том Сойер, аз винаги съм му била фен, защото на същите  години по-скоро се идентифицирах с него, отколкото с някоя принцеса. Да не говорим, че касетката с Апостол Карамитев я знаех наизуст и побърквах нашите, понеже постоянно я повтарях. Иначе там влязох, след като актрисата, която играеше ролята, Алиса Атанасова, напусна. С Петринел Гочев (режисьорът на представлението) сме говорили и преди, а и в последствие, че трябваше да съм в процеса, просто вече бях разпределена в друго. След това много се зарадвах, като ми се обадиха, макар че трябваше да вляза с една репетиция и половина. - Доста бързо. Но с редовни упражнения всичко се постига. Оръжейникът на театъра ми отдели един ден - разглоби и сглоби автомата няколко пъти пред мен, обясни ми коя част как се нарича и за какво служи. След това каза \"Хайде, сега ти!\" и аз лека-полека почнах все по-бързо да успявам. И така. - Винаги ми е много тъжно, като се сетя за този спектакъл и гледам просто да си повтарям, че може би има някаква същинска причина да не се играе. И че както пише Бекет, \"Нещо следва своя ход.\" - С Крис Шарков се работи много повече от добре. Четохме, обмисляхме, пробвахме, изследвахме - доста филми се изгледаха. Със сърце се трудихме, за нас беше важно да разкажем тази история. Неслучайно след това имаше толкова отличия. Дори само да я прочетеш, ще ти донесе нещо. Текстът е на Нино Харатишвили. - Не се сещам. По-скоро умирах от ужас, че трябва да флиртувам с Пенко Господинов - за капак и да го целувам. А той 4 години ми е бил преподавател. Вдигах кръвно всеки път, когато дойдеше редът на тази сцена. Сега ми е смешно, но тогава дори устата ми пресъхваше - и какъв флирт, какви 5 лева... - Всичките ми награди са при нашите - в моята стая или в хола. Там, където сега живея, си държа само \"Най най най\" от НАТФИЗ. Но тези отличия са минало. Дори когато ми се обадиха да ми кажат за връчването на \"Златния век\", им казах, че са се объркали. През 2015-а не бях много доволна от себе си. Беше смешно, защото жената ми отговори: \"Не сме се объркали - ние преценяваме\". Наградите са хубаво нещо, но не бива да се правят изводи от тях. Само ти си ги знаеш и само за самия теб са някакви знаци. - Стои като най-близка до мен сякаш. Щастлива съм, че участвах в подобен филм - различен и създаден от супер отдаден екип. - Честно да си кажа, хич не ми е било толкова смешно за нещо, защото много се притеснявах дали ще си свърша работата като хората. Спомням си, че на първия снимачен ден залях другата актриса в сцената, също и моя приятелка, Ина Росенова, с кафе. Но не спряхме да снимаме, а изкарахме сцената докрай и се получи още по-добре, само че накрая не бяха избрали този дубъл, уви. - За съжаление или не, тази тема е доста наболяла. Неприятно ми е някой да ми рови в нещата, да ми гледа в телефона, в мейла, да ме следи... Случвало ми се е преди години и е много отблъскващо. Всички тези социални мрежи с нонстоп слагане по стената на снимка къде съм, какво правя, какво казах в това интервю, сега на кое летище съм, какво сготвих, колко пих снощи и т.н. по-скоро ме натоварват. Мисля, че всички ни натоварват, но не разбирам защо все около това се въртят нещата. - Събираме певци от най-различни сфери. Досега предимно избирахме хип-хоп изпълнители - Илия Григоров, Матю Стоянов, Филип Гаврилов (а.к.а. Григовор, Жлъч, Feel) , но последният път решихме да са Стефан Вълдобрев, Димо от P.I.F и Никола Стоянов-Млякото. Те четат свои неиздавани текстове на песни, правим нещо като литературна вечер. По този начин успяваш да ги чуеш как говорят, чувстват, общуват - не просто като музиканти, а като част от нас и най-важното заедно с феновете им. - Мисля, че минаха супер. Снимахме почти месец и половина и нито веднъж не видях някой да закъснее да недоволства или да е кисел. Бяхме предимно млади хора, много си помагахме, но, което е по-важно, се и разбирахме. Нещата бяха винаги точни, историята, хората в нея, екипът - взех ги толкова присърце, че накрая никой не искаше да се разделя с никого. - Жена на около 30, в началото неуверена и по-скоро дете, а в последствие се превръща в някакъв ужас. Не мога да разкривам кой знае колко, затова толкоз засега. Казва се Калина.   - На пръв поглед историите си приличат, но всъщност са съвсем различни. Случката е друга. Потърпевши са винаги децата, стига родителите да са достатъчно глупави да мислят първо за себе си и собствените си разочарования, а след това за детето си и за това как то ще вижда света оттук нататък. - Има случаи, в които човек е толкова нахъсан и зает с това да отмъсти на човека, който го е предал или разочаровал, толкова иска да докаже, че може и сам, че нищо и никого не му трябва. И забравя, че всъщност там, между двамата родители, стои дете, което с нищо не е виновно. - Да, когато за всичко това се говори. Когато не затваряме твърде дълго очи за неща, които ни мъчат, които ни пречат. Честно казано, не се чувствам готова и в право да давам съвети, тъй като аз още нямам деца. Познавам истории, които ме карат да се надявам, че никога няма да се сблъскам с нещо подобно на случващото се в тях. - Невероятен професионалист. Според мен го чакат велики проекти - казвам го без да преувеличавам. Истински партньор. Все по-малко се срещат като него, уви. Солисти-актьори, които работят само за себе си - бол, но с него беше истинско удоволствие. Само като се погледнехме и имахме малко тишина преди това, сцената някак си винаги се случваше. Партнирахме си наистина, всеки помагаше и на другия. А не да си заснеме близкия си план, пък другия после - много му здраве. - На дисциплина и на уважение. - Срещнах я вече, обади се преди година и половина някъде. - Аз не го крия, той си е все наяве. Казва се Лило и в момента завършва второто си висше \"Драматургия\". Вече работи по няколко проекта и много му се радвам за това. - Разхождам се, чета, готвя, гледам Джейми Оливър и се уча от него, но най-вече пътуваме с Лило, където можем и за колкото се може повече. - Мисля, че няма. Тук сме доста по-открити хора, по-непукисти. Още в НАТФИЗ по цял ден и вечер сме заедно, знаем си и майчиното мляко, преобличаме се по сто пъти един пред друг, не сме толкова придирчиви към тази тема, струва ми се. В Америка всичко е доста преувеличено, тази тяхна толерантност вече е малко \"твърде\". Разбира се, че е ужасно, но от друга страна как така се съгласяваш на всичко онова, което става \"преди\"? Тук си имаме и поговорка за това. Една актриса от нашия театър каза: \"Нас, ако ни погнат за това кой кого хванал за дупето и целунал по бузата, всичките да сме в затвора досега.\" Близостта е друга в тази професия, не е като да си в човешки ресурси пред компютъра. - \"Ти си най-забавното момиче, което познавам\".", "date": "2018.05.11", "title": "Весела Бабинова: Превърнах се в Том Сойер с репетиция и половина"}
{"url": "http://standartnews.com/biznes/biser_petkov_maksimalnite_pensii_ne_sa_diskriminatsiya-371436.html", "text": "Според социалния министър Бисер Петков максималният размер на пенсиите не е дискриминация. Петков каза това по време на парламентарния контрол. Той цитира решения на Конституционния съд, на Европейския съд по правата на човека, както и на Комисията за защита от дискриминацията, според които съществуващият таван на пенсиите в България не е дискриминация. От 2019 г. пада таванът на новоотпуснатите пенсии, а  за пенсиите, които са отпуснати до 31 декември 2018 г., максималният размер ще се определя от 1 юли 2019 г. в размер от 40 на сто от максималния осигурителен доход за същата календарна година. В момента максималният размер на пенсиите е 35 на сто от максималния осигурителен доход. Към момента има около 55 хиляди пенсионери с пенсии, ограничени на 910 лв. Съгласно разпоредбите на Кодекса за социално осигуряване от 1 юли 2019 г. техните пенсии ще се увеличат до 1040 лв. Това се равнява на 40 на сто от максималния осигурителен доход за настоящата година. От тях, около 25 хиляди души ще получат действителните си размери, а останалите близо 30 хиляди ще останат ограничени на 1040 лв. Бисер Петков коментира, че досега увеличаването на тавана беше следствие от увеличаването на размер на максималния осигурителен доход, а от 2019 г. се увеличава и коефициентът на заместване, от което ще спечелят  всички пенсионери. Увеличението на максималния размер на пенсиите има важни финансови последици за бюджета на ДОО  и значителни социални ефекти за пенсионерите, допълни министърът. Той информира, че само за 2019 г. мярката ще доведе до допълнителни разходи за ДОО за около 32 милиона лева за второто полугодие.", "date": "2018.05.11", "title": "Бисер Петков: Максималните пенсии не са дискриминация"}
{"url": "http://standartnews.com/biznes/obzor_plovdiv_e_1_po_novi_zhilishta-371445.html", "text": "Пловдив е номер 1 по новопостроени жилища през първото тримесечие на 2018 г., сочат данните на Националния статистически институт. За периода от 1 януари до 31 март в града под тепетата и областта са въведени в експлоатация 89 cгpaди c 290 апартамента в тяx. Следва Бypгac със 70 cгpaди и 249 жилищa, и Bapнa - 67 cгpaди c 349 жилищa Πo пpeдвapитeлни дaнни нa Haциoнaлния cтaтиcтичecĸи инcтитyт бpoят нa въвeдeнитe в eĸcплoaтaция жилищни cгpaди пpeз пъpвoтo тpимeceчиe нa 2018 г. e 565, a нoвoпocтpoeнитe жилищa в тяx ca 1 530. Cпpямo пъpвoтo тpимeceчиe нa 2017 г. cгpaдитe ca cъc 103 пoвeчe, или c 22.3%, дoĸaтo жилищaтa нaмaлявaт c 221, или c 12.6%. Дeлът нa нoвoпocтpoeнитe ĸъщи e нaй-гoлям (79.1%), cлeдвaн oт жилищнитe ĸooпepaции (11.5%). Πpeз пъpвoтo тpимeceчиe нa 2018 г. в cpaвнeниe cъc cъщия пepиoд нa 2017 г. бpoят нa нoвoпocтpoeнитe ĸъщи, жилищни ĸooпepaции и вили ce yвeличaвa, дoĸaтo нoвoпocтpoeнитe cгpaди oт cмeceн тип нaмaлявaт. Най-много се строят нови жилищa c тpи cтaи (37.3%), cлeдвaт двустайните (35.8%), a нaй-ниcъĸ e дeлът нa жилищaтa c шecт и пoвeчe cтaи - 4.9%. Cpeднaтa пoлeзнa плoщ нa eднo нoвoпocтpoeнo жилищe ce yвeличaвa oт 89.3 ĸв. м пpeз пъpвoтo тpимeceчиe нa 2017 г. нa 96.6 ĸв. м пpeз cъщoтo тpимeceчиe нa тaзи гoдинa. Haй-гoлямa cpeднa пoлeзнa плoщ нa eднo нoвoпocтpoeнo жилищe e peгиcтpиpaнa в oблacтитe Cилиcтpa - 258 ĸв. м, и Tъpгoвищe - 240.5 ĸв. м, a нaй-мaлĸa - в oблacтитe Πлeвeн - 73.3 ĸв. м, и Bpaцa - 79 ĸв. мeтpa.", "date": "2018.05.11", "title": "ОБЗОР: Пловдив е №1 по нови жилища"}
{"url": "http://standartnews.com/sport/helikopteri_i_sherpi_izdirvat_boyan_petrov-371417.html", "text": "Три непалски хеликоптера са прелетели до базовия лагер на връх Шиша Пангма и могат да се включат в издирването на изчезналия български алпинист Боян Петров. Това съобщи пред Би Ти Ви жена му Радослава Ненова. „Министерството на външните работи извърши чудеса тези дни, за да могат да бъдат тези хеликоптери там\", подчерта тя, като напомни, че Непал и Китай имат конфликт помежду си. Сега от вятъра зависи колко високо ще се вдигнат машините и дали ще успеят да кацнат. Нагоре към върха се движи и група спасители. „Там са едни от най-опитните шерпи, които са извършвали легендарни спасявания на Еверест и други места. Техните разкази ми дават тази надежда, че всичко може да има и щастлив край – буквално хора са изваждали от снега и са им възкръсвали в ръцете\", сподели Ненова. По думите й горе бедстват опитни алпинисти, които и в най-тежки условия могат да оцелеят дълго време. Затова и Боян Петров ще бъде търсен на всички места, където би могъл да се скрие от ледения вятър. Близките на алпиниста обещават голяма награда на спасителите, ако „преобърнат планината\" и го свалят жив.", "date": "2018.05.11", "title": "Хеликоптери и шерпи издирват Боян Петров"}
{"url": "http://standartnews.com/biznes/horata_s_poveche_pari_na_vlog_ot_firmite-371444.html", "text": "Общата сума на гражданските влогове в банките е по-голяма от тази, която фирмите държат на депозит. От 72-3 милиарда лева общо, около 48 млрд. са на граждани. Ръстът на депозитите е около обичайния - 6-7% годишно, съобщи през БНТ Петър Андронов, председател на Асоциацията на банките в България. \"И едните и другите, бидейки в банките, влизат в икономиката, защото тези спестявания се трансформират в кредити. В същото време трябва да имаме предвид, че те покриват или осигуряват 52-3 млрд. кредити, от които 20 млрд. са за гражданите, а останалите се ползват от фирми, т. е. с тези пари се финансира кредитната активност на хората и на бизнеса\", обясни Андронов. По думите му, ниските лихви, спокойната икономическа среда, увеличените заетост и доходи провокират част от хората да ги инвестират в различни дейности. \"Това е видно напоследък особено в няколко големи града на страната, което означава, че има известно активизиране на парите\", каза Андронов. \"Нашите възможности в България са сравнително ограничени и възможностите, които остават пред хората, най-вече са или в различни валути с различни срокове депозити или на пазара на недвижими имоти, когато можеш да си позволиш. Това, разбира се, не трябва де се прави със спекулативни цели, защото при малки спестявания можеш скоро да понесеш и загуби\", посочи още шефът на АББ. Икономиката ни се развива добре, макар и да има още какво да се желае, допълни Андронов. Няма опасност от прегряване, защото сме на здравословните нива на растеж. Сред най-сериозните затруднения на бизнеса е пазарът на труда. Всички сектори изпитват недостиг на работна ръка.", "date": "2018.05.11", "title": "Хората с повече пари на влог от фирмите"}
{"url": "http://standartnews.com/sport/burya_otkaza_helikopterite_prateni_za_boyan-371429.html", "text": "Трите спасителни хеликоптера включени в спасителната операция на българския алпинист Боян Петров, не могат да продължат издирването над 5000 метра заради бурен вятър. Реалната им цел е височина около и над 7000 метра, където са лагер 2 и лагер 3, все още недостигнати от екипите, които действат по земя. Очакванията са по-късно днес вятърът да утихне и хеликоптерите да продължат търсенето. Според прогнозите спасителите имат два дни - днес и утре, за да намерят Петров, тъй като времето ще се влоши и ще има опасност за самите тях.", "date": "2018.05.11", "title": "Буря отказа хеликоптерите, пратени за Боян"}
{"url": "http://standartnews.com/mneniya/zakonat_sreshtu_hazarta_e_mach_za_polovin_milion-371453.html", "text": "Наскоро чисто емоционално се подразних от една майка, която беше купила лотарийни билетчета като подарък на детето си на касата на един супермаркет. Понеже се мотаеше и забави опашката,  се замислих, че е безумно това дете да се радва на билетчето. Явно безсъзнателна реакция на майката под въздействието на рекламите за хазарт по телевизията. Реших да попитам: \"Това дете не иска ли шоколад?\". Майка му ме наруга, а малчуганът не ми обърна внимание. След това се замислих, гледай колко смешно, явно ми се е набила в главата тази реклама \"Шоколадът само го миришем\", която от самото начало ме подразни. И се замислих също как тази майка е изпрала съзнанието на детето. Шаблон след шаблон. Тогава някак си По този повод вицепремиерът Валери Симеонов предложи законови промени, с които да се забрани рекламата на хазарт и да се ограничат местата за продажба на лотарийни билети. Ако те се предлагат в супермаркети и бакалии, тогава прагът на влизане в хазарта наистина ще е много нисък. Подобна практика има в разумните държави, за да не могат хората лесно да играят, без да се стига до забрани и нелегален хазарт. Обаче там първо нямат такова масово търкане, каквото при нас. Нямат толкова много числови игри. Пазарът на лотарийни билети у нас се е удвоил за последните години. Още преди десетина години, когато говорихме на тази тема, беше очевидно, че в България има свръхвисоко потребление на хазартни услуги.  Всеки виждаше как в квартала му има поне 1-2 игрални зали. Как даже децата залагат на футболни мачове, а родителите им постоянно коментират кой колко е загубил или спечелил. Тогава хазартът заемаше около 2% от БВП и пак бяхме една от водещите страни, а сега сме 3% от БВП и сме номер 1 в Европа. Никой не може да се сравнява с нас. Изключение прави Малта, където хазартните оператори сами си регистрират бизнеса и оборотите си ги отчитат там. Валери Симеонов направи разумен ход като като отиде директно при хората, от които зависят решенията в парламента - лидерите на двете големи групи. Според мен по този начин избегна посредниците и тези, които можеха да изградят някаква възпираща стратегия, имам предвид лобистите и в двете партии. Мисля, че по този начин Сега вече не вярвам някой да се отметне от решението да се ограничи рекламата на хазарта. Макар, че ако бъдат приети предложените от вицепремиера промени хазартните босове ще загубят около 500 милиона лева. Според мен стратегията на противниците на Симеонов ще бъде в две посоки- едната е да вкарат разни членчета, които да прецакат закона колкото могат, а втората- на равнище изпълнение да създадат някаква мрежа от корумпирани служители, които да викат: \"Ама това не  е реклама, ама това не е публично място\". Хазартът обаче не е само търкане на билетчета. Не бива да се посяга на хазартния туризъм, който генерира добра стойност, но трябва да се опитат да го регулират. Едно от нещата, които не бива да се позволяват, е да има лесен достъп до него. Примерно, обявяват се градове, в които ще има хазартен туризъм. Добре е те да са в Северозапада, което ще бъде и един вид социална политика. На мушката на закона трябва да попаднат и т.нар. игрални зали, ротативки и прочие, които ги има дори във всяко едно малко градче. В тях единственото, което свети до късно срещу кметството, е не аптека, а игрална зала. Това е нещо, което един нормален политик законодател би трябвало да го ограничи. Освен, че води до социални сътресения и човешки трагедии, този вид хазарт създава икономически проблеми, защото няма как да имате добре работещ човек, който кисне по залите. Според Световната здравна организация хазартът се води зависимост, по същия начин, както и хероинът, алкохолът и т.н. В България има програми за лечение на зависимостите от хазарт. Интересното е, че жените също много се пристрастяват. При хероина съотношенията мъже към жени са 5:1 в полза на силния пол, докато при хазарта не е така, там е  много по-равномерно.", "date": "2018.05.11", "title": "Законът срещу хазарта е мач за половин милион"}
{"url": "http://standartnews.com/svyat/deputatite_v_polsha_si_oryazaha_zaplatite-371419.html", "text": "Полският парламент гласува вчера намаляване с 20 процента на заплатите на депутатите, за да потуши скандал, породен от щедри бонуси, които консервативното правителство си отпусна, съобщи Франс прес. Законопроектът, който засяга както 460-те членове на долната камара (Сейм), така и сенаторите, бе одобрен от 240 депутати от консервативното мнозинство. Двама гласуваха против и петима се въздържаха, а депутатите от опозицията бойкотираха вота и скандираха \"крадци\". Мерките бяха обявени миналия месец от лидера на управляващата партия \"Право и справедливост\" Ярослав Качински. Това стана, след като медии разкриха, че министрите от ПиС са получили премии, възлизащи на от 15 до 19 хиляди евро. Тези суми изглеждат големи за страна, където средната месечна заплата е около 1000 евро. Заплатата на полски депутат е около 2350 евро.", "date": "2018.05.11", "title": "Депутатите в Полша си орязаха заплатите"}
{"url": "http://standartnews.com/svyat/iran_zaplashi_izrael_s_unishtozhenie-371440.html", "text": "Член на Съвета на експертите на Иран и настоятел на петъчната молитва в Техеран Ахмад Хатами заяви, че ако Израел продължи да действа „безразсъдно\", то Тел Авив и Хайфа ще бъдат унищожени. Неговите думи бяха цитирани от телевизионния канал IRIB, предава РИА Новости. „Нямаме ядрена бомба. Но нашата политика е политика на сдържане и в тази връзка ракетната мощ на Иран расте с всеки изминал ден, за да не може Израел да се спаси от тази сила. Ако той постъпи безразсъдно, ние ще сравним със земята Тел Авив и Хайфа\", заяви Хатами. По-рано министърът на отбраната на Израел призова сирийския президент Башар Асад да „изгони\" от страната иранските формирования. Според неговите думи, Дамаск получава само вреди от тяхното присъствие, което създава големи проблеми. Преди това Израел атакува десетки обекти на иранските формирования „Ал Кудс\", разположени в Сирия. От Армията за отбрана на Израел заявиха, че това е било в отговор на ракетен обстрел от иранските позиции и добавиха, че предварително са информирали за удара руските военни. При това в Иран твърдят, че не са участвали в атаката.", "date": "2018.05.11", "title": "Иран заплаши Израел с унищожение"}
{"url": "http://standartnews.com/svyat/vuchich_obeshta_da_doyde_na_sreshtata_na_varha_v_sofiya-371454.html", "text": "Президентът на Сърбия Александър Вучич е потвърдил днес пред българския премиер Бойко Борисов, че ще участва в срещата на върха на 17 май и ще даде принос за стабилизирането на обстановката в Западните Балкани, особено между Белград и Прищина, и намаляването на напрежението след неприятните събития в северната част на Косово, съобщи Танюг, цитирана от БТА. Тема на много дългия, съдържателен и приятелски телефонен разговор между сръбския президент Вучич и българския премиер Борисов, бе европейската интеграция, особено преди провеждането на срещата на върха ЕС - Западни Балкани в София, съобщи службата за сътрудничество с медиите на сръбския президент.", "date": "2018.05.11", "title": "Вучич обеща да дойде на Срещата на върха в София"}
{"url": "http://standartnews.com/svyat/tachi_obeshta_na_borisov_da_uredi_problemite_sas_sarbiya-371450.html", "text": "Президентът на Косово Хашим Тачи е казал на българския премиер Бойко Борисов, че неговата страна е готова да затвори конфликтите със Сърбия, предава македонската редакция на Радио „Свободна Европа\". На своята страница във „Фейсбук\" Тачи е написал, че в този контекст е важно за Сърбия и Косово да постигнат правнообвъзрващ договор за нормализация на отношенията и помирение. Разговорът на двамата лидери е бил свързан със срещата на върха ЕС – Западни Балкани, която ще се проведе на 17 май в София. Тачи е заявил, че тече период на „мир и сътрудничество\" и е подчертал важността на срещата да се изясни европейският път на Косово и всички останали страни от Западните Балкани.", "date": "2018.05.11", "title": "Тачи обеща на Борисов да уреди проблемите със Сърбия"}
{"url": "http://standartnews.com/svyat/diplomatite_ot_iztochna_evropa_ochakvat_razshiryavane_na_es_ot_2025_g-371443.html", "text": "2025 година е реалистична дата за разширяване на Европейския съюз в посока Западни Балкани. Нека да подкрепим страните-кандидатки и да сме искрени с тях. Гражданите на тези страни трябва да имат увереност, че когато изпълнят критериите, вратата за тях ще бъде отворена. С тези думи вицепремиерът и министър на външните работи Екатерина Захариева се обърна към колегите си от региона и Вишеград в навечерието на Срещата на върха ЕС-Западни Балкани, която ще се проведе в София идната седмица. Това съобщават от пресцентър на МВнР. Екатерина Захариева участва във втората среща на външните министри във формата „Вишеград-4 плюс\" и „Балкани-4 плюс\" в местността Сунио край Атина. Във форума участват страните от Вишеградската група и четирите балкански държави-членки на ЕС (Гърция, България, Хърватия и Румъния). Като наблюдатели по време на срещата са поканени и шестте страни от Западните Балкани, които не са членки на ЕС, Словения и Кипър. Всички присъстващи топ дипломати благодариха на Българското председателство на Съвета на ЕС, че постави високо в дневния ред европейската перспектива на Западните Балкани. Министрите приветстваха срещата в София и подкрепиха изцяло практичните мерки за интеграция на региона, които ще съпътстват политическата подкрепа. Външният министър на Република Македония Никола Димитров каза, че набраната подкрепа за страните от региона по време на Българското председателство ще има решаващ ефект за бъдещето на Балканите и че тази година ще реши съдбата им за поне едно десетилетие напред. Първите дипломати се обединиха около мнението, че не бива Европа да се развива на две скорости. \"България е против двойните стандарти като този при храните - нашите граждани не са второ качество. Друг пример за двоен стандарт е Шенген - България е изпълнила техническите критерии от 2011 г., но не е приета по политически причини\", каза Екатерина Захариева. Тя призова в разговора за бъдещето на Европейския съюз да участват и страните-кандидатки. \"Непрекъснато трябва да подобряваме работата на институциите си - призова българският първи дипломат. - Трябва да си спомним защо е създаден ЕС и защо страните-кандидатки искат да се присъединят към него - не е само заради икономическия просперитет и заради по-добрия живот, който водят неговите граждани, а заради ценностите и правата на човека.\"", "date": "2018.05.11", "title": "Дипломатите от Източна Европа очакват разширяване на ЕС от 2025 г."}
{"url": "http://standartnews.com/mneniya/posledniyat_tsar_na_balgariya_i_drugi_znamenatelnosti-371391.html", "text": "През втората седмица на май внезапно захладня. Вероятно затова мнозина продължиха  да си топлят чудесно ръцете от новата студена война. А и някои други телесни части. Поводи – дал Бог. Инагурацията на Путин, парад за 9 май... Но най-голямото тюхкане падна, че в политическите си възгледи Роджър Уотърс бил останал в 70-те години на миналия век. Ние понеже страхотно напреднахме... Другият, чието изказване силно развълнува социалните мрежи, е традиционно Борисов. Появиха се не само теоретични, но и изобразителни (гениалният Валдес Радев) догадки дали пък премиерът ни наистина не е липсващото звено от еволюцята. Така де, няма как в деволюцията си да прескочим директно от Панчо Владигеров до Гери Никол. Трябва да има нещо между тях... Волен Сидеров опита да е това нещо, блъскайки по едни барабани също кроманьонец  по умряла хиена, но не беше много убедителен... Изобщо патриотите, които в петък вечер страдат за България, а в събота сутрин страдат за вода, са леко объркани. Най-вече от парада за 6 май. Чудят се да се гордеят ли, да се срамуват ли от мощната военна техника, с която смаяхме света. Да уточним само, че става дума за военния парад на държава, която изнася специална продукция за над един милиард долара годишно. Не са много такива държави... Но да се върнем на онова, с което  Борисов така  разлюти либералната фейсбук общественост. „Нямам общо с цензурата\", каза премиерът. В интерес на истината за цялата ми журналистическа кариера, особено докато бях главен редактор на „Новинар\", премиерът веднъж е упражнил натиск. По следния начин: обади ни се с Миро Боршош да пита нарочно ли сме му пуснали толкова грозна снимка... Ние казахме „Нарочно\" - защото как да пуснеш снимка без да искаш?! „Добре\", каза той и затвори телефона. А можеше да каже „Лошо\", например... Сега сериозно за цензурата. Един светъл преподавател от Факултета по журналистика едно време твърдеше, че е по-добре да има официален цензурен институт, който да казва какво може и какво не може. Така журналистите щели да стават изобретателни в това как да го надхитрят и по този начин да развиват професията. Парадоксално, но професорът беше  прав. Ако сега имаше цензурен институт, колегите нямаше да гледаме гузно като пръднали в киното, преди да загасят светлините и да се чудим с КОЙ да се оправдаем за тъпотиите, които пишем и изричаме... Преглеждайки днешната журналистика, особено на 11 май, много ми се ще да видя един колаж, в който светите братя също като онези прочути три маймунки, са закрили с ръце очите, устите и ушите си. „На маймуни ни направихте\" - трябва да се изпишат под колажа прочутите думи на бае ви Ганя. Всъщност Борисов даде традиционното си лидерско интервю, с което – освен проблемите, които го вълнуват в момента, просто затвърди позицията си на безапелационен политически авторитет, отдавна състезаващ се само със самия себе си. И това не е подмазване, а описание на една ситуация, в която всички сме за окайване. Хайде, напънете се и посочете един поне политически опонент на премиера ни в момента, който да има дори теоретични шансове да го замести. Не само в кабинета на „Дондуков\", но и в мислите и вицовете на хората. Има ли?! Царят, Господ здраве да му дава, май направи плах опит с участието си в рубриката „Свидетел\" на Би Би Си. Английският телевизионен флангман излъчи краткото филмче „Последният цар на България\", в което Симеон Втори казва: „За мен това беше обратно на всичко, което са ме учили през годините, че един цар не трябва да се бърка в политиката...Самопонижих се до министър-председател вместо да си остана с хипотетичната титла цар,  за да мога да бъда полезен\", а малко по-нататък развива мисълта си с констатацията, че монархията е „една доста справедлива система\", особено за хората, разочаровани от своите политици. „Не правя реклама на собствения си занаят, наистина мисля така\", казва негово Величество, с което ме хвърля в дълбок размисъл: царят занаят ли е или е от Бога. Щото, ако е занаят, да кажем, че Борисов го владее доста по-добре. Нищо, че любезно припомня всеки път, че се учил именно от Симеон Втори и Живков... Защо тези разсъждения по никое време? Хрумнаха ми на 10 май, когато се сетих, че през 1994-а година на тази дата Силвио Берлускони стана за първи път премиер на Италия, а Нелсън Мандела – първият чернокож президент на ЮАР. Много сълзи, много смях! Д а кажа така - с надеждата да ме простят онези, на които ще се стори политически некоректен този израз.  Да, любезни, в модерното общество монархията никога не е изчезвала, но просто в закон се е превърнало нещо, което някога е било изключение. А именно – самопроизвелите се царе отдавна доминират спрямо онези, които наследяват титлата и властта. Берлускони и Мандела са чудесен пример. А в това отношение,  каквото и да приказва Симеон Втори, Борисов е последният цар на България. Ако не за друго, то защото е изцяло в традицията на Ивайло/Лахана. Тази  традиция е много по на сърце на българите от другата с онаследяването. Традицията момчето от народа да нарита царя и да легне при царкинята. Основополагащ мит и приказен наратив за властта.  Това е приказката, която се разказва по тези земи още от 11 май 330 година, когато столицата на Великата римска империя се премества от Рим в Константинопол... Иначе с какво да отбележим изминалата седмица? С невероятната непрозорливост на онзи народ, когото Мишо Вешим определи като „малък, но много тъп народ\". Залутани музикално между Роджър Уотърс и Евровизия, сънародниците пропуснаха да забележат как в парламента се прокрадва една идея БНБ да не определя вече основен лихвен процент, както правят централните банки на останалите държави. Някои викат, че можело да е за добро, защото централен лихвен процент ще стане определеният от Европейската банка, други твърдят, че родните банки сега ще почват да свалят не по десет кожи, а според датата в календара. На първо число – една кожа, на 30 число – 30... Не знам, не знам! Знам само, че много ги бива в тази работа. Ето, в кварталната банка извършиха  обир. Нищо необичайно, ще речете, ама не е така. Директорът на банковия клон първо убедил грабителите да вземат само половината от наличиня кеш, а после ги уговорил да вземат и ипотечен кредит... Абе, да сме живи и здрави, да им плащаме! И да посрещнем подобаващо кака ни Меркел, че без нея сме за никъде. Тя идва тази седмица, че на Борисов му писна от коч-компанията на Ердоган и Путин.", "date": "2018.05.11", "title": "Последният цар на България и други знаменателности"}
{"url": "http://standartnews.com/balgariya/shte_spasyavat_boyan_petrov_prez_uikenda-371432.html", "text": "Бурен вятър и лошо време са спрели операцията по издирването на Боян Петров днес. Очаква се по-хубаво време на 13 май /неделя, б.р./, информира китайският посланик в България Джан Хайджоу на специална пресконференция. Той показа снимка от базовия лагер, получена към 14 ч. \"Там китайската страна е събрала около 100 души, от тях 25 са спасители, останалите са медицински и логистични екипи\", каза посланикът. Той уточни, че спасителният екип е ръководен от известен китайски алпинист, началник на Бюрото за спорт в Тибетски автономен район. \"Той е като главнокомандващ на първата фронтова линия\", поясни .Джан Хайджоу. \"Спасителният екип включва и много китайски алпинисти с много изкачвания на високите планини, в т. ч. и Шиша Пангма. Казах, че спасителният екип се дели на три групи. Първата в състав 12 спасители вече е тръгнала от базовия лагер на 5800 м надморска височина към Лагер 1 на 6400 м. Утре се предвижда 7 от тези 12 да тръгнат към Лагер 2 на 6800 м височина. Те също ще пристигнат на Лагер 3 на 7300 м преди вдруги ден. Знаете, че заради изключително суровото време в момента спасителите не могат да провеждат операции над 7300 м. На 11 май времето е облачно, има северозападен вятър със скорост 10-16 м/сек., а температурата е от минус 12 до минус 26 градуса. Утре на 12 май времето ще е облачно с кратковременни снеговалежи, северен вятър със скорост 12-26 м/сек. Температурата ще е между минус 12 и минус 25 градуса. Според прогнозата на 13 май може би ще има съвсем кратко време, когато ще е по-хубаво времето\", каза още посланикът. Той добави, че в момента, въпреки суровото време, към Лагер 3 се качват спасители. \"На 13 май, когато времето е малко по-добро, ще започнат спасителни операции и издирване от Лагер 3 на 7300 м нагоре към върха\", каза посланик Джан Хайджоу. Два хеликоптера от Непал в момента вече са пристигнали и остават в очакване на 3700 м надморска височина. Намират се на около 25 км от върха. Вчера специално за хеликоптерите китайската страна направи нещо като паркинг специално за хеликоптерите, като временно летище. И представителите от ВВС на Китай вече са пристигнали там за всички логистични услуги с цел хеликоптерите да бъдат приведени в отлично състояние. Точно поради времето в момента хеликоптерите не могат да излетят и остават в очакване на 3700 м височина. И когато времето е подходящо те ще летят около лагерите в рамките на 10 км.", "date": "2018.05.11", "title": "Ще спасяват Боян Петров през уикенда"}
{"url": "http://standartnews.com/balgariya/nad_155_mln_lv_se_investirat_v_patna_infrastruktura_v_loveshko-371435.html", "text": "Малко над 155 млн. лв. са средствата, които се инвестират в пътната инфраструктура в област Ловеч през последните три години. Това обяви днес министърът на регионалното развитие и благоустройството Николай Нанков, който посети областния център днес за празника на града, съобщиха от пресцентъра на Министерство на регионалното развитие и благоустройството. \"Вече са изпълнени 15% от предвидените дейности по изграждането на 9,3-километровия участък на магистрала „Хемус\" между Ябланица и Боаза, който се финансира с 67 млн. лв.\", съобщи министърът и подчерта, че се работи изключително бързо. Той коментира, че чрез препроектирането на дългото 52 км трасе между Боаза и пресичането с пътя Плевен – Ловеч се очаква да бъдат спестени около 300 млн. лв. чрез съкращаване на първоначално предвидените тежки, скъпи и сложни за поддръжка съоръжения. Обществената поръчка за него ще стартира през месец юни, като реалната строителна работа може да започне до края на годината, ако няма обжалвания на процедурата, стана ясно от думите на министъра. Той допълни още, че ще настоява за бърза и качествена работа. Предвижда скоростта за движение по участъка да бъде 130 км/час. Министър Нанков съобщи още, че с добри темпове се рехабилитират обходният път на Ловеч, финансиран със 17 млн. лв. от Оперативна програма „Региони в растеж\", и общинският път на входа на града. Графиците за работа по двата обекта са синхронизирани, за да може след приключване на ремонта на общинския път движението да бъде пренасочено по него и да се затвори изцяло за ремонт тунелът по обходния път на Ловеч, който е в най-лошо конструктивно състояние. \"През 2014-2015 г. в областта бяха рехабилитирани 90 км пътища с около 48 млн. лв. от старата Оперативна програма „Регионално развитие\" 2007-2013 г.\", напомни Николай Нанков. \"Нашите усилия са максимално бързо да строим скоростни пътища и магистрали, за да изведем трафика от населените места\", подчерта той и припомни, че около 8 - 9% от стойността на всеки проект са предвидени за изпълнение на мерки за пътна безопасност. Министърът подчерта, че за да бъде осигурена такава, трябва да има по-добър контрол на пътя, по-добра инфраструктура и мантинели, за поставянето на които годишно не достигат 12 млн. лв. Николай Нанков коментира още, че с увеличените приходи чрез внедряването на тол системата през 2019 г. ще има повече средства не само за строителство и ремонт на пътища, но и за пътна безопасност. Той напомни, че са подготвени нови норми за проектиране на пътища с повишени изисквания относно мерките за пътна безопасност. \"В изпълнение са 10 от 11-те одобрени за финансиране от Националната програма за енергийна ефективност многофамилни жилищни сгради в Ловеч\", съобщи още министърът. Николай Нанков коментира, че се подготвя изцяло нова жилищна стратегия, която предстои да бъде подложена на обществено обсъждане и на чиято база ще се формира нова програма с нов бюджетен ресурс.", "date": "2018.05.11", "title": "Над 155 млн. лв. се инвестират в пътна инфраструктура в Ловешко"}
{"url": "http://standartnews.com/balgariya/vavezhdat_novi_euslugi_v_pravosadnoto_ministerstvo-371438.html", "text": "Предвиждат се редица нови електронни услуги в Министерството на правосъдието, каза правосъдният министър Цецка Цачева по време на парламентарния контрол. Тя припомни, че в НС вече са внесени проектопромени, които касаят регистър Булстат, чрез които ще могат да се издават удостоверения в електронна форма. Освен това се предвижда с текстовете в антикорупционния  закон да се вписват обстоятелства по Булстат регистъра. Работи се и по текстовете, които касаят юридическите лица с нестопанска цел, Търговския регистър. Девет нови услуги има и в Агенцията по вписвания. МП вече е наваксало всички забавяния в агенцията по вписванията, каза Цачева.", "date": "2018.05.11", "title": "Въвеждат нови е-услуги в правосъдното министерство"}
{"url": "http://standartnews.com/balgariya/izvanredni_pari_za_uchitelite_za_24_may-371449.html", "text": "Учителите ще получат бонуси за 24 май, съобщи просветният министър Красимир Вълчев, който почете церемонията \"Учител на годината\". \"В наредбата за нормирани заплащания на труда е регламентирано допълнително възнаграждение на учителите три пъти годишно и по Колективния трудов договор. Това е традиционното, което е било и през предходни години за 24 май, за 15 септември и за Коледа. То се предоставя в зависимост от възможностите на училищата\", обясни министър Вълчев. В рамките на трите плащания, учителите ще получат допълнително общо около 6%. Вълчев подчерта, че в резултата на промените в системата на делегираните бюджети много повече детски градини и училища имат по-добро финансиране, които се намират в по-малки и отдалечени общини. От Синдиката на българските учители настояват предвиденото увеличение на учителските заплати от 2019-та да влезе в сила със задна дата от първи октомври тази година и то да бъде в размер от минимум 18%.", "date": "2018.05.11", "title": "Извънредни пари за учителите за 24 май"}
{"url": "http://standartnews.com/mneniya/predvaritelno_gubim_bitkata_za_istoriyata-371428.html", "text": "На 9 май Министерският съвет  одобри състава на българската част на българо-македонската комисия по въпросите на историята и образованието. От 1 август 2017 г., когато беше подписан българо-македонският договор за добросъседство, който предвиждаше и създаването на тази комисия, се появи надеждата, че македонският въпрос в неговите исторически измерения и обективни оценки ще намери своето устойчиво решение в контекста на евроатлантическите политики на Република Македония. Всеки, който е запознат с генезиса и същността на създадения от Берлинския договор от 1878 г. македонски въпрос, е наясно, че в работата на тази комисия е реалният шанс да се защити истината за българската минало на Македония, която нито една Велика сила от 19 век не е отричала. За голямо съжаление обявеният български състав на комисията попари надеждите за реални възможности за защита на българската кауза. За пореден път се прояви една тенденция, която през последните месеци набира скорост. Академици и професори в пенсионна възраст са най-активни във всичко, което може да ги задържи в публичното, ако е възможно и в политическото пространство. Това не е проблем, тъй като тяхната дейност едва ли ще има някакви негативни последствия. Не така обаче стои въпросът със състава на българо-македонската комисия. От изявленията на вицепремиера и министър на външните работи Екатерина Захариева се разбира, че това са известни и утвърдени учени, някои от които са и с дипломатически опит за водене на българо-македонските преговори в областта на историята и образованието. Проблемът е обаче е в това, че в двете направления – дипломация и историческа компетентност по македонския въпрос фактите говорят друго. За т.нар. дипломати може да се използва известната във МВнР фраза, че са хора, които са минали през министреството, а това означава отсъствието на съответното образование и професионализъм. По отношение на научната експертиза по македонския въпрос може да се отбележи като добро попадение само името на Наум Кайчев. Всеки един от другите членове на комисията може и да имат професионално присъствие в своята историческа или филологическа област, но тя не кореспондира с историческите и образователните проблеми по темата. Да не говорим, че за някои от тях изследователската дейност е далечно минало. Очакванията за включването на доказани професионалисти като Любомир Кючуков, дипломат, уачаствал в създаването на голям брой документи, свързани със съвременните българо-македонски отношения и с богат опит във воденето на преговори, както и на специалисти по нюансите и детайлите на сложната и многопластова история на Македония след Берлин 1878 г. като проф.д.н. Светлозар Елдъров, доц.д-р Александър Гребенаров, дипломатът доц.д-р Йордан Величков или Красимир Узунов, не се сбъднаха. Това означава, че българските членове на комисията ще присъстват, но едва ли ще водят преговори в защита на българската национална кауза. Явно това не е целта на тази комисия. За пореден път ще покажем смиреност и зависимост от външни сили, които прокарват свои интереси. Жалко, че отново конюнктурата определя избора, който в България остава подчинен на концепцията за удобните хора, чиято цел е подчиненост в името на парите, но не и на националните каузи. Предварително губим битката за истинската история, но не трябва да се забравя сентенцията – важното е да се спечели войната, а не битката.", "date": "2018.05.11", "title": "Предварително губим битката за историята"}
{"url": "http://standartnews.com/mneniya/dvoynite_standarti_spryamo_kulturata_sa_oshte_poopasni-371439.html", "text": "Безусловно адмирирам и подкрепям инициативата на националния омбудсман и на Българското председателство на ЕС за обсъждане и предприемане на реални действия срещу прилагането на двойни стандарти при производството и търговията с хранителни продукти. Но широко нарушаваните рецептури не се изчерпват само по отношение на това, което хората консумират чрез устната си кухина, а и в продукцията, създавана в редица други обществени дейности. Най – уязвима сред тях е културата, понеже в много от нейните продукти „палмовото масло\" не е добавен, а основен компонент и негативните последици от това „производство\" нанасят непоправими негативни последствия за цялото общество! Това се отнася не само до четимите и зрителните културни форми, а най – вече до виртуалните, понеже у хората целенасочено се насажда неспособността да ги възприемат чрез слуховите си рецептори, което автоматично ги превръща от звукови в зрелищни!.. А за да се разберат интелектуалните емоционално – естетически послания на музиката, се изисква овладяването на нейния специфичен „език\", който е универсален и не се влияе от възрастта, пола, образованието, професията, етноса, политическите и религиозните пристрастия на хората! Но това не се получава, защото тези умения се изграждат в детската възраст, а в учебните програми на средната образователна степен, музика и рисуване – поради титулуването им като „второстепенни\"(!) – се изучават по 1 – 2 часа седмично, с които реално не може да се постигнат равнопоставени знания с „първостепенните\" физико – математически дисциплини, за изучаването на които са отделени по 16 – 17 часа седмично!. По – важното е, че тези „второстепенни\" учебни дисциплини са призвани да изграждат духовните параметри и критерии и да възпитават моралния облик на подрастващите български граждани, което априори е непостижимо при такава „равнопоставеност\" между изучаваните учебни дисциплини. Ако целта на образователната реформа е да се създадат полуграмотни и неориентирани „среднисти\", трябва да се подчертае, че тя е изпълнена перфектно! Крайно време е да се осъзнае, че и най – добре подготвените инженерно–технически кадри ще си останат обикновени занаятчии, ако не притежават богата култура, понеже главата и сърцето командват краката, а не обраното! Не случайно акад. инж. Ангел Балевски утвърждава, че „техническите науки заплашват да унищожат света, а хуманитарните са призвани да го спасят\". В следващото изложение ще предложа на евентуалния читател един експеримент, основаващ се главно на изказванията направени от редица официални лица на проведената в края на април 2018 година в София Международна конференция, посветена на двойния стандарт при производството и търговията на храните в ЕС. Единствената „волност\", която съм си позволил при цитатите е, че съм заменил думата „храните\", с думата „култура\" (за първоизточник на цитатите съм използвал публикации във в. „Стандарт\" от 01.05.2018г.): - „Не можем да стоим с широко затворени очи, когато в някои части на Европа, на хората се продава култура с по – ниско качество\" – еврокомисар Мария Габриел; - „Трябва да бъдат направени промени в евродирективата за „култура\" – еврокомисар Вера Йоурова (сега такава няма – б. а.); - „Потребителят трябва да бъде защитен по – добре от търговците, защото той се оказва уязвим\" – еврокомисар Вера Йоурова; -„От човека по – свято нещо няма\" – Бойко Борисов, премиер; -„Европа и Европейския съюз са най – доброто място за живеене\" – Бойко Борисов, премиер; - „Кой казва, че българските бебета обичат културата?\" – Бойко Борисов, премиер; - „Преди 10 години в здравеопазването е бил вложен 1 милиард, а сега са 5 милиарда\" – Бойко Борисов, премиер. (в същите години за културата средствата са били над 1% от БВП, а сега са 0,50% от БВП); - „Трябва всички да се обединим срещу това нещо (40 – 87% по – високи цени – б. а.), което е обидно и е дискриминация\" – министър Лиляна Павлова; - „Европа свършва там, до където се слуша симфонична\" музика – Стефан Цвайг, писател; - „Цялата световна култура до голяма степен е жертва на комерсиализация и зрелища\", акад. проф. Светлин Русев – художник. Ще продължа и с други цитати, направени още преди 10 години, от оторизирани европейски експерти и публикувани в „Доклад на Чарлз Ландри\": -„България има култура, която може да предложи на света\"; -„Българското музикално изкуство е неотделима част от световния музикален феномен\"; -„Културната дейност да не се оценява само от гледната точка на икономическите показатели, понеже има и дава многостранен принос за развитие на държавата, което оправдава направените в нея инвестиции\"; - „Необходимо е да се проведе широк обществен дебат по проблемите на културата\". До сега той въобще не е започнал, което говори че няма политическа и държавническа воля, културата да се регламентира като национален приоритет! Животът категорично доказа, че музиката и спортът са най -  универсалните средства за комуникация между хората с различни националности. Въпреки това, подхода и начините за обезпечаване от държавата на техните дейности неоправдано са различни, т.е. използват се двойни стандарти! Съвсем правилно всички спортни събития – независимо от техния ранг – се планират и осигуряват от държавния бюджет, с няколко годишна перспектива. Тази многогодишна практика показа по най-убедителен начин своята целесъобразност - по отношение на тяхната организация, реализация, реклама и т.н. - за съжаление не се прилага при културните институции! Това не им позволява да планират дългосрочно своята дейност, което от своя страна не създава нужните условия, както за по-активното им участие в между¬народния културен обмен, така и за развитие на културния туризъм у нас, независимо, че най-ефикасното средство за развитието на туризма е богатият културен живот в курортните селища. А това са дейности с висока – икономическа  и духовна принадена стойност, които неоправдано не се използват в инте¬рес на държавния просперитет! Упорито предлаганият подход за безогледно налагане на конкурсно-програмното обезпечаване с държавни средства на културните начинания не е белег на демократизъм, а е сериозна пречка пред системното осъществяване в България на авторитетни национални и международни културни събития, които да обогатяват културния й живот и да я направят водещ балкански културен център. Логично възниква закономерният въпрос: Ако действително този подход е правилен, защо той не се прилага и в спортната дейност? Казано с други думи, налагането на двойните стандарти в нематериалната сфера е факт, което е неизгодно за всички и позволява – под напора на необосновани комерсиални интереси – в страната с приоритет да се ползва субкултурата, която напуска своята територия и упорито се стреми към трайно завладяване на концертния подиум от професионално неквалифицирани хора! И още един много важен „детайл\" – стойностното изкуство е привилегия САМО  на индивиди, притежаващи специфични природни дарования, след продължителното им професионално шлифоване. Но при определяне на техния финансов еквивалент, показателят „дарование\" никога не се отчита! Това е неправилно защото, те създават духовни уникати, а не унифицирана конфекция! За съжаление, ръководните фактори в държавата не го признават, поради непознаване спецификата на творческия труд и процеса на реализацията му! Затова понастоящем над 1000 отлични български музиканти работят по света на ръководни артистични длъжности и радват със своето изкуство други народи, а не обществото, което ги е създало и обучило, понеже там ги уважават и ценят висококачествения им труд! Основният извод от това изложение е, че и след приключване на българското председателство на ЕС, наложително е в страната ни активно да продължи обсъждането от гражданските и държавните структури на темата за двойните стандарти във всички сфери, за да се намери нейното правилно решение и то реално да се ползва в практиката.", "date": "2018.05.11", "title": "Двойните стандарти спрямо културата са още по-опасни"}
{"url": "http://standartnews.com/mneniya/vesela_babinova_prevarnah_se_v_tom_soyer_s_repetitsiya_i_polovina-371434.html", "text": "- В гимназията всички ми казваха, че трябва да кандидатствам в НАТФИЗ, но не намирах смелост да призная пред себе си, че май наистина е това, което най-много искам. Не е имало конкретна случка, но моите съученички и класната ни ръководителка много ме подкрепяха и ми повтаряха, че не се съмняват във възможностите ми. Те и до ден днешен идват на всяко представление, в което участвам. - Всъщност не знам. Винаги са ми казвали, че умея да разсмивам, да имитирам, да забавлявам. Спомням си, че веднъж в основното училище се оправдавах защо не разбирам и съответно защо не знам добре урока по физика за батериите. Донесох от 20 кладенеца вода. Тогавашната ми класна, госпожа Цецка Караатанасова, ме погледа, помълча и накрая каза: \"Весела, дали някой ден ще доживея да те видя на сцена?\" - Задавах ужасно много въпроси и ги повтарях без паузи, докато не ми се отговори. Обичах да чета и си организирах \"Час по самоусъвършенстване\", в който си четях енциклопедии предимно от типа на \"Знаете ли, че...\". Имаше доста деца в блока и играехме непрекъснато навън - нещо, с което, за съжаление, сега не могат да се похвалят. При нас беше \"Хайде, прибирай се!\", а при тях е \"Излез малко да си поиграеш!\". С моята приятелка Ева най-често заливахме съседите с вода и се биехме с момчетата. Ама, както си трябва, не наужким. Имах супер детство и все по-често ми липсва. - Спомням си детската градина, къщата ни, многото насекоми - и това, че сякаш беше едно голямо Лего. Струваше ми се изкуствена държава. Бих се върнала пак да я видя - знам, че сега там е много по-различно. - Много интересен. Запознах се с някои от най-важните за мен хора, с които и досега сме все заедно. Учих една година \"Философия\" в Университета, тъй като не влязох от първия път в Академията. Много хубава специалност, даде ми много, макар и за толкова кратко време. Ходих в студията на Петър Върбанов към Читалище \"Лиляна Димитрова\", където се запознах с Цветина Петрова - моята не кръвна сестра, тя сега е във Варненския театър. Кандидатствах след това пак, изпити, консултации и ме приеха в класа на професор  Пламен Марков. - Има ги наистина много. В \"Пияните\" има момент, когато на тъмно излизат едните и влизат другите актьори - тогава винаги има жертви. Христо Пъдев неотдавна ми стъпи на ръката - беше умрял от притеснение, а на мен ми стана толкова смешно, защото след това спънах Петър Калчев, а веднъж с Луиза Григорова се ударихме глава в глава - тя почти остана без зъб, а аз с цицина за три дни. - Няма нещо толкова особено в мъжките ми роли. Цял живот се държа по-скоро като момче, отколкото като свръхвъзпитана госпожица. То не е за хвалба, но пък си е истината. За Коля Лебедушкин.  Явор Гърдев твърдеше, че имам нещо андрогинно в себе си, просто ме е видял веднага в този образ. Колкото за Том Сойер, аз винаги съм му била фен, защото на същите  години по-скоро се идентифицирах с него, отколкото с някоя принцеса. Да не говорим, че касетката с Апостол Карамитев я знаех наизуст и побърквах нашите, понеже постоянно я повтарях. Иначе там влязох, след като актрисата, която играеше ролята, Алиса Атанасова, напусна. С Петринел Гочев (режисьорът на представлението) сме говорили и преди, а и в последствие, че трябваше да съм в процеса, просто вече бях разпределена в друго. След това много се зарадвах, като ми се обадиха, макар че трябваше да вляза с една репетиция и половина. - Доста бързо. Но с редовни упражнения всичко се постига. Оръжейникът на театъра ми отдели един ден - разглоби и сглоби автомата няколко пъти пред мен, обясни ми коя част как се нарича и за какво служи. След това каза \"Хайде, сега ти!\" и аз лека-полека почнах все по-бързо да успявам. И така. - Винаги ми е много тъжно, като се сетя за този спектакъл и гледам просто да си повтарям, че може би има някаква същинска причина да не се играе. И че както пише Бекет, \"Нещо следва своя ход.\" - С Крис Шарков се работи много повече от добре. Четохме, обмисляхме, пробвахме, изследвахме - доста филми се изгледаха. Със сърце се трудихме, за нас беше важно да разкажем тази история. Неслучайно след това имаше толкова отличия. Дори само да я прочетеш, ще ти донесе нещо. Текстът е на Нино Харатишвили. - Не се сещам. По-скоро умирах от ужас, че трябва да флиртувам с Пенко Господинов - за капак и да го целувам. А той 4 години ми е бил преподавател. Вдигах кръвно всеки път, когато дойдеше редът на тази сцена. Сега ми е смешно, но тогава дори устата ми пресъхваше - и какъв флирт, какви 5 лева... - Всичките ми награди са при нашите - в моята стая или в хола. Там, където сега живея, си държа само \"Най най най\" от НАТФИЗ. Но тези отличия са минало. Дори когато ми се обадиха да ми кажат за връчването на \"Златния век\", им казах, че са се объркали. През 2015-а не бях много доволна от себе си. Беше смешно, защото жената ми отговори: \"Не сме се объркали - ние преценяваме\". Наградите са хубаво нещо, но не бива да се правят изводи от тях. Само ти си ги знаеш и само за самия теб са някакви знаци. - Стои като най-близка до мен сякаш. Щастлива съм, че участвах в подобен филм - различен и създаден от супер отдаден екип. - Честно да си кажа, хич не ми е било толкова смешно за нещо, защото много се притеснявах дали ще си свърша работата като хората. Спомням си, че на първия снимачен ден залях другата актриса в сцената, също и моя приятелка, Ина Росенова, с кафе. Но не спряхме да снимаме, а изкарахме сцената докрай и се получи още по-добре, само че накрая не бяха избрали този дубъл, уви. - За съжаление или не, тази тема е доста наболяла. Неприятно ми е някой да ми рови в нещата, да ми гледа в телефона, в мейла, да ме следи... Случвало ми се е преди години и е много отблъскващо. Всички тези социални мрежи с нонстоп слагане по стената на снимка къде съм, какво правя, какво казах в това интервю, сега на кое летище съм, какво сготвих, колко пих снощи и т.н. по-скоро ме натоварват. Мисля, че всички ни натоварват, но не разбирам защо все около това се въртят нещата. - Събираме певци от най-различни сфери. Досега предимно избирахме хип-хоп изпълнители - Илия Григоров, Матю Стоянов, Филип Гаврилов (а.к.а. Григовор, Жлъч, Feel) , но последният път решихме да са Стефан Вълдобрев, Димо от P.I.F и Никола Стоянов-Млякото. Те четат свои неиздавани текстове на песни, правим нещо като литературна вечер. По този начин успяваш да ги чуеш как говорят, чувстват, общуват - не просто като музиканти, а като част от нас и най-важното заедно с феновете им. - Мисля, че минаха супер. Снимахме почти месец и половина и нито веднъж не видях някой да закъснее да недоволства или да е кисел. Бяхме предимно млади хора, много си помагахме, но, което е по-важно, се и разбирахме. Нещата бяха винаги точни, историята, хората в нея, екипът - взех ги толкова присърце, че накрая никой не искаше да се разделя с никого. - Жена на около 30, в началото неуверена и по-скоро дете, а в последствие се превръща в някакъв ужас. Не мога да разкривам кой знае колко, затова толкоз засега. Казва се Калина.   - На пръв поглед историите си приличат, но всъщност са съвсем различни. Случката е друга. Потърпевши са винаги децата, стига родителите да са достатъчно глупави да мислят първо за себе си и собствените си разочарования, а след това за детето си и за това как то ще вижда света оттук нататък. - Има случаи, в които човек е толкова нахъсан и зает с това да отмъсти на човека, който го е предал или разочаровал, толкова иска да докаже, че може и сам, че нищо и никого не му трябва. И забравя, че всъщност там, между двамата родители, стои дете, което с нищо не е виновно. - Да, когато за всичко това се говори. Когато не затваряме твърде дълго очи за неща, които ни мъчат, които ни пречат. Честно казано, не се чувствам готова и в право да давам съвети, тъй като аз още нямам деца. Познавам истории, които ме карат да се надявам, че никога няма да се сблъскам с нещо подобно на случващото се в тях. - Невероятен професионалист. Според мен го чакат велики проекти - казвам го без да преувеличавам. Истински партньор. Все по-малко се срещат като него, уви. Солисти-актьори, които работят само за себе си - бол, но с него беше истинско удоволствие. Само като се погледнехме и имахме малко тишина преди това, сцената някак си винаги се случваше. Партнирахме си наистина, всеки помагаше и на другия. А не да си заснеме близкия си план, пък другия после - много му здраве. - На дисциплина и на уважение. - Срещнах я вече, обади се преди година и половина някъде. - Аз не го крия, той си е все наяве. Казва се Лило и в момента завършва второто си висше \"Драматургия\". Вече работи по няколко проекта и много му се радвам за това. - Разхождам се, чета, готвя, гледам Джейми Оливър и се уча от него, но най-вече пътуваме с Лило, където можем и за колкото се може повече. - Мисля, че няма. Тук сме доста по-открити хора, по-непукисти. Още в НАТФИЗ по цял ден и вечер сме заедно, знаем си и майчиното мляко, преобличаме се по сто пъти един пред друг, не сме толкова придирчиви към тази тема, струва ми се. В Америка всичко е доста преувеличено, тази тяхна толерантност вече е малко \"твърде\". Разбира се, че е ужасно, но от друга страна как така се съгласяваш на всичко онова, което става \"преди\"? Тук си имаме и поговорка за това. Една актриса от нашия театър каза: \"Нас, ако ни погнат за това кой кого хванал за дупето и целунал по бузата, всичките да сме в затвора досега.\" Близостта е друга в тази професия, не е като да си в човешки ресурси пред компютъра. - \"Ти си най-забавното момиче, което познавам\".", "date": "2018.05.11", "title": "Весела Бабинова: Превърнах се в Том Сойер с репетиция и половина"}
{"url": "http://standartnews.com/balgariya/blagoevgrad_iska_ekspertite_da_reshat_za_struma_a_ne_samozvantsi-371446.html", "text": "Експертите да решат съдбата на уникалните находки от древния град Скаптопара и магистрала \"Струма\", а не самозванци без ценз, поискаха вчера повечето общинари в Благоевград. На извънредна сесия, местният парламент отхвърли идеите за референдум и Общо събрание по казуса, тъй като смята, че последната дума трябва да е на специалистите. Задължително трябва да запазим находките, задължително трябва да продължи строителството на магистрала \"Струма\", заяви кметът на Благоевград д-р Атанас Камбитов. „Категоричен съм, че трябва да се вземе най-балансираното, най-разумното, най-отговорното решение, с което да се запазят находките и да продължи изграждането на автомагистралата. Никой не говори за конфронтация между двете неща, и двата обекта са важни за нас\", подчерта д-р Камбитов. Според него решаването на казуса не е от компетенциите на местната власт. Затова е необходимо да се изчака решението на експертната комисия, а не да се хвърлят в пространството крайни мнения, които водят до липсата на компромисно решение. Той за пореден път предупреди, че в момента рискът за пренасочването на финансовите средства при забавянето на строежа на автомагистрала „Струма\" е по-голям от вероятността да продължи финансирането на магистралата. „Чуха се мнения на професор Овчаров и какви ли не светила, а в един момент е меродавно мнението на хора, които определено нямат ценз. Аз лично ще изчакам решението на експертите, вярвам на тяхното мнение, а не на махленските приказки\", каза още Камбитов. Той заяви, че в някои случаи става въпрос дори за откровени манипулации. Всички съветници се обявиха за запазването и социализирането на историческия обект, както и за продължаването на строителството на автомагистрала „Струма\". Разликата в позициите им е в начина, по-който да се случи това. Едните искат запазване на разкритите находки от Скаптопара на мястото им като за целта се измести трасето на магистралата. Другите обаче са категорични, че това ще забави строежа на аутобана, което пък ще доведе до загуба на средствата за него. Затова предлагат да се преместят находките в останалата част на селището, която не е засегната от строителството на АМ „Струма\".", "date": "2018.05.11", "title": "Благоевград иска експертите да решат за \"Струма\", а не самозванци"}
{"url": "http://standartnews.com/balgariya/i_bsp_podkrepi_balgarskite_prevozvachi-371442.html", "text": "БСП подкрепя исканията и протеста на българските превозвачи. Това е заявила лидерът на БСП Корнелия Нинова на среща с техни представители, съобщава пресцентърът на партията. Нинова и зам.-председателят на ПГ на \"БСП за България\" Георги Свиленски са обсъдили с представители на българските превозвачи приетото днес в парламента решение по инициатива на левицата, с което се задължава Министерският съвет да защити родните превозвачи от готвените законодателни промени по пакет \"Мобилност\" на ЕК, се посочва в съобщението. Отбелязва се, че превозвачите са изразили съмнение, че изпълнителната власт ще изпълни това решение. Според тях няма време, тъй като на 15 май се внася в комисиите на европарламента, а на 24 май ще бъде гласувано. Зам.-председателят на Националното сдружение на българските превозвачи Красимир Лалов е потвърдил решението им да протестират по време на Срещата на върха между ЕС и Западните Балкани на 16 и 17 май в София. \"Твърдо заставаме зад исканията ви и подкрепяме протеста ви\", е заявила Корнелия Нинова. Тя е допълнила, че още в сряда в парламента от БСП ще поискат МС да обясни как изпълнява решението на Народното събрание, взето единодушно от всички групи.", "date": "2018.05.11", "title": "И БСП подкрепи българските превозвачи"}
{"url": "http://standartnews.com/balgariya/mvr_v_aktsiya_zaradi_malkite_levskarcheta-371452.html", "text": "МВР, което не предприе никакви мерки на 9 май, когато в центъра ан София се появиха публично хора с плакати на Сталин, се задейства заради снимката на малки фенове на Левски, едното от които беше вдигнало ръка в имитация на предполагаем хитлеристки поздрав, а другото е с татуиран пречупен кръст - също публично, пред целия стадион. Явно Хитлер не може, а Сталин - може. В момента полицията издирва родителите на двете момчета, съобщи БНТ. От Агенцията за закрила на детето ще преценят и дали е необходима работа с психолог. Тежки санкции могат да бъдат наложени и на Футболен клуб Левски, чиито привърженици са децата и техните родители. Според правилника на Българския футболен съюз за показване на нацистки символи на трибуните глобата е 37 500 лв.", "date": "2018.05.11", "title": "МВР в акция заради малките левскарчета"}
{"url": "http://standartnews.com/balgariya/vitseprezidentat_koyto_iska_grazhdanstvo__da_nauchi_balgarski-371431.html", "text": "Вицепрезидентът Илияна Йотова смята, че познаването на българския език трябва да стане задължителен критерий за придобиване на българско гражданство. Трябва да има ясни и точни критерии, за да няма съмнения, че се издават български паспорти на хора, които нямат нищо общо с нашата страна. Крайно време е един от задължителните, ако не и първи критерий да бъде познаването на българския език, заяви вицепрезидентът пред журналисти в Каварна. Йотова допълни, че познаването на езика сега не е задължително условие и според нея това е абсолютно недопустимо. Вицепрезидентът каза, че се надява парламентът да направи промени в Закона за българското гражданство, Закона за българите в чужбина и Закона за пребиваване на чужденците в България, които са \"кърпени\" през годините и в тях има текстове, които си противоречат. Цялото това законодателство има нужда да бъде огледано изцяло не толкова за да се улесни процедурата по придобиване на българско гражданство, колкото тя да се направи по-прозрачна, поясни Йотова и добави, че предлага помощта на президентската институция, когато се подготвят тези промени. По думите й след признаването на българското малцинство в Албания, което е безспорен успех за България, са зачестили и молбите на албански граждани за придобиване на българско гражданство. Илияна Йотова поздрави участниците в 15-ото издание на общобългарския фолклорен събор \"С България в сърцето\", който вдигна завеса днес в Каварна.", "date": "2018.05.11", "title": "Вицепрезидентът: Който иска гражданство - да научи български"}
{"url": "http://standartnews.com/balgariya/shatri_i_chadari_na_spasyavat_ot_slantseto-371404.html", "text": "Лятото наближава и с всеки изминал ден слънцето започва да жари все по-силно и по-силно. Но излагането на пряка слънчева светлина може да има много негативни ефекти както за кожата, така и за здравето. Слънцето излъчва няколко вида лъчи, като най-опасните се задържат от озоновия слой на атмосферата, но голяма част от тях достигат и до Земята. Силното облъчване със слънчеви лйчи от ултравиолетовия спектър не само води до изгаряне, но и драстично увеличава риска от меланома, ускорено стареене на кожата, както и до различни очни заболявания, като катаракта и др., отслабване на имунната система, фоточувствителност и слънчева алергия. В мрачно време трябва да бъдем много внимателни, защото облаците също пропускат големи количества ултравиолетови лъчи. Едно посещение в някои от хипермаркетите, предлагащи богат избор от всякакви продукти за дома, градината и къмпинга обаче може да ни избави от всички негативни последици от слънцето. Какво по-хубаво от това да закупим например шатра с метална основа, под която се крием от силните слънчеви лъчи в двора на къщата си. Или пък да изберем сгъваема шатра, която да опъваме на вилата само, когато решим. Сериозен плюс на шатрите, предлагани в хипермаркетите, специализирани за стоки за дома, градината и туризъм, е фактът, че те са оборудвани с мрежи против неприятните комари. Магазините предлагат и богат избор от плажни и градински чадъри и аксесоари към тях, с които на практика можем да се опазим от вредното въздействие на слънчевите лъчи навсякъде. А защо да не превърнем и балкона си в приятно и уютно място в задаващите се горещи месеци. За целта само е необходимо да изберем някои от многобройните модели и десени механични тенти, предлагани в специализираните хипермаркети. Някои от тях предлагат дори и такива удобства  като например електронно управление. Приятна обстановка на терасата предлагат дори и най-обикновените сенници и разделители за балкони. Изобщо - едно посещение в някой от специализираните хипермаркети за дома, градината и къмпинга може да ни предложи десетки чудесни решения за едно чудесно лято без никакви поражения от слънчевите лъчи., при това - на изненадващо приемливи цени.", "date": "2018.05.11", "title": "Шатри и чадъри на спасяват от слънцето"}
{"url": "http://standartnews.com/balgariya/avtomobili_goryaha_v_mladost_1a-371418.html", "text": "В нощта срещу петък са пламнали автомобили, паркирани в близост до жилищен блок в столичния квартал „Младост 1А\". Няма пострадали при инцидента, нанесени са само материални щети. Огънят е засегнал апартамент на първия етаж на блок 505 и магазин, предаде Би ти Ви. Пламъците вече са потушени. На мястото са били изпратени две пожарни коли. Хората от ниските етажи са били евакуирани, но вече са се върнали по домовете си. Тепърва ще се установява дали причината за пожара е технически проблем в някой от автомобилите, или има умисъл. Инцидентът се разследва.", "date": "2018.05.11", "title": "Автомобили горяха в \"Младост 1А\""}
{"url": "http://standartnews.com/balgariya/parlamentat_vazlozhi_na_kabineta_da_zashtiti_prevozvachite_pred_bryuksel-371423.html", "text": "Със 140 гласа „за\" парламентът единодушно гласува решение, с което възложи на Министерски съвет да обсъди законодателния пакет за мобилност на Европейската комисия и да приеме позиция в подкрепа на исканията на българските превозвачи и в защита на техните права и интереси. В мотивите на решението, под което стоят подписите на народни представители от всички парламентарни групи, се посочва, че законодателният пакет за мобилност на ЕК представлява „пряка заплаха за фалит на стотици български превозвачи\". Депутатите се обединиха около идеята, че задължението за ползване на редовната седмична почивка извън борда на превозното средство, заложено в пакета за мобилност, ще принуждава шофьорите да оставят товара си, за който са лично отговорни, а това ще им струва допълнителни разходи за застраховка и престой в хотел. По време на дискусиите стана ясно, че изискването за завръщане „у дома\" на всеки три седмици също поставя превозвачите пред сериозно предизвикателство, защото предприятията ще правят допълнителни разходи за транспорт на служителите, за да се върнат в страната. В мотивите на решението е записано още, че предлаганите промени в т. нар. пакети за мобилност 1 и 2 поставят рестриктивни правила, които не отчитат спецификите на транспортния сектор и дори представляват нарушение на основните принципи на ЕС за свободно движение на хора, стоки и услуги.", "date": "2018.05.11", "title": "Парламентът възложи на кабинета да защити превозвачите пред Брюксел"}
{"url": "http://standartnews.com/balgariya/vnimavayte_proletta_e_sezonat_na_karlezhite-371395.html", "text": "Древно познание гласи, че човек се ражда сам и сам умира. Може би тази ситуация много добре е пресъздадена чрез песента на легендарната Лили Иванова – „Осъдени души\": „Кой ме смути със странен глас? Кой ме гори във сън студен? Един монах, една жена. Една любов, една съдба. Те са пред мен - две сенки огнени. Те са във мен - две болки плачещи. Под слънцето на време страшно. Един монах - сърце желязно. Една жена отрекла себе си. Душите си осъдени горят\". Не знам кой как усеща думите в песента, но това е молитвата за забранената любов между монах и една жена. Ритуал, дошъл от безвремието, уважаван или не от различни социални доктрини – той е факт. Но „какво подразбира думата молитва? Някой път вие се молите, но не знаете защо. Казвате: „Боже, благослови ни!\", но не знаете в какво да ви благослови. Казвате: „Господи, нека се подобри малко моето положение!\" Нима вашето положение е лошо? Но ще кажете: „Искам да съм като другите хора.\" Нима не сте като другите хора? Само съзнателният човек може да се моли. Някои питат: „Защо да се молим?\" За да се пречисти кръвта ти, мислите и желанията ти! Ако доброволно не се молите, то Провидението ще ви създаде условия, за да се молите. И най-твърдите хора се молят: заболеят, викат доктор и казват: „Моля ти се, докторе, да ми помогнеш!\" Постави те Господ в лишение – бързо отиваш при някой заемодател и му се молиш. Господ е поставил като закон това, че човек трябва да се моли. Някой казва: „Не искам да се моля на Бога.\" Добре, избери си друг някой, когото искаш. Има хора, които се молят на конете си – казват им: „Хайде, дий, карай, конче!\" Молиш се на коня си, дано той ти помогне и изнесе твоя товар. От чисто психическо гледище, молитвата е един необходим закон\". По този начин обяснява нуждата от упование в Бога Петър Дънов. За неговите последователи не е тайна, че вярата в силата на Всевишния е един от основните прийоми, на които се основава учението на Беинса Дуно. И отново, за сетен път неговите думи се оказват абсолютната и неоспорима истина. Защото животът явно е така устроен, че дори и да не искаш да се молиш, то обстоятелствата те принуждават да го правиш, независимо на кого. Въпрос 1: Може ли молитвата да повлияе на физическото ни състояние ? Според учени молитвата може да ускори лечението Но днес – в деня, обявен за световен такъв на молитвата, няма как да не се запитаме: вярват ли в нейната сила хората? Останаха ли такива, чийто делник и празник започва и завършва с нея? Да, има такива, но това са онези представители на  патриархалното общество, което днес ние наричаме „демоде\", поради факта, че не сме в състояние да проумеем ценностната му система. Но както казва Дънов: „Знанието и молитвата в ръката на вярващия представляват сила, с която той може да победи всички свои мъчнотии и страдания\". Може би и поради тази причина, към едни Господ е благосклонен, а към други – не чак толкова. Именно тази част от населението обвинява лошия късмет за своите неволи, който понякога може да се окаже най-добрият приятел на човек. Но дали и медицинските сестри, чиито празник отбелязваме утре винят за своите премеждия отново него?! Едва ли! Не е тайна, че тези представители на медицинската професионална сфера са също толкова заплашени от изчезване вид, колкото и лекарите. Защото и те са не по-малко потърпевши, от това което се случва в здравеопазването. И логично, като всеки нормален човек, избират да практикуват извън пределите на България, където очевидно получават освен достойно възнаграждение и подобаващо уважение. Едва ли е необходимо да обясняваме, че липсата на медсестри се отразява изключително пагубно на работата на лекаря. И ето как отново сме поставени в позицията на молещите се, защото вече само с молитва можем да се опитаме да задържим тези хора тук. Между другото професор от Медицинското училище в Харвардския университет, посвещава цели 35 години от живота си на задачата да открие научни доказателства и отговор на въпроса дали молитвата има терапевтичен ефект, както и дали съществува връзка между медицината и религията. След провеждането на безброй опити, д-р Бенсън стига до заключението, че такава между физическото състояние на човек и повтарянето на молитва има. Този резултат той декларира след като изучава група от хора, молещи се многократно. Магнитният резонанс от проучването показва, че е налице промяна на метаболизма, сърдечната честота, кръвното налягане, дишането и мозъчната активност. По този начин се достига до научното доказателство, че молитвата засяга функциите на тялото и се бори ефективно със стреса, както и че помага в процеса на лечение при много заболявания. Те пък от своя страна за съжаление имат ефекта на доминото върху организма. За него е характерно следната ситуация: когато един удари по веригата, всички се повличат след него. Преведено в контекста на медицинските науки това би звучало така: появата на заболяване при даден орган винаги влачи след себе си последствия и за всички останали в тялото. Например марсилската треска, за която бяха съобщени няколко случая в медиите. Тя представлява остро инфекциозно заболяване, по принцип характерно за средиземноморски области, но както много пъти сме казвали – откакто всеки, търсещ екзотика пътува където му скимне, бариери за този тип болести вече няма. Причинителят на заболяването е Рикетсия конори, а източник и преносител на инфекцията е кърлежът. Въпрос 2: Кои са признаците за марсилска треска ? Черни язви на мястото на ухапването и тежко главоболие Заразяването се случва след ухапване от заразен такъв, като първите симптоми обикновено се появяват внезапно. Инкубационният период обичайно варира между 6 и 10 дни. Видимите признаци на заболяването включват черни язви на мястото на ухапването, тежко главоболие, забавена сърдечна дейност, уголемяване на черния дроб, мускулни и ставни болки, обрив, треска, повишени нива на определени кръвни показатели. Важно е да се спомене, че за марсилската треска е характерна появата на  токсиинфекциозния и краниофарингеалния синдром, който може да бъде установен още на първия ден, както и първичния афект. Марсилската треска, причинена от Рикеция конори, може да протече под няколко типа клинични форми, включващи лека, средно тежка, тежка и фулминантна. При първата се наблюдава отсъствие или съвсем леко изразен обрив и повишена температура. Средно тежката форма се проявява с характерните белези на заболяването. Тежката протича много остро, като при нея обривът е с папулозно-хеморагичен характер и се появява в рамките на 2-3 дни. В този случай  могат да бъдат установени хипотония и тахикардия. Фулминантният етап на марсилската треска се определя като най-опасния от всички, тъй като при него има много силно изразени токсиинфекциозни прояви, стигащи  до шоково състояние. Тук обривът се появява по-рано, както и неврологичните симптоми - замъглено зрение, гърчове, психомоторна възбуда и други. Не е изключено и развитието на тежка хеморагична диатеза, остра бъбречна недостатъчност, остър миокардит, които се сред водещите причини за леталния изход от болестта. Ето тези събития, произтичащи от едно действие, повличат след себе си други и на практика описват ефекта на доминото при заболяванията. Досущ като в играта, когато събориш една единствена плочица, след нея по веригата падат всички остнали до последната. Но, когато говорим за жив човек, ситуацията е коренно по-различна и трудна, тъй като в играта можем да изправим плочиците с едно движение, докато за да направим същото за организма е необходимо не само непосилно усилие и незнаен период от време, но и много познание и търпение. И помнете: „Оскъдните   познания   водят   към   заблуждение;   големите  –  към   истината\" - Луи XVIII.", "date": "2018.05.11", "title": "Внимавайте! Пролетта е сезонът на кърлежите"}
{"url": "http://standartnews.com/balgariya/ban_i_makedonskata_akademiya_na_naukite_chestvat_zaedno_svetite_bratya-371420.html", "text": "Българската и Македонската академия на науките съвместно честват Деня на Светите братя Кирил и Методий пред Националната библиотека в София. Днес ще бъде отслужена и празнична Света литургия в храм „Св. Александър Невски\". Светският празник Св. св. Кирил и Методий, бележи началото си през Възраждането и се свързва с училищните тържества, които са били организирани на 11 май, когато Църквата отбелязва празника на двамата свети братя. 11 май е патронен и професионален празник на Националната библиотека \"Св. св. Кирил и Методий\".", "date": "2018.05.11", "title": "БАН и Македонската академия на науките честват заедно Светите братя"}
{"url": "http://standartnews.com/balgariya/velosipedistat_blasnal_deteto_v_yuzhniya_park_se_e_predal-371421.html", "text": "Велосипедистът, който блъсна и рани малко дете в столичния Южен парк вчера, се е предал в полицията. Снощи мъжът е отишъл с адвоката си в столичното Четвърто районно управление и е признал за постъпката си. Той е на 24 години. Обяснил, че е избягал след инцидента, защото се е притеснил от негативната реакция на останалите хора там. Момиченцето на година и половина остава в Пирогов. То е с множество счупвания на единия крак и охлузвания по цялото тяло. Родителите смятат да съдят велосипедиста.", "date": "2018.05.11", "title": "Велосипедистът, блъснал детето в Южния парк, се е предал"}
{"url": "http://standartnews.com/balgariya/mnim_ohranitel_svi_450_000_leva_ot_hipermarket-371424.html", "text": "Неизвестен престъпник е отмъкнал не с оръжие, а с измама огромна парична сума от хипермаркет в Монтана, съобщиха от Областната дирекция на МВР в Монтана. Преоблечен като охранител бандитът влязъл в магазина и прибрал съвсем доброволно дадените му от персонала около 450 000 лева, казаха осведомени източници. Жестокото ужилване е станало между 8.50 часа и 9.50 часа сутринта в четвъртък в магазин на голяма международна верига в покрайнините на областния град. В хипермаркета влязъл мъж с униформа и знаци на охранител, представил се за служител на фирмата, която извършва инкасо, и поискал сумата от седмичния оборот. Касиерката М. Р. /37 г./ чинно предала на униформения торбите с пачките и той спокойно напуснал магазина. Малко по-късно станало ясно, че гардът няма нищо общо с истинската инкасо фирма и магазинът е станал жертва на обир. Според запознати задигнатата сума е около 450 000 лева. След подадения сигнал районът веднага е бил отцепен и започнало издирване на апаша. Служители на МВР проверяват записите на камери в магазина, района и целия град за откриване на престъпника. Най-вероятно измамникът е имал съучастници, а ударът е подготвян дълго и грижливо, смятат криминалисти. Със сигурност бандитите са проучили фирмата, която извършва инкасо, униформите й, деня и часа на прибиране на сумите, твърдят опитни полицаи. Това е най-големия обир на територията на област Монтана от години насам.", "date": "2018.05.11", "title": "Мним охранител сви 450 000 лева от хипермаркет"}
{"url": "http://standartnews.com/balgariya/valezhite_spirat-371387.html", "text": "Времето ще се задържи без промяна и днес – топло, но с вероятност за дъждове. Минималните температури сутринта ще са между 9 и 14 градуса. Около и след обяд на много места ще има краткотрайни валежи, придружени с гръмотевици. В отделни, главно планински райони, валежите ще са значителни по количество. До вечерта преваляванията ще спират, облачността над повечето райони ще намалее. Ще духа до умерен вятър от североизток. Максималните температури ще са между 20 и 25 градуса. Атмосферното налягане ще продължи да се повишава и до вечерта ще е малко по-високо от средното за месеца.", "date": "2018.05.11", "title": "Валежите спират"}
{"url": "http://standartnews.com/balgariya/udalzhiha_sroka_za_danachnite_deklaratsii_na_darzhavnite_sluzhiteli-371426.html", "text": "Депутатите удължиха срока до 8 юни т.г. за подаване на имуществени декларации за 2017 г.от висши държавни служители. Това стана с гласуване в един ден на две четения промени в Закона за противодействие на корупцията и за отнемане на незаконно придобитото имущество. Вносители са народни представители от различни парламентарни групи. В момента според разпоредбите ежегодно висшите длъжности и чиновници трябва да декларират имуществото си и интереси за предходната година до 15 май. Вносителите на поправките посочват, че големият брой обстоятелства, които трябва да се декларират и краткото време от утвърждаване на образеца от Комисията за противодействие на корупцията и за отнемане на незаконно придобитото имущество, изискват по-дълъг времеви период, за да се събере информацията, която задължените лица трябва да декларират. В същото време кръгът им беше разширен, а по този начин и задължените лица ще имат достатъчно време да изпълнят изискванията на закона, аргументират се авторите на текстовете. Предложението даде повод на левицата за пореден път да повтори тезата си за лошото качество на законите, които този парламент приема и дори да поискат заради това оставката на председателя на правната комисия Данаил Кирилов/ГЕРБ/.", "date": "2018.05.11", "title": "Удължиха срока за данъчните декларации на държавните служители"}
{"url": "http://standartnews.com/balgariya/prokuraturata_obvini_kvestori_na_ktb_v_bezstopanstvenost-371425.html", "text": "Софийската градска прокуратура обвини двама квестори на КТБ за умишлена безстопанственост в особено големи размери, представляваща особено тежък случай. Това съобщиха от прокуратурата. Елена Костадинчев и Станислав Лютов са обвинени за това, че от 20 август 2014 година до 6 ноември същата година умишлено не са положили достатъчно грижи за стопанисването и запазването на повереното им имущество и от това последвали значителни щети в размер на 1 070 383,83 лв. за Фонд за гарантиране на влоговете в банките (ФГВБ). Двамата умишлено са разпоредили осчетоводяване на предсрочното прекратяване на девет договора за индивидуални срочни депозити с привилегирован текущ годишен лихвен процент, вследствие на което депозитите били прехвърлени за изплащане към Фонд за гарантиране на влоговете в банките. Тези действия са в нарушение на закона за гарантиране на влоговете в банките.", "date": "2018.05.11", "title": "Прокуратурата обвини квестори на КТБ в безстопанственост"}
{"url": "http://standartnews.com/balgariya/kitayskiyat_poslanik_dokladva_na_radev_za_spasyavaneto_na_boyan_petrov-371427.html", "text": "Президентът Румен Радев се срещна на „Дондуков\" 2 с посланика на Китайската народна република Джан Хайджоу във връзка с операцията по издирване на българския алпинист Боян Петров. Това съобщиха от прессекретариата на държавния глава. Посланик Хайджоу запозна държавния глава с хода на спасителната операция за откриване на изчезналия български алпинист Боян Петров. В нея от китайска страна участват 80 спасители, както и хеликоптери. В 15 часа посланикът ще даде и пресконференция по повод на спасителната операция.", "date": "2018.05.11", "title": "Китайският посланик докладва на Радев за спасяването на Боян Петров"}
{"url": "http://standartnews.com/balgariya/tezhka_katastrofa_kray_okolovrastnoto_na_sofiya-371430.html", "text": "Около 12.15 часа е подаден сигнал за тежко пътнотранспортно произшествие между два леки автомобила в района Околовръстен път и бул. \"Цар Борис III\". По първоначална информация има пострадали. На място има полицейски служители, които са отцепили движението. Насочени са и екипи на Спешна помощ.", "date": "2018.05.11", "title": "Тежка катастрофа край Околовръстното на София"}
