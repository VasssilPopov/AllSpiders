{"url": "http://standartnews.com/lyubopitno/top_5_na_nayotrovnite_rasteniya_koito_se_sreshtat_u_nas-370886.html", "text": "Растенията са основна част от живота на Земята. От древността до наши дни те се употребяват предимно за храна. Но има растения, които съдържат отрова и могат да доведат дори до смърт. Вижте ги: Цикутите изглеждат като невинни диви цветя, но най-добре изобщо да не ги докосвате. Те са близък роднина на отровния бръшлян и дори са по-известни като растението, което е убило Сократ. Корените му наподобяват тези на целината и пащърнака и е лесно човек да се обърка и да си хапне от тях. Но това е изключително опасно, тъй като това растение може да бъде смъртоносно. Всички негови части са отровни. Ако ядете от отровната цикута, само след половин час ще усетите болки в корема, гадене, повръщане, световъртеж. То може да причини и сърдечна недостатъчност и парализиране на дишането. нас отровната цикута се среща само в североизточната част на страната. Видът на това красиво растение може да ви харесва, но в никакъв случай не го слагайте на масата и близо до храната си. Растението е отровно. То съдържа токсичен гликозид, който може да причини повръщане, диария, силно ускорен пулс, припадъци, кома и дори смърт. олеандър Растението рицин е отровно и съдържа рициново масло. Семената му са отровни и ако бъдат погълнати могат да доведат до отравяне на всички органи и системи в човешкия организъм Само един милиграм от отровата рицин е способен да убие възрастен човек. Абрус прекаториус е вид плачещо растение от семейство Бобови. Плодовете му растат в шушулки и могат да бъдат в няколко цвята. Но всеки от тях съдържа абрин, който е няколко пъти по-силно отровен от рицина. Плодовете на абрус прекаториус могат да предизвикат тежко отравяне и смърт. Самакитката е едно от най-отровните растения в Европа. В България се срещат три разновидности на това растение, които растат предимно в планинските райони. В самакитката се съдържа концентрирано съдържание на алкалоида акоитин, чието поглъщане води до гадене, повръщане и дори до фатална аритмия.", "date": "2018.04.26", "title": "Топ 5 на най-отровните растения, които се срещат у нас"}
{"url": "http://standartnews.com/svyat/voenni_pochesti_za_ludiya_kim_chenun_v_yuzhna_koreya-370905.html", "text": "  Драконовски мерки за сигурност преди историческите разговори Севернокорейският лидер Ким Чен-ун ще премине военната демаркационна линия, разделяща двете Кореи, в 9,30 ч. местно време (00,30 ч. по Гринуич) в петък, за историческата среща с южнокорейския президент Мун Дже-ин, предаде ДПА. В делегацията на КНДР е и сестрата на Ким - Ким Йо-чен, която през февруари беше на церемонията по откриването на зимната олимпиада в южнокорейския грас Пьонгчанг. Разговорите в южната страна на граничното село Панмунджом се очаква да бъдат предимно за ядрената програма на КНДР, но срещата ще има и голямо символично значение, защото Ким ще стане първият лидер на Северна Корея от края на Корейската война (1950-1953), който ще пресече южната граница. Мун ще посрещне Ким, след като той пресече бетонни препятствия, които са част от демилитаризираната зона. След това те ще се разходят за около 10 мин до плаца, където ще инспектират южнокорейски почетен караул, обявиха от южнокорейското президенство. След като се подпишат в книгата за гости и си направят обща снимка пред Къщата на мира, където ще се проведе срещата на върха, в 10,30 ч. двамата лидери ще започнат официални преговори. По-късно те ще засадят корейски бор на границата, използвайки почва от планини на двете държави и вода от техни реки. Дървото е от 1953 г., когато технически приключва войната. Ще бъде поставена и гравирана плоча с фразата \"Мирът и просперитетът са засадени\", както и подписите на двамата лидери. След засаждането на дървото двамата планират да се придвижат по мост до пост в демилитаризираната зона. Мун и Ким ще се срещнат отново следобед и по-късно ще участват на банкет, който ще се проведе на южнокорейска територия. Животът в цяла Южна Корея ще замре, за да може хората да гледат и да попият всичко от историческата среща, предаде Ройтерс. В столицата Сеул пред сградата на кметството ще бъде поставен огромен телевизионен екран, а целият площад ще бъде украсен с цветя във формата на Корейския полуостров. Учебните занятия ще бъдат отменени, за да може учениците да наблюдават събитията на живо. Въведени са драконовски мерки за сигурност. В навечерието на срещата цареше небивало оживление сред международните медии, предаде ТАСС. По данни на организаторите, в пресцентъра в град Коян, близо до междукорейската граница, са пристигнали около 3000 журналисти от цял свят. Най-много са специалните кореспонденти на японски медии.", "date": "2018.04.26", "title": "Военни почести за лудия Ким Чен-ун в Южна Корея"}
{"url": "http://standartnews.com/biznes/gotovi_sme_da_vlezem_v_elitniya_klub_na_evroto-370908.html", "text": "България е подготвена и по двете основни цели, които сме си поставили след присъединяването ни към ЕС, а именно – влизането в Шенген и влизането в еврозоната. Страната е подготвена и политически, и икономически. Единствено политическите фактори в Европа спъват осъществяването на тези две цели за България. Факторите, които спират членството на страната ни и в Шенген, и в еврозоната, всъщност са извън нашата страна. Мнозина твърдят, че ще има промяна на цените, ако влезем в еврозоната. На тези страхове аз бих отговорил, че няма негативни аспекти от присъединяването на България към общото валутно пространство. Има, разбира се, няколко крайъгълни камъка, които трябва да бъдат внимателно  обсъдени. Първият въпрос, който подлежи на дискусия, е Официално това не е становище на Европейската централна банка, но негласно се твърди, че е предпоставка за членство в еврозоната. Вторият сериозен крайъгълен камък е договарянето на обменния курс, от който ще бъде заменен българския лев с еврото. За момента виждаме, че има единно становище между европейските чиновници и експертите на  Министерство на финансите. Те са на мнение, че сегашният курс от 1.95583 ще остане курса, на който левът да премине в еврото. Всякакво предоговаряне или опити за предоговаряне на този курс наистина може да доведе до поскъпване на цените в България. Този въпрос е много важен и е обект на преговори. За момента, това, което се чува, е че европейските експерти и техните български колеги са на едно и също мнение – курсът, който в момента България има като курс във валутния борд, ще бъде използван за влизане в чакалнията на еврозоната ERM II и след това за влизане в еврозоната. Това е най-доброто решение за България. По този начин, от недобросъвестни търговци и не би се определило от самата процедура за влизане на България в общото валутно пространство. Смятам също така, че приемането ни в чакалнята на еврозоната би спомогнало и за икономически растеж. Реално ползите от подобно събитие биха били по-скоро индиректни, отколкото директни. Първо, държавите, които са въвели еврото, се смятат за елита на държавите-членки на ЕС. Освен това, от гледна точка на търговски и туристически обмен, държава, в която цените са в евро, е много по-разпознаваема, много по-лесна за търговия, за туристически посещания, за инвестиции, отколкото държава, в която трябва да се превалутират инвестициите. Така че, при всички положения, повече е престиж България да бъде в този клуб. А от този престиж, влизайки в този елитен клуб на държавите-членки на еврозоната, ще доведе и до икономически облаги и до облекчаване на бизнеса и търговията в България.", "date": "2018.04.26", "title": "Готови сме да влезем в елитния клуб на еврото"}
{"url": "http://standartnews.com/kultura/dilovinfo_a_pri_nas_tsirkat_ne_si_e_tragval-370912.html", "text": "Една чудесна седмица отмина, любезни ми читателю. Неочаквано стана толкова топло, че дори дърветата подтичваха след уличните кучета, да ги молят да се изпишкат върху тях. Вероятно внезапното слънчасване доведе и до невероятното събитие: Младежки европейски лидери се възмутиха  от полуголите танцьорки и безплатния алкохол, с който ги посрещнали от младежкия ГЕРБ в София. Ама, това европейците,  прекалявате вече! Млади хора, които се възмущават от безплатно къркане и голи момичета не могат да бъдат никакви лидери. Най-много управители на вегански ресторант да станат. Модата на политкоректността и веганството вече взима повсеместни жертви. Мой познат  се раздели с гаджето си, защото й звъннал с въпроса „Какво правиш?\", а тя му отвърнала „Режа лук и плача\"... \"Вие, веганите, съвсем се побъркахте - треснал слушалката моят познат и повече не й се обадил! Но да не се закачам с веганите. Те са много отмъстителни. Толкова вицове съм написал за тях, че съм сигурен: когато умра, ще дойдат на гроба ми и ще изядат всички цветя! За политкоректността ми е думата. След #metoo някак свикнахме, че гражданите на САЩ от женски пол трябва да бъдат наричани „ваджайнамерикан\", но изречението „епидермално вариативна, хоризонтално предизвикана гражданка манипулира клиентите в средствата на градската мобилност за собствена материална изгода, добивайки нетрудови доходи\" буди недоумение, съгласете се! Ако не сте разбрали, става дума за дежбчийка, циганка-джуде в трамвая... Ако я имаше политическата коректност в миналото, сега просто нямаше да има литература. Тя, самата литература, и без това е склонна към суицидно поведение. Иначе как да си обясним факта, че международният ден на книгата и авторското право е 23 април. Черен ден, в който през 1616 година едновременно умират Мигел де Сервантес, Уилям Шекспир и Гарсиласо Де Ла Вега. Литературата е големият  постоянен разговор за живота. Един въобръжаем диалог между титаните би следвало да изглежда така: Шекспир: To be, or not to be... Сервантес: В затворената уста не влизат мухи. Но и в нашата история присъстват умилителни разговори за литература. Съвсем истински е диалогът, състоял се между  професор Александър Балабанов и балерина от театъра, представена му на прием  през март 1943 година в посолството в Берлин. Дядо ми бил там и разказва, че чул как балерината пита: - Професоре, с какво се занимавате в момента?! - Пиша  книга – отговорил професор Балабанов - Какво съвпадение! – възкликнала балерината – Вие пишете книга, а аз чета книга...?! Като рекох история, не мога да премълча едно събитие, съвсем незаслужено премълчано от родната журналистика.  През седмицата се навършиха пет години от епохалното спасяване на бременнната скарида. Ето документалното свидетелство от страницата на телевизия Би Ти Ви: \"...заедно с лидера на ГЕРБ-Варна Иван Портних, бившият регионален министър била на лов за скариди. Още с първото хвърляне Павлова уловила „скарида, която по мнението на рибарите беше бременна\"... „След кратък диспут между двамата благородството надделя и те върнаха морския дар обратно в морето. Според рибарите, да хванеш бременна скарида било на късмет...\" Никой не отбеляза събитието! Нито една телевизия не направи разследване за радостния живот на скаридата след Спасението... Не казаха детенцето й тръгна ли вече в новопостроена детска градина?! Лили подари ли му фалшива училищна чанта от известна световна марка? Мълчание! Срам, колеги! Срам! А и самата Лили, поради вродена скромност, също си мълчи. Тя, покрай председателството, е много заета. Ето – новонаредените плочи пред НДК се надигнаха и надиплиха като юфка. То, Лили не е виновна за това, а общината, ама нали тя надзирава цялото Председателство? Да вземе да им се скара малко. Стига е била толкова добра... От общината успокоили гражданите, че това просто са зимни плочи,  сега щели да слагат летни, както гумите на колите. Демек: вие си плащайте общински данъци и такси и не се безпокойте за плочите. Ние ще си ги сменяме тука... Понякога наистина му се чудя на Борисов как оцелява в тази среда! Не му стига, че трябва да усмирява всички – от Корнелия до Сирия и Западните Балкани, да посредничи на Путин и Ердоган, ами и на връх средата на седмицата му се изтърси Мишел Барние да му обяснява как точно англичаните щели да напускат Европейския съюз. Те не трябваше ли да си тръгнат безмълвно, по английски? Както се косумира телешко по английски. Взимате телешкото и с тръгвате, без да обелите дума. И това е за предпочитане. Защото помним и друго тръгване. От Дойран... Седем дивизии гърци, французи и англичани, изпратени  по живо, по здраво само от една българска девизия. Тази на генерал Вазов. Абе, не е много по живо, по здраво, защото 60 хиляди убити, нали, срещу 500 от наша страна... Но да зарежем тези неща, щото малко тъпо звучат, малко патриотарски. По—важното, което трябва да знаем за Брекзит-а е, че ако си купите чехли, на които пише „Made in Velikobritania\", няма да ви изкарат много дълго. И накрая, вече сериозно, винаги през април отбелязвам една дата – 24 – с едни думи, които  няма да спра да повтарям, докато официална България не започне да уважава собствената си история: Убийството на един човек е трагедия. Убийството на сто – ужас. Убийството на сто хиляди – статистика. Убийството на един милион – езиков спор. 24 април  е денят на големия езиков спор – дали изтребването и прогонването на милион и половина арменци през 1915 години трябва да се нарича геноцид или не. Един от най-срамните езикови спорове, достоен за великия езиковед Сталин. И Хитлер участва задочно в него със знаменитата си реплика „Някой спомня ли си избиването на арменците\". Тъжното е, че българската политическа класа продължава да води този спор, отричайки по този начин съдбата и на собствения си народ, съдбата на тракийските и беломорските българи. Вероятно се страхуваме да не обидим могъщите си съседи –турците. Аз предлагам на този ден да им припомняме думите на онзи, когото те наричат Иса, а ние Иисус: „Истината ще ни направи свободни\". И нас, и тях. Свободни от греховете на бащите ни... Топла седмица, в която да почетем един от най-топлите и сърдечни народи - арменците. Древен, талантлив и любопитен народ. Знаете нали, че когато  Ной акостирал на върха на Арарат с прочутия си ковчег, посрещнали го стотици малки арменчета с радостни писъци: „Циркът дойде! Циркът дойде!\" А при нас циркът не си е тръгвал - ама да сме живи и здрави!", "date": "2018.04.26", "title": "Dilov.info: А при нас циркът не си е тръгвал..."}
{"url": "http://standartnews.com/lyubopitno/da_si_mlad_tatko_ne_e_lesno_prints_uilyam_edva_ne_zaspa_po_vreme_na_tsarkovna_sluzhba_-370885.html", "text": "Майки от цял свят се обединиха в яростни критики към херцогиня Катрин, защото „създава нереална представа как изглеждат родилките\". Според тях е невъзможно една жена да изглежда толкова красива, изискана и свежа часове след раждането. За изписването на третото кралско бебе Кейт  Мидълтън бе избрала червена рокля до коляното на Jenny Pakham с бяла дантелена яка. Съпругът на херцогинята обаче показа, че монетата има и друга страна, разкриваща какво стои зад бляскавата представителност. Принц Уилям уважи църковна служба в Уестминстърското абатство по случай Деня на Анзак – годишнина от дебаркирането на австралийските и новозеландските армейски части при Галиполи на 25 април 1915 г. Младият татко едва се сдържа да не заспи, показва видео, разпространено в социалните мрежи. Изглежда, че грижите по новороденият принц са изморителни за родителите, тъй като на лицето на Уилям е изписано изтощение и недоспиване, коментират почитателите на британското кралско семейство, които тръпнат да научат името на бебето. Принц Уилям бе придружен на църковната служба от брат си Хари и годеницата му Меган Маркъл.", "date": "2018.04.26", "title": "Да си млад татко не е лесно: Принц Уилям едва не заспа по време на църковна служба"}
{"url": "http://standartnews.com/biznes/targove_opredelyat_nivata_na_rentite_za_zemedelska_zemya-370854.html", "text": "Развитието на земеделието в България през последните години и засиления интерес към земеделската земя провокираха големите собственици да търсят модерни инструменти за отдаване под наем и аренда. Сред тях е лидерът в управлението на земеделски активи „Агрион\", която за трета поредна година организира търгове с тайно наддаване за отдаване на земите от портфолиото си под наем и аренда. Компанията беше първата на пазара, която въведе аукционите като инструмент за определяне на рентните нива. Преди това практиката беше крупните собственици пряко да договарят наемите с арендаторите от конкретно землище. Процедурата с търговете е разработена така, че да гарантира равно начало и честни и прозрачни условия, казаха от компанията. Никой няма да се ползва с преимущество при търговете с тайно наддаване, а за наемател на земите на „Агрион\" ще бъде избран този, който е предложил най-атрактивни условия. Този принцип дава възможност на земеделците сами да определят цената, на която ще вземат желаната от тях земя под наем или аренда. Заявките за участие в търговете се приемат във всички офиси на компанията в цялата страна, а пълна информация за условията може да се намери на адрес  . Така на практика конкуренцията между фермерите и желанието им да наемат добри парцели ще определят рентните нива, вместо дружеството еднолично да ги налага при пряко договаряне, каквато е масовата практика в сектора. „Искаме да дадем шанс и на по-дребните и средни производители да останат на пазара и да участват с атрактивни предложения за наемане на земя\", казаха от „Агрион\". Според експертите в бранша търговете позволяват развитието на малките ферми, които имат шанс да преодолеят капсулирането между арендаторите в някои региони. Очакванията са, че чрез аукционите начинаещи фермери и по-малки арендатори да успеят да разместят позициите на големите играчи в част от най-привлекателните землища. Провеждането на аукционите позволява на всеки, който иска да се занимава със земеделие, да се включи, дори и да не притежава опит в земеделието\", казаха от „Агрион\". Според тях това е изключителна възможност за млади фермери и за хора извън агросектора, които нямат финансова възможност или желание да купуват собствена земя, да вземат под наем или аренда плодородна и качествена земя. Практиката до сега показва, че броят на запитванията от по-малки стопанства, които искат да влязат в нови землища, се увеличава ежегодно. Според анализатори на пазара последните години агросекторът привлича все повече хора, които до този момент не са се занимавали със земеделие. Причината за това са сериозните субсидии, които се дават на земеделските стопани. Фермерите могат да се възползват от директните плащания за площ, от т. нар. зелени плащания за агроекология, както и от сериозно финансиране по линия на европейските фондове. За тази година  предвидените средства за директни плащания за площ и по различните програми са в размер на 2.91 млрд. лв., като парите са с над 400 млн. лв. повече в сравнение с 2017 г. По мярката „Стартова помощ за млади земеделски стопани\" на Програмата за развитие на селските райони, например, се отпускат до 25 хил. евро на кандидатите, а по мярка „Стартова помощ за развитието на малки стопанства\" - до 15 хил. евро. Всички заинтересовани от финансиране и наемане на земеделска земя,  могат да получат безплатни консултации и съвети във всеки един от офисите на „Агрион\", казаха от дружеството. Наемите за декар земя варират в широки граници, сочат официалните данни на Националният статистически институт. Според последните данни средната годишна рента за страната през 2017 г. е била 46 лв./дка.", "date": "2018.04.26", "title": "Търгове определят нивата на рентите за земеделска земя"}
{"url": "http://standartnews.com/biznes/vladislav_goranov_predsedatelstva_sreshta_na_ministrite_na_finansite_ot_aziatskoevropeyskiya_forum-370876.html", "text": "Тринадесетата среща на министрите на финансите от Азиатско-европейския форум (АСЕМ) ще се състои в София на 26 април. Форумът започва от 11,30 ч. в НДК. Това съобщиха от правителствената пресслужба. Министрите и заинтересуваните страни ще обсъдят настоящи и бъдещи икономически промени, данъчното облагане и цифровизация на икономиката, както и преодоляването на новите и възникващите рискове за финансовата система с акцент върху киберсигурността. Председател на срещата ще бъде българският финансов министър Владислав Горанов.", "date": "2018.04.26", "title": "Владислав Горанов председателства среща на министрите на финансите от Азиатско-европейския форум"}
{"url": "http://standartnews.com/biznes/goranov_s_vlizaneto_v_evrozonata_tsenoviyat_skok_shte_e_prenebrezhim-370892.html", "text": "България изпълнява всички критерии за приемане в Еврозоната и няма никаква причина, написана в европейското законодателство, да получим отказ от нашите европейски партньори. Това би показало различно третиране на държавите членки в съюза, а това е основна ценност и ако бъде поставено под съмнение, то цялото функциониране на ЕС ще бъде поставено под съмнение. Това каза министърът на финансите Владислав Горанов по време на дискусия „България в Еврозоната. Икономическата логика срещу митовете\". „Искам да развенчая някои от основните митове, които се разпространяват за членството на България към Еврозоната. Един от тях е свързан с нарастване на цените от прехода от лев в евро. Със сигурност подобен ценови скок е възможен, но той се измерва с пренебрежими размери и доказателство за това можем да открием от времето, когато деноминирахме българския лев – тогава не видяхме да има такъв шок\", каза още той и посочи, че това е първият мит, който трябва да отпадне от съзнанието на българските граждани. „Вторият мит е опитът на някои условно патриотични формации да твърдят, че България ще загуби от своя суверенитет. Всъщност напротив - така България ще бъде участник в решенията на Европейската национална банка. Тоест, влизането в Еврозоната ще увеличи възможностите на държавата и на БНБ да участват по-активно в паричната политика\", каза още министър Горанов и посочи, че от всички държави членки в Еврозоната България е единствената държава, която от съществуването на еврото, е отговаряла на критериите за него – по думите му на практика тя е била по-добър член в Еврозоната от останалите държави. „Друг мит е, че приемането на еврото ще застраши нашата конкурентоспособност. България показа засилена интеграция в последните години и данните, че приемането на еврото няма да застраши нашата конкурентоспособност, са показани от всички макроикономически показатели\", коментира той. Министър Горанов посочи, че друг мит е, че след приемането на еврото България може да се превърне във втората Гърция. „Макроикономическите показатели по развитие и конкурентоспособност са в с предимство за България пред Гърция. Единственият показател, по който гърците ни превъзхождат, е БВП на глава на населението. Но през последните години България допълни 10 пункта, а Гърция отстъпи с 27 пункта по този показател\", коментира той. „Приемането на еврото не е краят на историята – предстои извървяването на много дълъг път. Затова не трябва да създаваме ирационални очаквания\", обясни финансовият министър.", "date": "2018.04.26", "title": "Горанов: С влизането в еврозоната ценовият скок ще е пренебрежим"}
{"url": "http://standartnews.com/biznes/promeni_v_zakona_uvelichavat_pravomoshtiyata_na_kevr-370895.html", "text": "Парламентът прие окончателни промени в Закона за енергетиката. Основните промени в закона касаят правомощията на КЕВР. Регулаторът получи правомощия да разрешава продажбата на над 20% от собствеността на енергийните дружества. КЕВР ще определя ежегодно в срок до 30 юни премии за електрическа енергия от възобновяеми източници и от високоефективно комбинирано производство на електрическа енергия от възобновяеми източници и от високоефективно комбинирано производство на електрическа и топлинна енергия, произведена от централи с обща инсталирана електрическа мощност 4 мегавата и над 4 мегавата. За целите на ценообразуването, КЕВР ще определя ежегодно, в срок до 30 юни, прогнозна пазарна цена на електрическата енергия за покриване на технологичните разходи на оператора на електропреносната мрежа и на операторите на електроразпределителните мрежи. Законопроектът въвежда и европейски регламенти, чието спазване ще бъде контролирано от Регулатора. КЕВР ще може да бъде сезирана при нарушаването на регламентите. Комисията ще може да извършва проверка на място на лицето, включително негово предприятие майка или свързано предпрятие по смисъла на Европейски регламент след получаване на разрешение. При проверката длъжностните лица ще имат право да влизат в помещения, превозни средства и обекти, да преглеждат документи и записи. Промените касаят и либерализацията на пазара на електрическа енергия.", "date": "2018.04.26", "title": "Промени в закона увеличават правомощията на КЕВР"}
{"url": "http://standartnews.com/biznes/kevr_iska_pismen_otgovor_za_sdelkata_za_chez-370911.html", "text": "Промените в Закона за енергетиката не отразяват напълно направените предложения от Комисията за енергийно и водно регулиране. Това коментира председателят на КЕВР Иван Иванов, след като парламентът гласува на второ четене поредната поправка в закона. Според Иванов, текстовете не дават ясен регламент как ще действа КЕВР по сделката за ЧЕЗ. „За момента нямаме яснота, по причина, че нашето настояване в текстовете на закона, критериите и параметрите, по които КЕВР да вземе съответното решение, не беше направено. Очевидно решението по сделката ще се взима на базата на становища от всички държавни органи, които имат отношение\", обясни председателят на КЕВР Иван Иванов поясни още, че все пак, ако законът влезе в сегашния си вид, КЕВР ще поиска от чешките собственици в Прага официално да отговорят дали сделката е финализирана. Председателят на КЕВР обърна внимание и на разширените правомощия, които й се дават от Народното събрание. С поправките експертите ще могат предварително да дават становища за сключването на големи сделки в сектора. „От една страна, изискването както по този текст така и по други с възлагане на допълнителни правомощия, може да се тълкува и като признание. От друга страна, обаче, новите задачи ще изискват допълнителен административен капацитет\", смята Иван Иванов. За наемането на нови кадри средства ще са предвидени средства догодина с Бюджет 2018. Ако парламентът, поиска от КЕВР влезе в новата си роля отсега, Иванов няма яснота как ще финансира наемането на нови експерти.", "date": "2018.04.26", "title": "КЕВР иска писмен отговор за сделката за ЧЕЗ"}
{"url": "http://standartnews.com/biznes/amilum_investira_240_miliona_leva-370916.html", "text": "\"Амилум България\" инвестира 242,472 млн. лв. в нови мощности и разкрива 54 нови работни места. Днес министърът на земеделието, храните и горите Румен Порожанов ще присъства на първа копка на разширението, което прави  предприятието за преработка на царевица в Разград. Събитието ще се проведе утре, 27 април, от 12 часа в Северната индустриална зона на града. На  церемонията са поканени министър-председателят Бойко Борисов и други официални лица. На първата копка ще бъде отбелязана и 25-годишнината от приватизацията на завода. Раздържавяването на на това предприятие беше сред първите успешни сделки, а заводът е сред водещите в страната с преработката на една четвърт от царевицата в страната. В началото на годината новият проект на \"Амилум България\" получи и административна подкрепа от Министерството на икономиката като първи клас инвеститор. Предвижда се да се пуснат нови производствени линии за високо фруктозен глюкозен сироп и кристална декстроза. Ще има и инсталация за производство на етанол. С пускането в експлоатация на новите машини производственият капацитет на компанията ще бъде удвоен. Проектът е екологичен, защото с него ще бъдат инсталирани и две системи за ко-генерация. Енергиятата и горещите газове ще се използват за изсушаване на странични продукти като царевичен зародиш и глутен.", "date": "2018.04.26", "title": "\"Амилум\" инвестира 240 милиона лева"}
{"url": "http://standartnews.com/svyat/drakonovski_merki_za_sigurnost_predi_istoricheskata_sreshta_mezhdu_seul_i_phenyan-370879.html", "text": "Засилени мерки за сигурност са въведени по границата между Северна и Южна Корея броени часове преди срещата между лидерите на двете държави. Южнокорейският президент Мун Дже-ин ще посрещне лидера на Севера Ким Чен-ун на военната демаркационна линия между двете страни в 00.30 ч. по Гринуич в петък. Разговорите между двамата ще започнат час по-късно в Дома на мира. За историческото събитие са акредитирани 2800 журналисти.", "date": "2018.04.26", "title": "Драконовски мерки за сигурност преди историческата среща между Сеул и Пхенян"}
{"url": "http://standartnews.com/svyat/rumaniya_i_balgariya_sa_gotovi_za_nezabavno_priemane_v_shengen-370882.html", "text": "Комисията на Европейския парламент по граждански свободи, правосъдие и вътрешни работи (LIBE) одобри вчера доклад, с който денонсира \"някои недостатъци\" във функционирането на Шенгенското пространство, какъвто е временният контрол по границите, въведен в резултат на миграционната вълна, съобщи БТА. В същия текст се споменава, че Румъния и България са готови за незабавно приемане в пространството за свободно движение, пише днес вестник \"Ромъния либера\", като се позовава на информация на агенция Аджерпрес. Евродепутатите от комисията LIBE искат от правителствата на страните - членки на Шенген, да приложат критерия за взаимно доверие, който е в основата на създаването на този инструмент, позволяващ свобода на движение в държавите без контрол по границите. Това е първият годишен доклад за функционирането на Шенгенското пространство, изготвен от Европейския парламент, в който са описани \"някои недостатъци\", като повторното въвеждане на временен граничен контрол, отбелязва \"Ромъния либера\". Авторите на доклада посочват, че до това решение се е стигнало заради \"провала\" на системата за предоставяне на убежище и липсата на политическа воля и солидарност между страните - членки на ЕС. Евродепутатите осъждат \"всяко издигане на физически бариери, каквито са оградите\". Унгария вдигна такава ограда, за да спре имиграцията по границата си със Сърбия, Хърватия и Словения. Според евродепутатите правителствата на европейските страни трябва да разработят ефективна система за реакция за мисиите по спасяване на мигранти, които идват по море, за да се избегне загубата на човешки животи, както и да се засили сътрудничеството със страните, откъдето идват мигрантите. Също така членовете на комисията LIBE искат да бъдат правени изненадващи посещения на границите, за да се направи оценка на терен на функционирането на Шенгенското пространство; компетентните власти да изготвят статистики и да бъде засилено сътрудничеството между националните гранични полиции. От друга страна, евродепутатите от тази комисия подчертаха отново в своя доклад, че Румъния и България са готови за незабавно приемане в Шенгенското пространство - позиция, която се споделя и от Европейската комисия, но не и от Европейския съвет, където са представени страните членки, пише \"Ромъния либера\".", "date": "2018.04.26", "title": "Румъния и България са готови за незабавно приемане в Шенген"}
{"url": "http://standartnews.com/svyat/dombrovskis_balgariya_mozhe_da_e_v_chakalnyata_na_evroto_do_edna_godina-370906.html", "text": "Възможността България да се присъедини към европейския валутно-обменен механизъм, известен като ERM II или т.нар. чакалня на Еврозоната, в рамките на една година е разумен и постижим срок, посочи в отговор на въпрос заместник-председателят на ЕК за еврото и социалния диалог Валдис Домбровскис. Той участва в София в диалог с граждани на тема \"България в Еврозоната - въпроси и отговори\". Виждаме доста силни страни - добър икономически ръст, фискалната политика, балансиран бюджет, трябва да се положат и още усилия, коментира Домбровскис в оценка на подготвеността на България. Той посочи, че пътят към еврото е дълъг, може да бъде и доста труден, но си заслужава, защото дава възможност страните да подобрят своя жизнен стандарт. На въпрос ще се повишат ли цените и ще има ли инфлация, Домбровскис посочи, че въпросът за цените е едни от най-честите и от ЕК са направили оценка как присъединяването към еврото влияе в страните, присъединили се в последните години. По думите му е възможно около 0,3 процента увеличение, но ако се видят ползите от присъединяването към еврото, те са много по-големи. Домбровскис подчерта, че важно този преход да бъде управляван и цените - наблюдавани. По време на въвеждането на еврото стабилността на цените е нещо, което може да бъде съвсем реално управлявано, посочи той. Там, където има реален пазар и реална конкуренция, спекулативно увеличение на цените е невъзможно, може само временна флуктуация в началото, а инфлацията  ще е тази от Еврозоната, коментира вицепремиерът Томислав Дончев, който участва в дискусията. Когато говорим за сценария за българската икономика след приемане на еврото, той е изцяло положителен, заяви вицепремиерът, който изрази убеденост, че мястото на България е в политическото и икономическото ядро на ЕС. Няма да плащаме дълговете на Гърция, не е вярно, че цените ще скочат двойно, а доходите ще паднат, заяви Дончев. В дискусията се включи и председателят на УС на Асоциацията на индустриалния капитал в България Васил Велев, който заяви, че няма съмнение, че влизането на страната в Еврозоната е необходима стъпка. За нас няма съмнение, че влизането на България в Еврозоната, ще увеличи нейната стабилност, ще й се отрази благоприятно поради икономическите ни показатели. Несправедливо е измислянето на нови причини да не бъде присъединена България, като например недостатъчната степен на конвергенция, коментира Велев. Вицепремиерът Дончев коментира като недопустимо формулирането на нови критерии и условия, различни от първоначалните. Еврозоната ще спечели от присъединяването на България, няма да й тежим, не искаме някой да ни дава пари, само по-добра среда в която да се развиваме, отбеляза той. На въпрос ще има ли референдум за приемане на еврото в България Дончев заяви, че правилният отговор на въпроса е, че той би следвало да бъде отнесен към приемането и членството в ЕС, защото в договора пише, че България ще стане член и на Еврозоната.", "date": "2018.04.26", "title": "Домбровскис: България може да е в чакалнята на еврото до една година"}
{"url": "http://standartnews.com/mneniya/chetiri_partii_sigurni_za_sledvashtiya_parlament-370909.html", "text": "Към 18 април сигурни участници в следващ парламент са ГЕРБ, БСП, ДПС и ОП. Това показват данни от национално представително изследване на \"Екзакта Рисърч Груп\", проведено между 12 и 18 април сред 1000 души. Ако днес се провеждаха парламентарни избори, 24.5 на сто от българите биха гласували за ГЕРБ, а 20.5 на сто - за БСП. ДПС е с електорален дял от 6.1 процента, а ОП - с 5.5 на сто. С 1.1 на сто \"Воля\" би загубила шансове за участие в следващ парламент. Въпросителните вдясно са повече от предлаганите решения, има две ядра - около Реформаторския блок и около \"Демократична България\". Нито едното от тях засега не си гарантира присъствие в следващ парламент, коментират социолозите, цитирани от БТА. Извън тях остават 5 на сто, които биха гласували за нови десни партии. Те са ресурс, който тепърва ще търси политическо представителство. В момента няма политическа партия у нас, чието влияние еднозначно да нараства, посочват от \"Екзакта\". Ретроспективните данни на агенцията сочат, че след президентския вот през 2016 г. влиянието на БСП е нараствало. Сега този процес е прекъснат. Априлското изследване показа, че общественото мнение е разделено на два съизмерими дяла, когато става дума за това дали расте или намалява влиянието на ГЕРБ и БСП - 27 на сто твърдят, че влиянието на ГЕРБ расте през последните месеци, а според 29 процента то намалява. БСП разширява влиянието си според 26 на сто, а според 28 процента го свива. Повечето партии, които не са представени в парламента, са оценявани от хората като губещи политическо влияние. За последната година с 3 на сто нарастват желаещите да гласуват за нова партия и сега те са 33 на сто от пълнолетните българи. Сред тях по-често се срещат хора на възраст между 18 и 40 години, жители на малките градове и на селата. Предсрочни парламентарни избори не са нужни на страната ни, според 56 процента от българите. 27 на сто искат предсрочен вот. 53 процента от избирателите на БСП се обявяват за предсрочни избори. Близо половината от хората, които искат предсрочни избори посочват, че биха гласували за нова партия. Социолозите регистрират висока подкрепа (сред 74 на сто от българите) за членството на страната ни в ЕС. Противниците са 16 на сто. Ретроспективният анализ по данни на \"Екзакта\" от последните години показва, че подкрепата за еврочленството ни е трайна и висока - между 74 и 79 процента. Неодобрението е между 13 на сто и 16 на сто. В момента най-високо неодобрение за членството ни в ЕС регистрираме сред избирателите на БСП - 28 процента, коментират от \"Екзакта\". Одобрението за членството ни в НАТО се вмества между 55 и 60 процента през последните години, а неодобрението е между 22 и 28 процента. През април 2018 г. 58 на сто от българите одобряват членството ни в НАТО, а неодобрение декларират една четвърт. 40 на сто от избирателите на БСП не одобряват членството ни в НАТО. Като цяло хората, които очакват ползи за страната ни от Българското председателство на Съвета на ЕС са повече от онези, които не очакват ползи (40 процента към 34 на сто). Оценките обаче са силно политизирани. Сред привържениците на управляващите надделява тезата, че България ще извлече ползи от председателството, докато повечето симпатизанти на опозицията не очакват ползи.", "date": "2018.04.26", "title": "Четири партии сигурни за следващия парламент"}
{"url": "http://standartnews.com/mneniya/dilovinfo_a_pri_nas_tsirkat_ne_si_e_tragval-370912.html", "text": "Една чудесна седмица отмина, любезни ми читателю. Неочаквано стана толкова топло, че дори дърветата подтичваха след уличните кучета, да ги молят да се изпишкат върху тях. Вероятно внезапното слънчасване доведе и до невероятното събитие: Младежки европейски лидери се възмутиха  от полуголите танцьорки и безплатния алкохол, с който ги посрещнали от младежкия ГЕРБ в София. Ама, това европейците,  прекалявате вече! Млади хора, които се възмущават от безплатно къркане и голи момичета не могат да бъдат никакви лидери. Най-много управители на вегански ресторант да станат. Модата на политкоректността и веганството вече взима повсеместни жертви. Мой познат  се раздели с гаджето си, защото й звъннал с въпроса „Какво правиш?\", а тя му отвърнала „Режа лук и плача\"... \"Вие, веганите, съвсем се побъркахте - треснал слушалката моят познат и повече не й се обадил! Но да не се закачам с веганите. Те са много отмъстителни. Толкова вицове съм написал за тях, че съм сигурен: когато умра, ще дойдат на гроба ми и ще изядат всички цветя! За политкоректността ми е думата. След #metoo някак свикнахме, че гражданите на САЩ от женски пол трябва да бъдат наричани „ваджайнамерикан\", но изречението „епидермално вариативна, хоризонтално предизвикана гражданка манипулира клиентите в средствата на градската мобилност за собствена материална изгода, добивайки нетрудови доходи\" буди недоумение, съгласете се! Ако не сте разбрали, става дума за дежбчийка, циганка-джуде в трамвая... Ако я имаше политическата коректност в миналото, сега просто нямаше да има литература. Тя, самата литература, и без това е склонна към суицидно поведение. Иначе как да си обясним факта, че международният ден на книгата и авторското право е 23 април. Черен ден, в който през 1616 година едновременно умират Мигел де Сервантес, Уилям Шекспир и Гарсиласо Де Ла Вега. Литературата е големият  постоянен разговор за живота. Един въобръжаем диалог между титаните би следвало да изглежда така: Шекспир: To be, or not to be... Сервантес: В затворената уста не влизат мухи. Но и в нашата история присъстват умилителни разговори за литература. Съвсем истински е диалогът, състоял се между  професор Александър Балабанов и балерина от театъра, представена му на прием  през март 1943 година в посолството в Берлин. Дядо ми бил там и разказва, че чул как балерината пита: - Професоре, с какво се занимавате в момента?! - Пиша  книга – отговорил професор Балабанов - Какво съвпадение! – възкликнала балерината – Вие пишете книга, а аз чета книга...?! Като рекох история, не мога да премълча едно събитие, съвсем незаслужено премълчано от родната журналистика.  През седмицата се навършиха пет години от епохалното спасяване на бременнната скарида. Ето документалното свидетелство от страницата на телевизия Би Ти Ви: \"...заедно с лидера на ГЕРБ-Варна Иван Портних, бившият регионален министър била на лов за скариди. Още с първото хвърляне Павлова уловила „скарида, която по мнението на рибарите беше бременна\"... „След кратък диспут между двамата благородството надделя и те върнаха морския дар обратно в морето. Според рибарите, да хванеш бременна скарида било на късмет...\" Никой не отбеляза събитието! Нито една телевизия не направи разследване за радостния живот на скаридата след Спасението... Не казаха детенцето й тръгна ли вече в новопостроена детска градина?! Лили подари ли му фалшива училищна чанта от известна световна марка? Мълчание! Срам, колеги! Срам! А и самата Лили, поради вродена скромност, също си мълчи. Тя, покрай председателството, е много заета. Ето – новонаредените плочи пред НДК се надигнаха и надиплиха като юфка. То, Лили не е виновна за това, а общината, ама нали тя надзирава цялото Председателство? Да вземе да им се скара малко. Стига е била толкова добра... От общината успокоили гражданите, че това просто са зимни плочи,  сега щели да слагат летни, както гумите на колите. Демек: вие си плащайте общински данъци и такси и не се безпокойте за плочите. Ние ще си ги сменяме тука... Понякога наистина му се чудя на Борисов как оцелява в тази среда! Не му стига, че трябва да усмирява всички – от Корнелия до Сирия и Западните Балкани, да посредничи на Путин и Ердоган, ами и на връх средата на седмицата му се изтърси Мишел Барние да му обяснява как точно англичаните щели да напускат Европейския съюз. Те не трябваше ли да си тръгнат безмълвно, по английски? Както се косумира телешко по английски. Взимате телешкото и с тръгвате, без да обелите дума. И това е за предпочитане. Защото помним и друго тръгване. От Дойран... Седем дивизии гърци, французи и англичани, изпратени  по живо, по здраво само от една българска девизия. Тази на генерал Вазов. Абе, не е много по живо, по здраво, защото 60 хиляди убити, нали, срещу 500 от наша страна... Но да зарежем тези неща, щото малко тъпо звучат, малко патриотарски. По—важното, което трябва да знаем за Брекзит-а е, че ако си купите чехли, на които пише „Made in Velikobritania\", няма да ви изкарат много дълго. И накрая, вече сериозно, винаги през април отбелязвам една дата – 24 – с едни думи, които  няма да спра да повтарям, докато официална България не започне да уважава собствената си история: Убийството на един човек е трагедия. Убийството на сто – ужас. Убийството на сто хиляди – статистика. Убийството на един милион – езиков спор. 24 април  е денят на големия езиков спор – дали изтребването и прогонването на милион и половина арменци през 1915 години трябва да се нарича геноцид или не. Един от най-срамните езикови спорове, достоен за великия езиковед Сталин. И Хитлер участва задочно в него със знаменитата си реплика „Някой спомня ли си избиването на арменците\". Тъжното е, че българската политическа класа продължава да води този спор, отричайки по този начин съдбата и на собствения си народ, съдбата на тракийските и беломорските българи. Вероятно се страхуваме да не обидим могъщите си съседи –турците. Аз предлагам на този ден да им припомняме думите на онзи, когото те наричат Иса, а ние Иисус: „Истината ще ни направи свободни\". И нас, и тях. Свободни от греховете на бащите ни... Топла седмица, в която да почетем един от най-топлите и сърдечни народи - арменците. Древен, талантлив и любопитен народ. Знаете нали, че когато  Ной акостирал на върха на Арарат с прочутия си ковчег, посрещнали го стотици малки арменчета с радостни писъци: „Циркът дойде! Циркът дойде!\" А при нас циркът не си е тръгвал - ама да сме живи и здрави!", "date": "2018.04.26", "title": "Dilov.info: А при нас циркът не си е тръгвал..."}
{"url": "http://standartnews.com/kultura/v_beliya_dom_amerikanskiyat_blyasak_sreshtna_frenskiya_shik-370915.html", "text": "Тридневната визита на френския президент Еманюел Макрон в САЩ бе във всяко отношение необикновено събитие. US президентът Доналд Тръмп заяви, че първото държавно посещение в неговия мандат - това на френския президент Еманюел Макрон - е свидетелство за трайното приятелство между двете страни. \"Напълно подходящо е, че приемаме първото държавно посещение от лидера на най-стария съюзник на Америка, гордата държава Франция\", каза Тръмп. По време на деловите разговори между двамата президенти проличаха различните им филосифии и подходи за решаване на някои от актуалните международни проблеми, като например за климата и за Иран, както и допирни точки по други, като Сирия. Същевремнно двамата лидери не пропуснаха да напомнят за важните исторически вързки мужду двете страни. Въпреки разногласията им по множество въпроси, Макрон направи всичко възможно за създаване на тесни отношения с президента на САЩ, отбеляза АФП. Визитата обаче впечатли най-много света с невиждан блясък, почести, комплименти и символи, с които Тръмп обсипа високия френски гост. Когато президентът Доналд Тръмп посрещна френския си колега Еманюел Макрон в Белия дом за първото официално държавно посещение от встъпването в длъжност на сегашното американско правителство, езикът на телата им стигна далеч отвъд уважителните продължителни ръкостискания между двама световни лидери и бе на границата с интимното, отбелязва в. \"Ню Йорк таймс\". \"Той ще е велик президент за Франция, предричам го\", каза Тръмп за Макрон преди двамата да влязат в Овалния кабинет за деловите разговори. Той добави, че френският президент \"се справя чудесно\". Домакинът и гостът демонстрираха съвършено разбирателство, а на четири очи поработиха за изглаждане на политическите различията. Човек ще каже, че никакво разногласие не може да развали прочувственото приятелство между Тръмп и Макрон. Те се прегръщаха, потупваха се по гърбовете отбелязва френският в. \"Фигаро\". Въпреки всичките си разногласия, които обсъдиха на четири очи, всеки от двамата президенти изглежда изпитваше удоволствие от компанията на другия, заключава авторитетният френски вестник. Президентът на САЩ увеличи списъка от прояви на дипломатическа симпатия, като прибави към него и изчеткването на пърхот от костюма на госта. Тръмп направи този изненадващ жест точно преди двамата лидери да позират за фотографите в Овалния кабинет на Белия дом. Макрон малко се смути от тази загриженост на Тръмп, но запази самообладание и продължи да се усмихва, отбелязаха медиите. \"Имаме много привилегировани отношения, даже сега ще махна този пърхот\", каза Тръмп, докато изчеткваше с ръка рамото на черния костюм на Макрон. \"Той е пръвъзходен, ние изграждаме с него едно много специално приятелство\", подчерта Тръмп. В първия ден от визитата на Макрон във Вашингтон той и съпругата му Брижит посетиха за кратко Белия дом. Тръмп показа на семейство Макрон Овалния кабинет. После двамата президенти, придружени от съпругите си, отидоха в градината на президентството. Там Тръмп и Макрон, подарена от френския президент на американския му колега. Така той едновременно отдаде почит към загиналите американци в Първата световна война и уважи слабостта на Тръмп към славата на САЩ като най-голямата военна сила в света. Фиданката е от гората Бельо на около 100 км североизточно от Париж. Там през юни 1918 г. морските пехотинци на САЩ водят сражение с германската имперска армия, донесло прякора на този род войски \"дяволските кучета\". Според разкази на участници в събитията, след като отблъснали германска офанзива, пехотинците се събрали около фонтан, наречен Teufelhunden. Самите германци били респектирани от героизма на противника и започнали да го наричат с това име. Макрон не за пръв път прибягва до подобни символични жестове в дипломацията. При посещението си в Китай той подари на президента Си Цзинпин кон от елитната Републиканска гвардия на Франция. Причината бе, че при визитата си в Париж през 2014 г. Цзинпин казал, че е впечатлен от ескорта от 104 конни гвардейци. Друг такъв пример е жестът към Великобритания, с който да се демонстрира, че и след напускането на Европейския съюз двете страни ще останат близки съюзници. Става дума за предложението да бъде даден под наем стенният гоблен от Байо - изключителен артефакт от 11 век, представящ в образи нахлуването на Вилхелм (Гийом) Завоевателя в Англия през 1066 г. За нея двете ВИП двойки отлетяха за историческото имение \"Маунт Върнън\". Всичко случващо се там обаче остана извън погледите на журналистите. Елисейският дворец публикува само една снимка от вътрешността на резиденцията. На нея се виждат Тръмп и Макрон с тъмни костюми. Макрон е със сива вратовръзка, а Тръмп - с кралско синя. На снимката се вижда още, че Брижит Макрон е заменила розовата рокля, която носеше при пристигането си във Вашингтон, със сламено жълт ансамбъл, контрастиращ с черните й обувки с висок ток. Мелания Тръмп бе облечена с черна рокля, с черно манто върху нея и В чест на френския президент Еманюел Макрон, американският му колега Доналд Тръмп даде и официална вечеря, на която бяха поканени 120 души, но не и представители на медиите. За сравнение, на първата държава вечеря, дадена от бившия президент Барак Обама и съпругата му Мишел Обама в чест на гостуващия им премиер на Индия Манмохан Сингх и съпругата му Гуршаран Каур, имаше над 300 гости, припомнят световните агенции. Сега на вечерята в чест на Макрон на гостите свиреше Оркестърът на Националната американска опера. Менюто бе дело на главния готвач на Белия дом Кристета Комърфорд. То представляваше \"витрина на най-добрите кулинарни традиции на САЩ с нюанси на френско влияние\", споделиха след това участници в събитието. Като предястие гостите опитаха тартар с козе сирене и конфитюр от домати, шарлота с маслени бисквити и свежа маруля. Зеленчуците бяха от градината на Белия дом. За основно ястие на гостите приготвено по традицията на Ню Орлиънс. Десертът бе торта с нектарини и с мед от кошерите на Белия дом, гарнирана със сметанов сладолед. Тръмп е известен с това, че не пие алкохол. Но на гостите той предложи селекция от превъзходни вина, символизиращи историческото приятелство между Франция и САЩ. Сред напитките имаше бяло вино Домен Серен Шардоне от 2015 г. от сорт Евъстад ризърв - сорт, произхождащ от Бургундия, отглеждан в Орегон, червено вино Домен Друен Пино Ноар от 2014 г. от сорт Лорен, отглеждан също в Орегон и пенливо вино от типа креман, което подхожда на десерта. Президентските съпруги Мелания Тръмп и Брижит Макрон бяха в центъра на вниманието. Те демонстрираха вкус и шик с избора на тоалетите си. Американските медии подчертаха, че На вечерята двете първи дами бяха с две коренно различни визии. Мелания Тръмп бе с пусната коса и с дълга рокля на \"Шанел\" без ръкави, в сребрист цвят. За разлика от първата дама на САЩ, Брижит Макрон бе заложила на класическото бяло. Косата на съпругата на френския президент бе грижливо прибрана в официален кок, а тоалетът й се допълваше от елегантни обувки на висок ток. Брижит, съпругата на френския президент, е известна със своя безупречен начин на обличане. Това се видя и този път. За роклята си, по която имаше златни нашивки, Брижит Макрон се бе доверила на \"Луи Витон\". За господата президенти изборът не беше толкова труден. Той бе класика - черен смокинг с папионка.", "date": "2018.04.26", "title": "В БЕЛИЯ ДОМ: Американският блясък срещна френския шик"}
{"url": "http://standartnews.com/mneniya/s_novi_pravila_podobre_shte_se_sledyat_uliki_onlayn-370901.html", "text": "- Заплахите от кибер тероризма са все по-осезаеми. Свързаните със сигурността инциденти с кибератаки, възникнали във всички отрасли, са нараснали с 38 % през 2015 година. 80 % от европейските предприятия са отчели поне един свързан с кибер сигурността инцидент през същата година, а 86% от европейците смятат, че рискът от киберпрестъпления се увеличава. Източник на тези данни е Европейската комисия. Въпреки нарастващата заплаха, осведомеността и знанията в областта на киберсигурността все още не са достатъчни. 51 % от европейските граждани намират, че не са запознати с кибернетичните заплахи, а 69 % от фирмите нямат елементарни познания за кибернетичния риск, на който са изложени. И именно всичко това налага да се вземат на ниво Европейски съюз много ясни и ефективни мерки за по-строги правила за киберсигурност, да се води борба с нарастващите заплахи от кибератаки, както и да се възползваме от всички възможности на новата цифрова ера, така че с реформа да се доразвият мерките, въведени със стратегията за киберсигурност. - Европейският съюз предвижда, така или иначе, усъвършенстване на базата си за борба с кибератаките, фалшивите новини, киберпрестъпленията. Европейската комисия представи допълнителните инициативи за укрепване на киберсигурността в Европейския съюз, а именно - концепция за начина на реагиране на мащабни кибератаки; европейски експертен център за научни изследвания в областта на киберсигурността наред с мрежа от подобни центрове на равнище държави-членки и по-ефективно противодействие на киберпрестъпността със средства на наказателното право чрез новата директива за борба срещу измамите и фалшифицирането на непарични платежни средства, както и укрепване на стабилността в глобален мащаб чрез международното сътрудничество. - Държавите-членки разполагат със срок до май 2018 година за транспонирането на Стратегията за киберсигурността на национално ниво и до декември 2018 година за определяне на операторите на основни услуги. Директивата за мрежова информационна сигурност, която бе приета през 2015 година, цели именно да подобри сътрудничеството между държавите-членки по изключително важния въпрос за киберсигурността. С тази директива бяха установени задължения по отношение на сигурността за операторите на основни услуги в особено важни сектори като енергетика, транспорт, здравеопазване и финансите, както и за доставчиците на цифрови услуги, онлайн места за търговия, онлайн търсачки и услуги в облак. В директивата са изброени критичните сектори, в които действат операторите на основни услуги, като, както казах енергетиката, транспорт, финанси и здравеопазване. В рамките на тези сектори държавите-членки ще набележат оператори, които предоставят основни услуги въз основа на определени в директивата ясни критерии. Изискванията и надзорът по отношение на тези оператори ще бъдат по-строги, отколкото за доставчиците на цифрови услуги и това отразява степента на риска, на който нарушаването на техните услуги може да изложи обществото и икономиката. В обхвата на директивата ще попаднат и следните цифрови услуги - платформите за електронна търговия, търсачките и услугите в облак. Доставчиците на цифрови услуги обикновено са активни в много държави-членки. За да се гарантира, че отношението към тях е същото в целия Европейски съюз, правилата ще се прилагат за всички оператори, предоставящи подобни услуги с изключение на малките предприятия. Освен това държавите-членки ще засилят сътрудничеството в областта на киберсигурността, ще бъде създадена група за сътрудничество на равнище Европейски съюз, за да се подпомогнат стратегическото сътрудничество и обменът на най-добри практики сред държавите-членки. Ще бъде създадена мрежа на националните екипи за реагирания при инциденти с компютърната сигурност с цел да се насърчи оперативното сътрудничество. Очаква се, че и двете групи ще помогнат за нарастване на доверието в отношението между държавите-членки. - ЕК предложи нови правила с цел да улесни и ускори получаването от полицейските и съдебни органи на електронни доказателства като например електронни писма и документи, намиращи се в изчислителен облак, от които тези органи се нуждят за целта на разследването, наказателно преследване, осъждане на престъпници и терористи. Новите правила ще позволят на правоприлагащите органи в държавите-членки да проследяват по най-добър начин уликите онлайн и в трансграничен контекст, като същевременно осигуряват достатъчно гаранции за правата и свободите на всички засегнати хора. Престъпниците и терористите използват текстови съобщения, електронни писма и приложения, за да общуват помежду си. Днес повече от половината от всички наказателни разследвания включват трансгранична молба за получаване на електронни доказателства, с които разполагат доставчиците на услуги, установени в друга държава-членка или извън Европейския съюз. За получаване на такива данни е необходимо да се прибегне до съдебно сътрудничество и взаимна правна помощ като към настоящия момент този процес е много бавен и тромав. Месеци, а понякога и години са нужни, за да получат такава информация. Днес почти по отношение на две трети от престъпленията, за които има електронни доказателства в друга държава, не може да се извърши надлежно разследване или наказателно преследване, най-вече поради времето, което отнема събирането на тези доказателства или поради много фрагментираната и нестикована правна уредба между държавите-членки. Ускорявайки процеса на получаване на електронни доказателства и повишаване на неговата ефективност, тези предложения ще помогнат да отстраним този проблем. Предложенията са да се създаде Европейска заповед за предоставяне на доказателства. Тя ще позволява на съдебните органи в една държава-членка да искат електронни доказателства, независимо къде се намират данните, пряко от доставчик на услуги, предлагащ такива в Европейския съюз и установен и представен в друга държава-членка. Той ще бъде задължен да отговори в срок от 10 дни, а в случай на извънредна ситуация - в срок от 6 часа. Това е доста по-кратък срок в сравнение със 120-те дни на европейската заповед за разследване или 10 месеца в контекста на процедурата за взаимна правна помощ, които в момента съществуват. Друго е предоставянето посредством Европейска заповед за запазване на доказателства и изтриване на данни. Тази заповед ще позволява на съдебен орган от една държава-членка да задължи доставчик на услуги в друга държава-членка да запази конкретни данни, за да се даде възможност на съдебния орган, поискал тази информация, на по-късен етап посредством взаимна правна помощ, европейска заповед за разследване или европейска заповед за предоставяне на доказателствата, да получи тези доказателства. И двете заповеди могат да бъдат издавани единствено в рамките на наказателно производство и всички наказателно-процесуални гаранции тук са приложими. Новите правила гарантират също силна защита на основните права, например чрез участие на съдебен орган и допълнителни искания за получаване на определени категории данни. Те също включват и право на защита на личните данни. Доставчиците на услуги и лицата, чиито данни се искат, ще се ползват от редица гаранции като например възможността за доставчика на услуги да поиска преразглеждане, ако заповедта явно нарушава хартата на основните права на ЕС. - Разбира се, че киберсигурността е много важна и при провеждане на изборни процеси. Особено когато имаме отдалечено гласуване по електронен път, когато имаме машини за гласуване, те също могат да бъдат обект на кибератаки. Да не говорим, че когато става въпрос за фалшиви новини, които се разпространяват в социалните мрежи, те също могат да повлияят на избори. А виждаме и последния случай с Кембридж Аналитика и Фейсбук - как неправомерно придобити данни на милиони граждани са използвани при изборни процеси и при референдума за Брекзит и всичко това по някакъв начин влияе на изборните процеси. Така че киберсигурността е особено важна и тук. Не говорим само за кибертероризъм, говорим и за киберпрестъпленията, използването на личните данни, фалшивите новини. Всичко това трябва да има обща стратегия и да се борим с тези проблеми на ниво Европейски съюз . Защото една отделна държава-членка много трудно би се справила с такива кибератаки, особено когато те идват от трета държава. - От ЕК ясно казват, че тези атаки нарастват. И освен това се очаква кибератаките да струват на световната икономика в следващите години около 400 милиарда евро годишно. - Темата с опазването на личните данни е особено важна за европейските граждани. ЕС поддържа най-високите стандарти за опазване на личните данни. Те ще се повишат още повече след 25 май тази година, когато почне да действа Регламентът за защита на личните данни. От тук нататък много важно в този регламент е, че вече съгласията няма да се дават предварително, общо за всички, с чукване в едно квадратче. Ще се изисква за всяко едно събиране на лични данни и потребителят ще може в даден момент да оттегли съгласието си. Също така, разбира се, и транснационални компании, които извършват дейности, събират данни на европейски граждани, въпреки че не са регистрирани в държава-членка на Европейския съюз, също попадат под регулацията на този регламент щом събират лични данни на европейски граждани. Санкциите са особено големи, те достигат до 4 % от оборота на компанията. Представете си за такива огромни компании като Фейсбук, Гугъл и т.н., това би достигнало до стотици милиони. Така че високите стандарти са отговор на ония изисквания от европейските граждани за охраняване на личните им данни, за опазването им. И тук Европейският съюз винаги, когато приема някакъв нов нормативен акт, отделя огромно внимание и на запазването на личните данни. - С колегата ми Андрей Новаков подадохме пилотен проект за нова европейска програма на стойност 300 хиляди евро за изработване на минимални стандарти в Европейския съюз на храни и напитки. По този начин смятаме, че можем до голяма степен да преодолеем проблема с двойните стандарти на храните и напитките в Източна и Западна Европа. И тук, при нас, и в останалите страни от Източна Европа, да се предлагат от същата марка същото качество храни и напитки, със същите органични вещества, без заместители, без по-вредни съставки, и, разбира се, по възможност и на цени, на които се предлагат в Западна Европа. Защото често пъти, нищо че са по-нискокачествени в Източна Европа, тези храни и напитки се продават даже на няколко пъти завишени цени, има и такива случаи в момента. Очакваме през юни или юли месец Европейската комисия да се произнесе дали ще одобри този проект, но засега имаме надеждата и уверенията, че този проблем е от особена важност и за Европейската комисия и имаме всички данни този проект да бъде одобрен.", "date": "2018.04.26", "title": "С нови правила по-добре ще се следят улики онлайн"}
{"url": "http://standartnews.com/kultura/fumie_fukui_ocharova_publikata_s_blestyasht_kontsert_v_zala_kioto_v_hotel_marinela_sofia-370855.html", "text": "Звез­да­та на япон­ска­та кла­си­чес­ка сце­на - пи­а­нис­тка­та Фу­мие Фу­куи, е тво­рец и му­зи­кант с бо­га­та ар­тис­тич­на ка­ри­е­ра в Азия, Ев­ро­па и Аме­ри­ка. На 24 ап­рил в за­ла \"Ки­о­то\" на хо­тел Marinela Sofia се със­тоя му­зи­ка­ни­ят спек­та­къл \"Музикална сре­ща на Япо­ния и Ев­ро­па в Со­фи­я\", ор­га­ни­зи­ран от Клуб \"П­ри­я­те­ли на Япо­ния в Бъл­га­ри­я\", По­сол­ство на Япо­ния в Бъл­га­рия, хо­тел Marinela Sofia и сдру­же­ние \"Ма­ри­не­ла\". Фу­мие Фу­куи из­пъл­ни кон­церт в две час­ти, ка­то пър­ва­та бе пос­ве­те­на на му­зи­кал­ни ком­по­зи­ции от Япо­ния, а във вто­ра­та тя пред­ста­ви му­зи­ка от Ев­ро­па. Пос­лед­но­то из­пъл­не­ние на та­лан­тли­ва­та Фу­куи бе на бъл­гар­ския ком­по­зи­тор Ди­ми­тър Не­нов. Пи­а­нис­тка­та е поз­на­та на бъл­гар­ска­та пуб­ли­ка от при­но­са си в из­пъл­не­ни­е­то на ня­кол­ко прог­ра­ми с твор­би от бъл­гар­ски ком­по­зи­то­ри. Фу­куи е ла­у­ре­ат на два кон­кур­са, ко­и­то се про­веж­дат в Со­фия - \"Ал­берт Ру­сел\" и \"Му­зи­ка­та и Зе­мя­та\".", "date": "2018.04.26", "title": "Фумие Фукуи очарова публиката с блестящ концерт в зала \"Киото\" в хотел Marinela Sofia"}
{"url": "http://standartnews.com/kultura/pokrovitelyat_na_angliya_bdi_nad_prestolonaslednik__5-370913.html", "text": "\"Бъкингамският дворец с гордост съобщава за раждането на принц в деня на Свети Георги 2018 година! Бог да пази Кралицата!\" Тази новина хвърли целия свят в еуфория и през цялата седмица подробностите около кралското бебе са сред водещите новини във всички мезии. Третото дете на Уилям и Кейт се очакваше да дойде на бял свят на рождения ден на кралица Елизабет II - 21 април. То обаче се появи в деня, когато на Острова се чества Денят на свети Георги - покровител на Англия. Светецът, убил змея, ще бди и над петият наследник на Короната, коментираха щастливите поданици, които още преди дни бяха окупирали лондонската болница \"Сейнт Мери\". Там, в частното крило \"Линдо\", където се родиха и другите две кралски деца - Джордж и Шарлот - на 23 април, в 11,01 часа по Гринуич, проплака новият малък принц, тежащ 3,827 кг. - традиция, която започват баба му и дядо му – Кралица Елизабет и принц Филип с четвъртото си дете – принц Едуард, през 1964 г. Само няколко часа след щастливото събитие той новороденият внук на Елизабет II бе представен на поданиците - Кейт, придружавана от Уилям и двете по-големи деца, се появи на вратата на болницата в ослепителна червена рокля и с бебето в ръце. Наблюдатели на кралското семейство веднага коментираха прилики между нея и принцеса Даяна, която първа разчупи традицията кралските наследници да се раждат в двореца и избра болница \"Сейн Мери\". Освен това Лейди Ди също бе с червен тоалет на първите снимки с новородения Хари при изписването от болницата. \"Британците отново имат своята нежна принцеса Даяна\", отбелязаха медиите. Вълнения предизвика и друга новина от двореца – Кейт Мидълтън сега ще ползва необичайно дълго майчинство, за разлика от предишните си две бременности. Едва 6 седмици след появата на принц Джордж преди 5 години и 8 седмици след раждането на принцеса Шарлът, майка им се върна към официалните си задължения. Очаква се този път майчинството на херцогинята на Кеймбридж да продължи до есента. А дотогава вероятно в двореца Кенсингтън ще има поне едно пижамено парти, или поне това пожела на Улиям и Кейт Мишел Обама - от свое име и от името на съпруга си. Раждането на третото дете на херцога и херцогинята на Кеймбридж създаде прецедент в историята на британската монархия. сред претендентите за трона. Това стана възможно след като през 2013 г. беше отменен закон от XVIII век, според който само мъже могат да наследяват британския престол. Така на първите четири места са принц Чарлз, синът му принц Уилям и неговите първи две деца - Джордж и Шарлот. Третото дете на Мидълтън става номер 5, а на шеста позиция остава по-малкият брат на Уилям - Хари. Така намаляват шансовете му да управлява в Бъкингам заедно с бъдещата си съпруга Meгaн Mapĸъл, за която вече получи кралска благословия за брак. Ако Кейт и Уилям имат още деца, те също ще се нареждат преди Хари сред претендентите за трона. А принц Андрю - третото дете на кралица Елизабет Втора и принц Филип и брат на принц Чарлз и принцеса Ан, изпада от топ шест. Така херцогът на Йорк ще може да сключва брак без да иска разрешението на кралицата, както са длъжни всички преди него в класацията, уточняват от Daily Mail. * * * * * Как ще се казва малкият принц? Това е най-често задаваният въпрос в Кралството през последните дни. По традиция името на новото кралско бебе първа ще разбере кралица Елизабет. Тя трябва да чуе избраното име на всеки нов член от семейството. Както обикновено при такъв голям обществен интерес, предприемчивите букмейкъри се готвят да натрупат солидни пачки от залози. Вчера две имена бяха сочени за фаворити - Александър, който според букмейкърската къща Ladbrokes е с коефициент 5 към 2. На второ място е Артър с коефицент 3 към едно, пише \"Дейли мейл\". Шансът на името Джеймс е шест към едно, Луис - осем към едно, а на последно място е Филип с коефицент 12 към 1. Очаква се дворецът Кенсингтън да анонсира какво име и каква титла получава новият наследник на Кейт Мидълтън и Уилям. Друга много обсъждана тема е и кой ще е кръстникът на малкия принц. Като най-вероятен претендент медиите във Великобритания сочат Меган Маркъл, годеницата на принц Хари - тя ще стане част от кралското семейство на 19 май, когато е сватбата й с брата на Уилям. Източник от двореца Кенсингтън споделя: \"Кейт Мидълтън и Меган Маркъл са доста сплотени и между тях се оформи здрава връзка, те буквално са като сестри. Няма да е учудващо ако Катрин избере именно нея за кръстница, за да й покаже колко близка я чувства\". Колкото до принц Хари - по протокол не е редно член на семейството да бъде кръстник на дете на свой роднина. Но ако Кейт и Уилям изберат Меган, на практика няма да извършат нещо необичайно, тъй като в момента Меган все още няма сключен брак с Хари и не е част от фамилията. Всъщност кои са кръстниците на бебето ще узнаем официално ден преди церемонията за неговото кръщене. А това събитие обичайно се случва няколко седмици след раждането на детето. Другите 2 деца на Катрин и Уилям имат по 7 и 5 кръстника. Те са братовчеди на херцога и херцогинята на Кеймбридж. Ако все пак Кейт и принц Уилям не се спрат на варианта с Меган, другите варианти, за които се говори в медиите на Острова, са сестрите на принцеса Даяна, приятелски двойки от студентските им години или Тиги Петифър, детегледачката на Уилям, към която той е привързан от малък.", "date": "2018.04.26", "title": "Покровителят на Англия бди над престолонаследник № 5"}
{"url": "http://standartnews.com/mneniya/gotovi_sme_da_vlezem_v_elitniya_klub_na_evroto-370908.html", "text": "България е подготвена и по двете основни цели, които сме си поставили след присъединяването ни към ЕС, а именно – влизането в Шенген и влизането в еврозоната. Страната е подготвена и политически, и икономически. Единствено политическите фактори в Европа спъват осъществяването на тези две цели за България. Факторите, които спират членството на страната ни и в Шенген, и в еврозоната, всъщност са извън нашата страна. Мнозина твърдят, че ще има промяна на цените, ако влезем в еврозоната. На тези страхове аз бих отговорил, че няма негативни аспекти от присъединяването на България към общото валутно пространство. Има, разбира се, няколко крайъгълни камъка, които трябва да бъдат внимателно  обсъдени. Първият въпрос, който подлежи на дискусия, е Официално това не е становище на Европейската централна банка, но негласно се твърди, че е предпоставка за членство в еврозоната. Вторият сериозен крайъгълен камък е договарянето на обменния курс, от който ще бъде заменен българския лев с еврото. За момента виждаме, че има единно становище между европейските чиновници и експертите на  Министерство на финансите. Те са на мнение, че сегашният курс от 1.95583 ще остане курса, на който левът да премине в еврото. Всякакво предоговаряне или опити за предоговаряне на този курс наистина може да доведе до поскъпване на цените в България. Този въпрос е много важен и е обект на преговори. За момента, това, което се чува, е че европейските експерти и техните български колеги са на едно и също мнение – курсът, който в момента България има като курс във валутния борд, ще бъде използван за влизане в чакалнията на еврозоната ERM II и след това за влизане в еврозоната. Това е най-доброто решение за България. По този начин, от недобросъвестни търговци и не би се определило от самата процедура за влизане на България в общото валутно пространство. Смятам също така, че приемането ни в чакалнята на еврозоната би спомогнало и за икономически растеж. Реално ползите от подобно събитие биха били по-скоро индиректни, отколкото директни. Първо, държавите, които са въвели еврото, се смятат за елита на държавите-членки на ЕС. Освен това, от гледна точка на търговски и туристически обмен, държава, в която цените са в евро, е много по-разпознаваема, много по-лесна за търговия, за туристически посещания, за инвестиции, отколкото държава, в която трябва да се превалутират инвестициите. Така че, при всички положения, повече е престиж България да бъде в този клуб. А от този престиж, влизайки в този елитен клуб на държавите-членки на еврозоната, ще доведе и до икономически облаги и до облекчаване на бизнеса и търговията в България.", "date": "2018.04.26", "title": "Готови сме да влезем в елитния клуб на еврото"}
{"url": "http://standartnews.com/balgariya/rubin_ekstraditsiite_shte_se_reshavat_ot_pravosadnite_ministerstva_na_balgariya_i_sasht-370914.html", "text": "Казусът по исканата от САЩ екстрадация на   български граждани е  в рамките на компетенциите  на нашите юридически и правни експерти. Това е въпрос, който касае  върховенството на закона, така че аз нямам роля в това отношение. Това заяви в Разград  посланикът на САЩ у нас Ерик Рубин, който  заедно със съпругата си е на двудневно посещение  в града. Въпросът трябва да бъде решен  между нашите две министeрства на правосъдието. Мога да кажа, че  при  създадените  взаимоотношение  имаме много добър диалог помежду си, обясни  дипломатът. Посланик Рубин  се срещна  с кмета на Разград доктор Валентин Василев и изрази задоволството си, че големи американски компании, базирани в Разград се развиват успешно.Той е в града  и по повод предстоящия старт на разширение на предприятието за преработка на царревица, собственост на щатския концерн ADM. В петък заедно с премиера Бойко Борисов  ще направят  първа копка на строежа на бъдещите мощности. Ерик Рубин посети и  предприятието  за производство на птици   Амета, което преди 20 години стартира   като проект на Американския инвестиционен фонд. В момента компанията, която днес  е  част от немския концерн PHW Group, е най-големият  работодател в  Разград  и осигурява заетост  на над 1 300 души. Вашият район става известен с  успешното развитие на  земеделския сектор. Американските  компании в Разград са пример за успех и за България и за САЩ. Това помага за  увеличаване на износа, на заетостта и заплатите  и е много важно за целия регион, обяви посланик Рубин.", "date": "2018.04.26", "title": "Рубин: Екстрадициите ще се решават от правосъдните министерства на България и САЩ"}
{"url": "http://standartnews.com/balgariya/nzok_garantirame_na_patsientite_poveche_meditsinski_izdeliya_na_poniski_tseni-370896.html", "text": "Националната здравноосигурителна каса е разпоредила спешна проверка по случая, която ще завърши в рамките на утрешния ден – 27 април 2018 г., и касата ще оповести резултатите от проверката. По предварителни данни, леталният изход на пациентката, за която медиите сигнализираха, не е свързан с невъзможността да се постави аортна клапа, а с тежкото й общо състояние и сериозни съпътстващи заболявания. Направените справки в информационната система на НЗОК показват, че за периода 1 април 2017 г. – 31 април 2018 г. през 4 лечебни заведения в страната – МБАЛ „Св. Марина\" – Варна, УМБАЛ „Св. Георги\" – Пловдив, и преимуществено в УСБАЛССЗ \"Св. Екатерина\" и АДЖЪБАДЕМ СИТИ КЛИНИК – София, са преминали общо 105 пациента, някои от които хоспитализирани по два и повече пъти, за поставяне на транскатетърна аортна клапа. От тях 7 са починали поради влошено общо здравословно състояние, което не е свързано с поставянето на клапите. По клинична пътека (КП) № 116 „Оперативно лечение при сърдечни заболявания в условията на екстракорпорално кръвообращение. Минимално инвазивни сърдечни операции при лица над 18 години\", КП № 119 „Оперативни процедури при комплексни сърдечни малформации с много голям обем и сложност в условия на екстракорпорално кръвообращение\" и КП № 120 „Лечение на полиорганна недостатъчност, развила се след сърдечна операция\" за същия период са преминали 5 пациента, като двама от тях са починали в лечебното заведение, по причини, които нямат нищо общо с поставянето на клапите. Условията и редът за определяне на стойността на медицинските изделия, заплащани от бюджета на НЗОК, са регламентирани в Наредбата за условията и реда за съставяне на списък на медицинските изделия по чл. 30а от Закона за медицинските изделия и за определяне на стойността, до която те се заплащат. Предложената цена не може да бъде по-висока от продажната цена за съответното изделие, посочена в списъка по чл. 1, т. 1, буква „а\" от Наредбата – централизирана електронна база данни, администрирана от Изпълнителна агенция на лекарствата. Предложената цена се декларира от заявителя. Заявени са общо 3693 бр. медицински изделия от 208 заявителя. От тях 590 бр. медицински изделия са включени в списъка на медицински изделия, прилагани в извънболничната медицинска помощ и 3103 бр. - в списъка на медицински изделия, прилагани в болничната медицинска помощ. При определяне на цените, които НЗОК ще заплаща, са взети предвид както най-ниските цени, предложени от производителите, така и информация от Европейските държави за стойностите на медицинските изделия, заплащани от техните фондове: •Направен е анализ на медиицинските изделия и практиките в здравноосигурителните фондове на следните държави: Франция, Полша, Словакия, Австрия, Испания, Словения, Люксембург, Хърватия, Естония, Румъния и Германия. В две от страните - Словакия и Франция, следните медицински изделия са с по-ниски стойности от тези на НЗОК, съпоставени с действащата спецификация: Рингове за клапна реконструкция (анулопластика) – 5% по-ниска цена в Словашкия обществен здравноосигурителен фонд; Моновентрикуларни устройства с пулсативен ток и Бивентрикуларни устройства с пулсативен ток – 18% по-ниска цена в списъка на реимбурсирани медицински изделия за подпомагане на циркулацията от Френски фонд. •Направен е преглед на информацията в 5-те най-големи немски здравноосигурителни фондове на Германия по брой членове: Techniker Krankenkasse, TK, Barmer GEK, DAK-Gesundheit, AOK Bayern и AOK Baden-Württemberg. Имайки предвид системата на Германия е разгледана и информация от Немски Институт за ДСГ -InEK GmbH G-DRG-Version 2018, където фигурират диференцирани следните стойности на лекарство отделящ коронарен стент:1 бр - 68,75 ? , 2 бр.-137,50 ?, 3 броя 206,25 ?, 4 броя – 275 ?, 5 броя 343,75 ?, 6 броя стент 412,50 ?. •Направен е анализ на стойността на медицински изделия, заплатени от НЗОК по стойност по фактура на лечебните заведения за болнична помощ. Намерени са стойности по фактури, по-ниски от определените в списъка на 10 подгрупи по технически изисквания, всичките в основна група 4– Стент – коронарни и периферни, с разлика в диапазон от 51 лв. до 900 лв. Вземайки предвид определените със Закона за бюджета на НЗОК за 2018 г. средства за календарната година от 98 000 хил. лева, Надзорният съвет на НЗОК утвърди списък със стойности, до които НЗОК да заплаща за медицински изделия от 1 април 2018 г., с предложени стойности, които отговарят на най-ниската стойност от отчетена фактура за 2017 г. и по-ниски стойности за групи медицински изделия, заплащани от фондове в държави от Европейския съюз. След публикуване на списъка, всяко лечебно заведение провежда процедура – обществена поръчка, съобразно необходимостите на всяко от тях. Считаме за напълно реалистична възможността производителите да предложат по - ниски цени за медицинските изделия. С проведена процедура през 2018 г. НЗОК е гарантирала достъпа на пациентите до повече медицински изделия на по-ниски цени със заявителите (фирмите, които предоставят медицинските изделия на лечебните заведения за болнична помощ) спрямо предходни години. За 2018 г. са договорени 828 нови медицински изделия в болничната помощ. Всеки здравноосигурен има право да получи медицински изделия от Списъка и да изисква от лечебното заведение информация относно изделията по отношение на тяхното използване и прилагане, както и възможната алтернатива от същата група/подгрупа изделия на по-ниска цена. Националната здравноосигурителна каса има готовност да извърши проверка по всяка конкретна жалба или сигнал, подадени от пациенти, неправителствени организации, лечебни заведения и др. и да уведоми обществеността за резултатите от проверките.", "date": "2018.04.26", "title": "НЗОК: Гарантираме на пациентите повече медицински изделия на по-ниски цени"}
{"url": "http://standartnews.com/balgariya/zhena_potroshi_patrulki_i_rani_politsai_v_dimitrovgrad-370887.html", "text": "28-годишна димитровградчанка е ударила два полицейски автомобила и униформени полицаи и е отказала проба с дрегер. На 25 април, в 19:40 часа младата жена е шофирала с несъобразена скорост автомобил \"Форд Мондео\" по улица „Бригадирска\" в Димитровград. Водачката е ударила спрял на платното полицейски автомобил \"Опел\", обозначен с надпис „Полиция\" и с включени звукови и светлинни сигнали. След това при маневра на заден ход жената ударила полицай, който е с охлузвания по десния крак и дясната ръка. После блъснала и спрелия зад него друг патрулен автомобил, също обозначен с надпис и включени звукови и светлинни сигнали. От катастрофата е пострадал и друг служител на реда, който е с комоцио. След преглед двамата полицаи са освободени за домашно лечение. По случая е образувано досъдебно производство. Водачката е отказала да даде проба с техническо средство, но е дала кръвна проба. Задържана е за 24 часа.", "date": "2018.04.26", "title": "Жена потроши патрулки и рани полицаи в Димитровград"}
{"url": "http://standartnews.com/balgariya/gerb_s_razkritiya_za_shurobadzhanashki_naznacheniya_v_bolyarovo-370888.html", "text": "На брифинг в Народното събрание от ГЕРБ изнесоха данни за шуробаджанашки назначения в община Болярово. Кметът на населеното място Христо Христов от БСП е назначил за секретар на общината първата братовчедка на съпругата си, а шеф на спортното дружество е синът му Георги Христов, който получава пряко финансиране от баща си, разкри Александър Иванов, депутат от ГЕРБ. Началник отдел \"Хуманитарни дейности и европрограми\" е София Минева, сестра на Христов. Съпругата на председателя на Общинския съвет в Болярово Атанас Дженков - Йовка Дженкова, е началник отдел \"Управление на собствеността и териториалното устройство\", главният специалист в отдел \"Проекти и обществени поръчки\" Татяна Дженкова - Велкова е дъщеря на председателя на Общинския съвет. От ГЕРБ благодариха на БСП, че са оттеглили доверието си от кмета на Сопот Деян Дойнов и заместника му след сигналите срещу тях. Запитан дали ГЕРБ вече са започнали кампанията за местния вот догодина, атакувайки кметовете на БСП, Антон Тодоров отговори: \"Получаваме сигнали, анализираме ги дали са основателни, проверяваме ги по официалните публични канали - АДФИ, Сметна палата, и, когато преценим че има основание или е сигнал от граждани, задействаме процедурата, описана в закона. Дали това ще помогне на местните избори за резултата на ГЕРБ, не знам, но знам, че ще помогне за насочване на прожекторите и осветяване на онези тъмни кътчета на публичната власт, които някои хора призовават само да бъде направено\".", "date": "2018.04.26", "title": "ГЕРБ с разкрития за шуробаджанашки назначения в Болярово"}
{"url": "http://standartnews.com/balgariya/darzhavata_zastana_zad_zhelyaz-370900.html", "text": "Министър-председателят Бойко Борисов, министърът на правосъдието Цецка Цачева и главният прокурор Сотир Цацаров проведоха среща с Желяз Андреев и другите четирима българи, за които САЩ искат екстрадиция, съобщиха от правителствената информационна служба. Те ги запознаха с действията на българските институции в защита на правата им, а премиерът Борисов ги информира, че ще предложи на Министерския съвет решение държавата да поеме финансовите разходи при евентуален съдебен процес в САЩ. По време на разговорите Борисов, Цачева и Цацаров подчертаха, че България не поставя под съмнение Договора за екстрадиция със САЩ, но и че правата на българските граждани ще бъдат защитавани. По думите на главния прокурор, направените анализи показват, че не са налице всички предпоставки за екстрадицията. Той посочи, че не е изпълнено основното условие за това, а именно – наличието на двойна наказуемост. Премиерът Борисов подчерта, че текат консултации между българските институции и американските власти по казуса. Той каза, че на вчерашната си среща с посланик Ерик Рубин е подчертал, че държавата ще се ангажира с правата на българските граждани. Борисов увери младежите, че към момента и посланик Рубин, и партньорите, които участват в консултациите, проявяват разбиране и се отнасят конструктивно към решаването на проблема. „Полагаме усилия, каквото е необходимо от страна на държавата ще бъде направено във ваша защита\", каза премиерът и благодари за работа на главния прокурор и правосъдния министър по случая.", "date": "2018.04.26", "title": "Държавата застана зад Желяз"}
{"url": "http://standartnews.com/balgariya/ot_diskusiyata_na_standart_detsata_uchat_za_opazvaneto_na_prirodata_v_gorski_uchilishta-370894.html", "text": "Да бъдат създадени Горски училища, в които децата на България да учат как да опазват и съхраняват красивата ни природа. По специална програма те всеки месец ще се обучават в защита на горите. Предложението направи директорът на Югозападното държавно предприятие-Благоевград – инж. Дамян Дамянов, по време на първата дискусия на вестник „Стандарт\", Министерството на земеделието, храните и горите и ЮЗДП – „Превенция и опазване на околната среда\". На форума в четвъртък в зала 101 на община Благоевград присъстваха областните управители на Перник и Благоевград – Ирена Соколова и Бисер Михайлов, старши комисар Асен Игнатов – зам.-директор на ГД ПБЗН, изпълнителният директор на Изпълнителната агенция по горите – Григор Гогов, председателят на КРИБ-Перник – Георги Милев, представители на местната власт, на пожарната и полицията, на бизнеса и на неправителствения сектор. Дискусията откри главният редактор на в. „Стандарт\" – Славка Бозукова, а зам.-кметът на община Благоевград – Емилия Тунева, поздрави участниците и от името на кмета д-р Атанас Камбитов. Всички присъстващи подкрепиха предложението на Дамянов да се насочат активно погледите към децата на България, за да знаят те колко ценна е околната среда и как трябва да я опазват. „Активно трябва да започнем работа с децата - Горски училища, програми всеки месец, за да ги ангажираме с тази важна мисия. Защото сега децата повечето време са с компютри и телефони, а така се отдалечават от действителността. Необходимо е да са запознати не само с красотите на България, но и с тяхното опазване, което е основен проблем\", каза още инж. Дамянов. Кметът на благоевградското село Зелен дол и зам.-председател на Асоциацията за развитие на българското село - Ангел Младенов, бе категоричен, че е нужно обикновените хора да са съпричастни към опазването на горите. „За да има превенция, трябва да започнем от нас, управниците. Нека бъде задължително всички кметове да преминат специален курс по гасене на пожари. Те пък да обучат 5-6 души във всяка населено място. Защото можем да сме от полза на пожарникарите, знаем как да се стигне най-бързо до огнището на пожара, имаме в нашето кметство тупалки, пръскачки, кирки и лопати\", каза Младенов. Дамян Дамянов се ангажира този въпрос да се постави за обсъждане и да се търси бързо решение заедно с областните служби на пожарната. „Този широк формат на дискусията ни позволява да отчетем и нашите пропуски. Ще се опитаме да помогнем и за оборудването на противопожарни табла в селата. Благодаря на всички, че се отзовахте. При нас се фокусират множество проблеми - на бизнеса по осигуряване на необходимите количества дървесина, на населението – за дърва за огрев, за опазването на горските територии, на пътната мрежа, на дивечовия ресурс, на инвестициите\", сподели шефът на ЮЗДП. Той призна, че има и конфликти между различни гледни точки – за едни природата е място за разходки, за други е място за суровини. Директорът похвали всички, които гасят горски пожари, защото те са бич за гората. Въпреки превенцията и организацията всяка година има по един тежък пожар като този миналия август над Симитли и Кресна, който засегна и унищожи 13 000 декара горски масиви. ЮЗДП засилва мерките в тази посока, притежава 26 противопожарни автомобила, скоро ще има още 6, 2 булдозера, 13 багера. Построени са девет противопожарни кули за видеонаблюдение. Ще продължи да се инвестира и във възстановяването на българските гори и в решаването на проблема със съхненето на горите. Кулите дават реална пожарна обстановка. Но те известяват, а не потушават пожарите. Екипите на ЮЗДП са на мястото на пожара до 30-40 минути, времето зависи от терена. Предприятието работи по проект на европейската програма „Лайф плюс\". Основната дейност е производството на контейнерни фиданки от 50 дървесни видове - космат дъб, дървовидна хвойна, черна елша, черен бор, клек, ясен и други. С тях ще бъде извършено залесяване в приоритетни горски местообитания в защитените зони. За производството на контейнерни фиданки в горски разсадник „Локорско\", в района на ДГС-София, ще бъде доставена и монтирана автоматизирана поточна линия. Ще се вземе една машина за контейнерни фиданки, изгражда се система за оранжерийно и след това естествено отглеждане. Това  дава възможност да се отглеждат до 2 милиона контейнерни фиданки. По този начин се гарантира намаляване на разхода при залесяването, облекчаване на тежкия физически труда и над 95% гаранция за прихващане. Разчетът е до средата на лятото да приключи етапът от монтаж и производство на фиданки. „Искам да благодаря на НПО, които са  необходим коректив на всички наши действия. Приканвам всички институции, ведомства и граждани да подават сигнали за нарушения, за да можем да опазим горите. Ньма как такава огромна територия да е опазим само с усилията на служителите ни\", подчерта Дамянов. „Взех пряко участие в потушаването на огромния пожар в Кресна и Симитли, искам да благодаря на всички участници в потушаването на това бедствие – за техния героизъм и техния труд за запазване на човешкия живот и имуществото на хората. Но бе загубена и опустошена българска гора. Трябва да си вземем поуките, за да предотвратим подобни бъдещи бедствия. Нека всички хора да внимават при боравенето с открит огън, защото после отнема години, средства и труд възстановяването на горите\", призова областният управител на Благоевград – Бисер Михайлов. Колежгата му от Перник - Ирена Соколова, похвали правителството и институциите, че вече опазването на околната среда е издигнато в култ. Важно е да се даде личен пример на младите, за да бъдат активни и да полагат грижи за българската природа. „Добра идея са доброволческтие отряди за гасене на пожари, нека спорадичната грижа се превърне в ежедневна грижа и превенция\", каза тя. Григор Гогов, изпълнителен директор на ИАГ, подчерта, че пожарите променят ландшафта. Има приета петгодишна програма за съхраняването на засегнатите територии, дйства и Оперативен щаб, който контролира съхненето в горите. „Възобновяване гори, подмяна на видове – това е сериозна лесовъдна работа. Дали природата сама ще се справи, или човекът трябва да се намеси е въпрос на планиране. Министерството ни има визия за превенция и опазване на горите. Приемат се в момента годишните противопожарни планове. Опазването на българската гора трябва да бъде всенародна задача\", категоричен бе Гогов.", "date": "2018.04.26", "title": "ОТ ДИСКУСИЯТА НА \"СТАНДАРТ\": Децата учат за опазването на природата в Горски училища"}
{"url": "http://standartnews.com/balgariya/barnie_1_mlrd_e_investiran_v_sofiyskoto_metro-370893.html", "text": "1 млрд. европейски средства са инвестирани за 14 години в софийското метро. Това каза пред журналисти главният преговарящ от името на ЕС за „Брекзит\" Мишел Барние, който посети заедно със столичния кмет Йорданка Фандъква софийското метро. „Спомням си, когато за първи път се срещнат с българския министър-председател Бойко Борисов в началото на първия му мандат. От кабинета му излязохме на балкона и той ми показа строеж на най-първата линия на софийското метро. За 14 години са инвестирани 1 млрд. европейски средства в името на солидарността. Това не са само думи, а факти\", каза той. Според него метрото е граждански проект, икономически и екологичен. Той отбеляза, че София и българското правителство са заложили този толкова важен проект за гражданите в приоритетите си.", "date": "2018.04.26", "title": "Барние: 1 млрд. е инвестиран в софийското метро"}
{"url": "http://standartnews.com/balgariya/borisov_do_godina_kandidatstvame_za_evrozonata_kreditite_shte_poevtineyat-370891.html", "text": "Убеден съм, че бихме могли до една година да кандидатстваме за Еврозоната. Това каза министър-председателят Бойко Борисов по време на дискусия „България в Еврозоната. Икономическата логика срещу митовете\". „Не съм оптимист, че в рамките на няколко месеца ще кандидатстваме за Еврозоната. Но съм убеден, че бихме могли да се справим в рамките на една година – имаме готовност. В рамките на месец ще ни дадат пътна карта – дали да влезем първо в „Чакалнята\" или първо в паричния съюз. Ще проведем тихи преговори. Иска ми се да стане по-бързо, но системата е бавна и консервативна, а и рисковете са много\", каза още премиерът. Той посочи, че влизането в Еврозоната е тема, по която има две мнения. „Първото положително е, че кредитният рейтинг и лихви по кредити ще тръгнат нагоре, но има обратният вариант като при Гърция. Така че всичко зависи от стабилността на държавата. И понеже винаги сме много по-силни и ние от ГЕРБ, и колегите от БСП да се черним, но ако погледнем как върви графиката на външния дълг, ще видим, че с Гърция тръгваме от 100% и как до преди няколко дни ние достигаме до 25% дълг, а Гърция – отива до 170%. Сиреч, когато кандидатстваме в Еврозоната можем да говорим за стабилност и постоянство, че което и да е правителство това нещо ще го спазва. Изключително важно е, когато защитаваме дадена теза, да имаме предвид рисковете – ние не представляваме риск за Европа, защото всички правителства не си дадохме националния резерв. Имаме параметри с нулеви бюджетни дефицити, които дават възможност да се постигне стабилност. Да, мигновен ефект може да има – ще вдигнем много доходите веднага, но какво ще стане занапред? Това е основното ни опасение - всеки иска вдигане на доходите веднага и не мисли какво ще стане занапред\", каза още той. „Нашият валутен борд е стабилен – инфлацията е 1.4%. 5-те процента безработица не е най-важното. А това, което направихме тази година – да вкараме 22 хил. деца, които досега не са ходили в училище, да ги вкараме в класните стаи е една добра практика. Има и още много добри практики, които можем да развием\", коментира Борисов.", "date": "2018.04.26", "title": "Борисов: До година кандидатстваме за еврозоната, кредитите ще поевтинеят"}
{"url": "http://standartnews.com/balgariya/ot_diskusiyata_na_standart_georgi_milev_biznesat_ne_e_grobokopach_na_gorite-370897.html", "text": "Искам ясно да кажа, че бизнесът не е гробокопач на горите. Бизнесът е този, който прави така, че повече хора да могат да посещават горите, да се радват на красотата на българската природа – лифтове, пътеки, хижи, навеси, заслони. Това заяви председателят на КРИБ-Перник – Георги Милев, по време на дискусията на в. „Стандарт\", МЗХГ и ЮЗДП в Благоевград. Той увери, че няма проблеми в комуникацията с държавните институции и с органите на местната власт. Похвали Югозападното държавно предприятие за пионерството във въвеждането на електронните търгове. „Някои роптаят срещу тези търгове, но те не дават възможност за нагласяване, за договаряне. Светлият бизнес, за който говоря, не иска да унищожава гората. Сенчестият бизнес обаче е проблем, проблем е незаконният добив на дърва, проблем са набезите на ромите над горски стражари. Трябва да се действа в ромските квартали, те са основните секачи\", каза още Милев. „Кой нормален човек може да е срещу природата?\", риторично попита той. И приветства присъствието на представители на неправителствени организации. „90% от тези организации са за опазването на природата, останалите 10% обаче са с користни намерения\", допълни Георги Милев.", "date": "2018.04.26", "title": "ОТ ДИСКУСИЯТА НА \"СТАНДАРТ\". Георги Милев: Бизнесът не е гробокопач на горите"}
{"url": "http://standartnews.com/balgariya/ivancheva_ostava_v_aresta-370907.html", "text": "Апелативният специализиран съд остави за постоянно в ареста кмета на жк \"Младост\" Десислава Иванчева, заместничката й Биляна Петрова и бившия кмет на района Петко Дюлгеров. Те бяха арестувани по разследване за подкуп. Решението е окончателно и беше взето след заседание, продължило няколко часа. През целия ден днес съдът заседава дали Иванчева и заместничката й Биляна Петрова, както и предшественикът й на поста Петко Дюлгеров, да останат в ареста. Тримата бяха задържани миналата седмица. Преди старта на заседанието днес Иванчева призна, че се е срещала два пъти с инвеститора Александър Ваклин.", "date": "2018.04.26", "title": "Иванчева остава в ареста"}
{"url": "http://standartnews.com/balgariya/i_dps_kritikuva_evropeyskata_mladezhka_konferentsiya-370910.html", "text": "И от ДПС реагираха по скандала за Европейската младежка конференция, който се развихри между БСП и ГЕРБ. От партията получили много сериозна реакция по линия на Европейската либерална младеж, заяви евродепутатът Филиз Хюсменова пред Би Ти Ви. Хюсменова потвърди позицията на младежите социалисти, защитена минути преди нея в студиото от Антон Кутев и дъщеря му Мина, за това, че по време на форума делегатите от всички европейски страни не са били равнопоставени с властта и не са успели да водят диалога, който са очаквали. Такива конференции се провеждат два пъти в годината в ЕС. Това е част от структурния диалог с младежите. Идеята беше овластяването на младите хора, коментира с недоволство евродепутатът от ДПС. Аплодисментите насила, зрителното поглеждане и изслушване на речи - това не е част от правенето на политика, добави Хюсменова, която също се усъмни в резултатността на този форум. Тя заяви още, че движението ще направи точен анализ на европредседателството на финала му, засега то вървяло добре. Не пропусна обаче да отправи забележки. Темата за Западните Балкани беше изведена като знаме, за да се отклонява вниманието от вътрешните проблеми, категорична беше Филиз Хюсменова. По повод изявлението на лидера на \"Атака\" Волен Сидеров за Крим, евродепутатът от ДПС коментира, че ГЕРБ трябва да каже приема ли такъв коалиционен партньор, или не. Нека да обяснят защо има партньори в коалицията, които като че ли искат да отклонят България от пътя, който следва - така ми изглежда, заяви Хюсменова.\"Отговорът \"ние се разграничаваме\" не е отговор\", отсече тя по адрес на ГЕРБ. Филиз Хюсменова посочи обаче, че реакцията ни по случая Скрипал, когато не изгонихме руски дипломати, е била правилната, балансирана позиция, която трябва да заемем по време на своето ротационно председателство на Съвета на ЕС..", "date": "2018.04.26", "title": "И ДПС критикува Европейската младежка конференция"}
{"url": "http://standartnews.com/balgariya/ot_diskusiyata_na_standart_toma_belev_poveche_sredstva_za_preventsiya_sreshtu_pozhari-370899.html", "text": "Превенцията е много важна. Всеки 1 лев разход за нея ни спестява 100 лева. Има необходимост от допълнителни инвестиции, тази година бюджетът на Националното управление по горите е със 7% по-нисък от миналогодишния. Смешно е, държавата отделя за горите два пъти по-малко от парите за спортната федерация, която получава 49 милиона лева. За горите сумата е 25 милиона лева. Това заяви Тома Белев от Асоциацията на парковете в България. Според него са нужни повече средства и за наземна техника, и за оценка на пожароопасността. „Прави се сателитна снимка и се вижда каква е температурата на почвата, къде е най-голямата опасност от пожари. Добре е да се работи по линия на ЕС – да се инвестира в техника и в хора, за да се справим с природните бедствия. България може да си позволи противопожарни вертолети, не трябват огромни средства, два вертолета е добре, на 6 или 8 е по-добре. Да не измисляме топлата вода, Италия, Гърция, Кипър, които имат сходен климат, залагат на превенцията и бързата реакция – унищожаване на пожара в първите 2 часа. Затова е нужно да се инвестира. Имаме прекрасни служби, които работят прекрасно, но трябва да ги подпомогнем\", каза още Тома Белев. Той бе категоричен, че трябва по-висок бюджет за 2019 година в системата на горите. „Отговорността към горския ресурс показва нивото на развитие на една държава. Българските държавни гори са най-голямата държавна собственост. Ето защо са необходими инвестиции и да се отдава такова значение. Последните 7-8 г. се изнасят дърва за огрев за съседите ни Гърция и Македония, това е добре за бизнеса, но не е добре за гората и за икономиката. Да изнасяме преработена дървесина е едно, но не е далновидно да изнасяме дърва за огрев. Направили сме предложение в държавните гори това да се прекрати. И гърците, и македноците имат гора, но не правят като нашата държава. Разчитаме на подкрепа на експерти в МЗХГ. Тази дървесина, ако остане в България, то това са работни места, приходи, данъци\", смята Тома Белев. Инженер Нели Дончева от WWF подчерта нуждата от обучение сред подрастващите за опазването природни ресурси. „Ние работим за възстановяването на крайречни гори. Борим се и срещу незаконния добив на дървесина, получаваме сигнали от цяла България. Важно е хората да са информирани как да разпознават незаконните сечи, за да реагират и да уведомяват компетентните органи\", каза тя. Друг проблем е, че дърводобивните фирми ползват нискоквалифициран персонал, а това рефлектира върху качеството на работата. Бизнесът трябва да инвестира в обучението и доброто оборудване на работниците в гората, допълни Дончева.", "date": "2018.04.26", "title": "ОТ ДИСКУСИЯТА НА \"СТАНДАРТ\". Тома Белев: Повече средства за превенция срещу пожари"}
{"url": "http://standartnews.com/balgariya/ot_diskusiyata_na_standart_asen_ignatov_aktsent_v_zashtitata_pri_bedstviya_e_upravlenieto_na_riska-370898.html", "text": "Старши комисар Асен Игнатов, зам.-директор на ГД ПБЗН, припомни за огромния пожар над Кресна през август миналата година. Той подчерта, че при това бедствие е доказано, че отговорните институции могат да мобилизират сериозен човешки ресурс за потушаването на пожара. Резултатът от всичко това бе липсата на човешки жертви и минимализиране на щетите в населените места. „През 2015 година се направиха необходимите промени по отношение на защитата при бедствия. Европейската комисия направи проверка на състоянието на защитата при бедствия. Акцентът бе поставен върху управлението на риска, на оценения риск за горските пожари. Оше сега трябва да мислим как след 2020 година ще ползваме средства по европейските фондове. Управлението на риска е превенция, реагиране и възстановяване. Нама категорична мярка, която да изключи риска от горски пожари, над 90% от които са следствие от човешка дейност\", заяви старши комисар Игнатов. Той смята, че до обикновените хора не достига информация какъв риск е откритият огън. Задачата е с различните възрастови групи, особено в отдалечените населени места, които са в близост до масиви и пасища, да се работи. Да имат достъпна информация, да им се предоставят подходящи материали. Това е нужно да се направи и в училищата – по възрастови групи, да се дадат насоки на преподавателите. „Възрастното население не осъзнава какъв риск представлява тяхното поведение. Кметове, кметски наместници имат роля в този процес, познават хората, поведението им, най-близо са до тях, могат да им повлияят. За да имат готовност за реагиране. Да не допуснем разрастване на пожара, да го открием навреме, кулите за наблюдение дано скоро покрият територията на страната. Всичко е въпрос на планиране и координация, да се ангажират всички структури, защото има система за координирано поведение при бедствия. Борбата с пожарите все повече ще е на дневен ред – променя се климатът и прогнозите са, че те ще стават все повече\", каза Асен Игнатов.", "date": "2018.04.26", "title": "ОТ ДИСКУСИЯТА НА \"СТАНДАРТ\". Асен Игнатов: Акцент в защитата при бедствия е управлението на риска"}
{"url": "http://standartnews.com/balgariya/borisov_i_barnie_obsadiha_brekzit-370890.html", "text": "Министър-председателят Бойко Борисов се срещна с Мишел Барние, главен преговарящ на ЕС за оттеглянето на Обединеното кралство от Съюза. Барние запозна българския премиер с хода на преговорите между Брюксел и Лондон. Изразено беше общото мнение, че този процес трябва да гарантира правата на гражданите и на бизнеса. Европейският дипломат поздрави премиера Борисов за успешното провеждане на Българското председателство на Съвета на ЕС и пожела успех на срещата на върха за Западните Балкани на 17 май в София.", "date": "2018.04.26", "title": "Борисов и Барние обсъдиха Брекзит"}
{"url": "http://standartnews.com/balgariya/dazhd_i_gramotevitsi_predi_polunosht-370853.html", "text": "Лятото продължава и днес със слънчево и горещо време. Минималните сутринта ще са между 10 и 15 градуса. В следобедните часове ще се развива купеста, в Западна и Централна България и купесто-дъждовна облачност, където на места до полунощ ще превали и прегърми. Ще духа слаб южен, в Северозападна България – северозападен вятър. Остава топло, на места след обяд и горещо, с максимални температури 25-30 градуса. Атмосферното налягане балвон ще се понижава и привечер ще е около средното за месеца.", "date": "2018.04.26", "title": "Дъжд и гръмотевици преди полунощ"}
{"url": "http://standartnews.com/balgariya/parlamentat_odobri_chetirima_za_antikoruptsionniya_organ-370881.html", "text": "Парламентът попълни състава на Антикорупционния орган с един заместник-председател и трима членове. Депутатите избраха Антон Славчев за заместник-председател на Комисията за противодействие на корупцията и за отнемане на незаконно придобито имущество, и Антоанета Георгиева–Цонкова, Пламен Йоцов и Силвия Къдрева за членове на антикорупционния орган. Антон Славчев притежава магистърска степен по право от Юридическия факултет на Великотърновския университет \"Св. св. Кирил и Методий\". Завършил е Висшето военно училище \"Тодор Каблешков\", специалност \"Технология и организация на железопътния транспорт\" и има придобита квалификационна степен „Бакалавър\". Владее английски и руски езици. Славчев изгражда професионалната си кариера в структурите на МВР и ДАНС, където има общо 22 години стаж. Носител е на редица награди, като повечето от тях са получени по повод разкриването на тежки криминални престъпления, свързани с посегателство срещу здравето и живота на общество известни граждани и други тежки престъпления, свързани с дейността на организирани престъпни групи. Като директор на дирекция в ДАНС през 2017 г. Славчев ръководи седем успешни реализации, включително такива, свързани с борбата с корупцията. След влизането в сила на новия Закон за противодействие на корупцията и за отнемане на незаконно придобитото имущество на 23 януари 2018 г., ръководената от Антон Славчев дирекция, чиято основна функция е противодействие на корупцията, се вля в новосъздадената Комисия за противодействие на корупцията и за отнемане на незаконно придобитото имущество. Антоанета Цонкова е завършила право в Юридическия факултет на Софийския университет \"Св. Климент Охридски\". Завършила е Педагогически институт „Дичо Петров\" - гр. Смолян, специалност \"История и география\" и има придобита квалификационна степен „Бакалавър\". Владее руски и френски езици. От март 2013 г. до момента тя е член на Комисията за отнемане на незаконно придобито имущество /КОНПИ/, преименувана от 23 януари 2018 г. в Комисия за противодействие на корупцията и за отнемане на незаконно придобитото имущество. С цялостната си дейност Антоанета Цонкова има принос за постигнатите високи резултати на КОНПИ и за повишаване на нейния авторитет. Общият юридически стаж на Антоанета Цонкова е повече от 18 години. Пламен Йоцов е завършил висше образование във Висшето военно училище за артилерия и противовъздушна отбрана (ВВМАПВО) „Панайот Волов\" - гр. Шумен, и притежава магистърска стенен по специалността „Изчислителна техника\" с квалификация „инженер по изчислителна техника\". Владее руски и английски езици. Йоцов изгражда професионалната си кариера в структурите на Министерство на вътрешните работи и ДАНС, където има общо 20 години стаж. През 1994 г. започва работа като разузнавач в Националната; служба „Сигурност\" - МВР, а по-късно работи последователно като инспектор в същата служба, старши и главен инспектор в Дирекция Национална служба за борба с организираната престъпност - МВР. Пламен Йоцов е награждаван многократно с благодарности и парични награди, както и с огнестрелно оръжие.Той е преминал специализиран международно обучение в Испания за борба с организираната престъпност, организиран от \"Национална полиция\" и \"Гвардия Цивил\" и 10 дневен курс в САЩ за борба с наркотиците, организиран от американската агенция за борба с наркотрафика DEA. Силвия Къдрева притежава магистърска степен по специалността \"Библиотечно-информационни науки\" от Софийския университет \"Св. Климент Охридски\", Философски факултет. Владее писмено и говоримо английски език. От 2014г. е Директор на Публичния регистър, а след приемането на Закона за противодействие на корупцията и за отнемане на незаконно придобитото имущество Регистърът преминава в Комисията за противодействие на корупцията и за отнемане на незаконно придобитото имущество, като тя продължава да ръководи дейността му. Къдрева ръководи екип от експерти, които създават и прилагат системата на деклариране на имуществото и доходите на лицата, заемащи висши публични длъжности.", "date": "2018.04.26", "title": "Парламентът одобри четирима за Антикорупционния орган"}
{"url": "http://standartnews.com/balgariya/parlamentat_shte_popalni_sastava_na_antikoruptsionniya_organ-370875.html", "text": "Парламентът ще попълни състава на Антикорупционния орган. Това предвижда програмата за работа на Народното събрание. Депутатите трябва да изберат заместник-председател и трима членове на Комисията за противодействия на корупцията и за отнемане на незаконно придобито имущество. В проекторешението е предложено Антон Славчев да заеме длъжността заместник-председател на Комисията, а Антоанета Георгиева–Цонкова, Пламен Йоцов и Силвия Къдрева за членове. Народното събрание ще утвърди и членове на Комисията за енергийно и водно регулиране. Досегашните членове на КЕВР Ремзи Осман и Александър Йорданов и Георги Златев са предложени за нов 5-годишен мандат. От Комисията ще бъде освободен Валентин Петков, а на негово място е предложена Пенка Трендафилова. За член на комисията е предложен и Евден Николов. Депутатите ще продължат работа по второто четене на Закона за енергетиката, където ще обсъдят правомощията на КЕВР при продажбата на над 20% от собствеността на енергийните дружества.", "date": "2018.04.26", "title": "Парламентът ще попълни състава на Антикорупционния орган"}
{"url": "http://standartnews.com/balgariya/diskusiya_na_standart_darzhava_i_kmetove_s_misiya_pazi_gorata-370874.html", "text": "План за опазване и защита на едно от най-големите ни богатства - горите, чертаят \"Стандарт\" и Югозападното държавно предприятие на дискусия в Благоевград. Всекидневникът - лидер в провеждането на национални кампании събира на една маса директора на Югозападното държавно предприятие инж. Дамян Дамянов, зам.-началника на националната полиция ст. комисар Асен Игнатов, шефа на Изпълнителната Агенция по горите инж. Григор Гогов и председателя на КРИБ - Перник Георги Милев, за да постави началото на кампания за информиране на обществото колко важно е да се запази гората и всички заедно – държавни институции, кметове, неправителствени организации, бизнес сдружения и медии да се обединят около най-важните мерки за съхраняване на ценното природно богатство. На въпросите на кметовете от цялата пиринска област ще отговарят представители на Министерството на земеделието. Те разяснят възможностите градоначалниците да кандидатстват с проекти за опазване и залесяване на горите. Те заедно с областните управители на Благоевград и Перник - Бисер Михайлов и Ирена Соколова и с началниците на областните полицейски дирекции в Благоевград, Кюстендил и Перник ще начертаят план за опазване на горите от пожари в предстоящия летен сезон.", "date": "2018.04.26", "title": "ДИСКУСИЯ НА \"СТАНДАРТ\": Държава и кметове с мисия \"Пази гората\""}
{"url": "http://standartnews.com/balgariya/yordan_tsonev_voynata_mezhdu_institutsiite_ne_e_polezna_nie_strana_ne_vzemame_obnovena-370878.html", "text": "Войната между институциите не е полезна. В това бе категоричен депутатът от ДПС Йордан Цонев в ефира на Нова телевизия. Не война, напрежение между президента и лидера на парламентарната група на ГЕРБ не е полезно, добави той. И каза, че ДПС страна не взема. Нашето настояване е отношението между президентската институция и управляващото мнозинство да влязат в руслото на нормалните междуинституционални отношения, добави той. Цонев коментира така острите реплики, които за пореден път си размениха президента Румен Радев и председателя на ПГ на ГЕРБ Цветан Цветанов. След заседанието на КСНС Цветанов каза, че Радев иска да извади България от ЕС и НАТО. Вчера пък президентът заяви, че се води война срещу държавността. \"Не президента, а коалиционният партньор на ГЕРБ прави заявка за курса на страната. Това е националистическата коалиция, наречена \"Обединени патриоти\", заяви Цонев по повод на посещението на лидера на \"Атака\" Волен Сидеров в Крим. \"Изявленията от Крим са ясна заявка за смяна на пътя\", бе категоричен Йордан Цонев. Според него конфликтът, който създал Цветанов на излизане от заседанието на КСНС имал за цел да пусне димна завеса за истинския конфликт. \"А истинският конфликт е накъде води България ГЕРБ с тази коалиция. Защото Сидеров беше пределно ясен. Сидеров не може да бъде обвинен в непоследователност. Още когато Борисов реши да направи коалиция с националистите\", посочи Цонев. И изтъкна, че тази коалиция не е била предупределена от избора на българския народ. А по повод на разграничението от действията на Сидеров в Крим от страна на ГЕРБ, Йордан Цонев отсече: \"Това разграничение може да стане само по един начин - като махнеш този коалиционен партньор. Не на думи!\" Решенията и действията на правителството зависят от партньор, който заема позиция, различна от тази на ЕС и НАТО, продължи Цонев. \"Позицията на ЕС и НАТО е, че Крим е анексиран и затова има санкции, и затова има напрежение. Отива там коалиционният партньор на ГЕРБ, при това председателят на парламентарната му група, заедно със зам.-председател на парламента и от името на държавата произнасят тези слова! И сега ГЕРБ искат да се разграничат\", каза още Йордан Цонев. \"Тази шизофрения в политиката няма как да продължи. Защото нашите натовски партньори питат. ГЕРБ държи отговор на партньорите ни от НАТО накъде водят България с този коалиционен партньор. Държат отговор и на българския народ\", твърди депутатът от ДПС. \"Гражданите за европейско развитие на България - ГЕРБ са в коалиция с гражданите за евразийско развитие - т.нар. Обединени патриоти. Тази шизофрения е необяснима!\", бе неговият извод. На ГЕРБ е отговорността за управление на страната с този коалиционен партньор. Те имаха и други възможности, например, да управляват с правителство на малцинството, посочи той. Според него националната ни сигурност не зависи от това колко самолети ще купим, а дали ще бъдем лоялен и предвидим партньор на НАТО. \"Ние първи заявихме, че трябва да влезем в НАТО. Да познавате партия, която е по-предвидим и последователен привърженик на НАТО\", добави риторично Цонев. Той коментира и последния доклад на неправителствената организация „Репортери без граници\". В него е записано, че България е на 111-о място по свобода на пресата в света, продължава да пада в индекса и е на най-ниската позиция в сравнение с другите страни-членки на ЕС. „Аз, като политик, казвам, че имам свобода на словото. Ходя във всички медии и никой не ме е ограничил да изказвам мнението си\", категоричен бе Цонев. Той допълни, че „клепането на България трябва да е с граници\". Политикът коментира и темата с показния арест на кметицата на „Младост\" Десислава Иванчева. Цонев призова да се даде време на новата структура КОНПИ, за да се види как тя върши работата си.", "date": "2018.04.26", "title": "Йордан Цонев: Войната между институциите не е полезна, ние страна не вземаме! (ОБНОВЕНА)"}
{"url": "http://standartnews.com/balgariya/sadat_gleda_myarkata_na_arestuvanata_za_podkup_ivancheva-370877.html", "text": "Апелативният специализиран наказателен съд ще гледа мярката на кмета на район \"Младост\" - Десислава Иванчева. На 17 април тя беше задържана пред Спортната палата в София с крупната сума от 70 000 евро. Според прокуратурата, те са първата вноска от поискан подкуп. Първата съдебна инстанция остави в ареста Иванчева, заместничката й Биляна Петрова и бившия кмет на \"Младост\"  Петко Дюлгеров. Защитниците им обжалват това решение. На предишното заседание, което продължи повече от 5 часа, Десислава Иванчева и съучастниците й бяха задържани за постоянно. Мотивите на магистратите бяха, че има достатъчно доказателства, че са извършили престъплението – получаване на подкуп в особено големи размери. Според съда, има опасност тримата да извършат ново престъпление или да се укрият. Иванчева беше въведена в зала номер 5 с белезници и под засилена полицейска охрана. Тогава тя заяви, че арестът й е част от сценарий, чиято цел е отстраняването й. Иванчева твърди още, че парите са били подхвърлени, а зад сигнала срещу нея стои фирмата \"Ваклин Груп\". От дружеството обаче отрекоха. Посредникът по сделката Петко Дюлгеров е признал вината си и най-вероятно прокуратура ще поиска по-лека мярка за него. Според адвоката на Иванчева – Марин Марковски, държавното обвинение не разполага с далновидни доказателства и няма причина клиентката му да остава в ареста. Иванчева и заместничката й Биляна Петрова бяха арестувани на 17 април до служебната си кола, заради получаване на подкуп от 70 хиляди евро. Според обвинението, той е бил част от поискана сума от половин милион евро за издаване на разрешение за строеж. Протест в защита на Десислава Иванчева е организиран днес пред спецсъда в 18 часа.", "date": "2018.04.26", "title": "Съдът гледа мярката на арестуваната за подкуп Иванчева"}
{"url": "http://standartnews.com/balgariya/startirane_na_stroitelnite_deynosti_po_proekt_nov_ucheben_korpus_na_natsionalna_hudozhestvena_akademiya_v_grad_sofiya-370880.html", "text": "Днес от 14:00 часа ще се проведе церемония „Първа копка\" и вграждане на „капсула на времето\" в Национална художествена академия (НХА), ул. „Шипка\" № 1 по повод стартирането на строителните дейности по проект „Нов учебен корпус на НХА в град София\". Изпълнението на мащабния проект ще се осъществи посредством предоставянето на безвъзмездна финансова помощ от Оперативна програма „Региони в растеж\" 2014-2020 г., съфинансирана от Европейския съюз чрез Европейски фонд за регионално развитие, Приоритетна ос 3 „Регионална образователна инфраструктура\". Проектът се изпълнява от консорциум НОВА АКАДЕМИЯ 2017, с партньори в обединението \"ГАЛЧЕВ ИНЖЕНЕРИНГ\" ЕООД и \"ФАРМВИЛ\" АД , представлявано от Любомир Галчев. Оперативната програма „Региони в растеж\" 2014-2020 (ОПРР 2014-2020) представлява единна оперативна програма за цялата територия на България и е насочена към постигане на растеж и заетост в българските региони. ОПРР 2014-2020 е разработена в съответствие със стратегията на ЕС за интелигентен, устойчив и приобщаващ растеж (Европа 2020). Също така, ОПРР 2014-2020 е част от Споразумението за партньорство на Република България за програмния период 2014-2020 г., и е в съответствие с Националната програма за развитие България 2020, с Националната програма за реформи, с Националната стратегия за регионално развитие 2012-2022 г., с Националната концепция за пространствено развитие за периода 2013-2025 г. (НКПР), с Териториален дневен ред на ЕС 2020, със стратегията на ЕС за Дунавския регион. Приоритетна ос 3 „Регионална образователна инфраструктура\" е насочена към подобряване на образователната инфраструктура от национално и регионално значение, предоставяща квалификация и умения на учащите, свързани с нуждите на пазара на труда, но същевременно и към подкрепа за обекти на образователната инфраструктура за учащи в неравностойно положение, приоритизирани на национално ниво. Изпълнението на договора за строителство ще приключи за период от 15 месеца и  предвижда  изграждането на напълно самостоятелна сграда от 2158 м2 на 4 етажа, сутерен и терсовиден етаж. В нея ще се поместват 3 лекционни зали, компютърна зала, 16 художествени ателиета, библиотека с книгохранилище и всички необходими комуникационни, санитарни и технически помещения. Сградата ще бъде разположена в източната част на академията, в непосредствена близост до съществуващото Северно крило на НХА. Основната цел на проекта е да се подобри качеството на образователната среда в сферата на висшето образование и да се повиши нейната привлекателност сред учащите и сред младите хора в България, чрез изграждането на нов учебен корпус на Национална художествена академия в гр. София. Изграждането на нова и модерна сграда, както и оборудването ѝ с висококачествено (в ограничени количества до този момент) оборудване, ще допринесат за цялостното модернизиране на Академията като образователна институция. Това ще доведе до настъпването на подобрения в методите на преподаване и възприемане на учебния материал, предоставяне на квалификация и умения на учащите в университета, отговарящи на нуждите на пазара на труда и осигуряване на достъпна среда за студентите в неравностойно положение. Изпълнението на целия проект е за срок от 30 месеца, а общата стойност на проекта е 2 999 600.00 лв, от които 2 549 660,00  лв, финансирани от Европейски фонд за регионално развитие и 449 940,00 лв, национално финансиране Допълнителна информация относно Оперативна програма „Региони в растеж\" 2014-2020 г., съфинансирана от Европейския съюз чрез Европейски фонд за регионално развитие, Приоритетна ос 3 „Регионална образователна инфраструктура\" може да бъде получена от официалния уеб сайт на НХА http://www.nha.bg и на http://www.eufunds.bg.", "date": "2018.04.26", "title": "Стартиране на строителните дейности по проект „Нов учебен корпус на Национална художествена академия в град София“"}
{"url": "http://standartnews.com/balgariya/otkradnaha_lineyka_na_barza_pomosht_v_plovdiv-370883.html", "text": "Линейка беше открадна от центъра на Пловдив тази нощ. Наглата кражба е запечатана от видеокамерите на Центъра за спешна и неотложна помощ. Спешният автомобил е бил паркиран на централния бул. „Христо Ботев\". Неизвестен засега извършител успява да разбие защитата, елиминира алармата и потегля с линейката от паркинга. Кражбата е извършена в момент, когато прожекторите пред центъра не са работели. Линейката е сравнително нова и е открадната с цялата животоспасяваща апаратура. Извършителят се издирва.", "date": "2018.04.26", "title": "Откраднаха линейка на „Бърза помощ” в Пловдив"}
{"url": "http://standartnews.com/balgariya/ivancheva_dva_pati_se_sreshtala_s_vaklin-370884.html", "text": "Кметицата на столичния район \"Младост\" Десислава Иванчева се е срещала два пъти с инвеститора Александър Ваклин. Това обясни самата тя преди началото на заседанието на Апелативния специализиран съд. Днес трябва да стане ясно дали тя и заместничката ѝ Биляна Петрова, както и предшественикът ѝ на поста Петко Дюлгеров ще останат в ареста. Тримата бяха задържани миналата седмица. Иванчева е привлечена като обвиняема за вземане на подкуп в особено големи размери, а Петрова и Дюлгеров са сочени за нейни помагачи. Сигнал срещу Иванчева подал предприемачът Александър Ваклин, стана ясно миналата седмица. Иванчева каза, че едната среща с Ваклин е била в общината, малко преди да я арестуват. Тогава той е отишъл с предложение да направи детска площадка в района.  Кметицата обясни, че винаги е приемала идеята за детски площадки, но не е поставяла условия на инвеститора. От думите й се разбра, че другата среща била в началото на мандата й. В същото време Иванчева каза и че не си спомня \"образа\" Ваклин. Кметицата подчерта, че община \"Младост\"не е пощенска кутия и преписката на Ваклин не е била пусната в срок, защото се е проверявала. Зам.-кметицата на района Биляна Петрова пък обясни, че преписката не е била нищо по-различно от останалите. По част от преписките имало пропуски. Иванчева каза, че се познава с бившия кмет на район \"Младост\" Петко Дюлгеров, защото е ходил в общината да се вижда с бившите си колеги. Преди началото на заседанието Иванчева каза още, че прокурорът не им позволява да говорят пред медиите, затова обвиняемата отново беше подготвила бележки. Вижте бележката, която беше подготвила за медиите:", "date": "2018.04.26", "title": "Иванчева два пъти се срещала с Ваклин"}
{"url": "http://standartnews.com/balgariya/na_diskusiyata_na_standart_pazi_gorata_slavka_bozukova_94_ot_pozharite_sa_choveshka_nebrezhnost-370889.html", "text": "Опазването на горите е ангажимент на държавата и институциите, НПО, бизнес, медии, като целта е да опазят най-ценните ни природни богатства. Това заяви главният редактор на \"Стандарт\" Славка Бозукова на дискусията \"Пази гората\" в Благоевград, организирана от медията и от Югозападното държавно предприятие. Вестникът - лидер в провеждането на национални кампании, събра на една маса инж. Дамян Дамянов - директор на Югозападното стопанство, шефът на Изпълнителната агенция по горите Григор Гогов, зам.-началникът на ГД ПБЗН ст. комисар Асен Игнатов, областният управител на Перник Ирена Соколова, Георги Милев - председател на КРИБ-Перник и други. \"Свидетели на опустошителни пожари, последният в Кресна, продължи тя. - Трябва да си извадим поуките от Кресна и да имаме предвид новите предпазни мерки, за да не се стигне пак до опустоштелен пожар. Трябва да има и превенция, която е работа на кметове и горски стопанства, за да не се стига до намеса на пожарна и полиция. А стратегията е работа на държавата. Надявам се, че ще има конкретни мерки. 94% от пожарите се дължат на човешка небрежност. Над 70% от тях са от запалени стърнища. Съществуват и конкретни мерки 8.3 и 8.4. от Програмата  за развитие на селските райони. Нужно е да се постигне баланс между опаването на гората и условията за бизнеса за необходимите суровини. Благодаря, че Тома Белев е тук, опазване на горите под зоркия поглед на НПО\", заяви тя. . \"Нека сме посредник на фона на отчайващите доклади за свобадата на словото, да има нормалност в диалога и възможност да се покажат всички гледни точки. А след това да видим какви са резултатите от тези дискусии\", допълни Бозукова.", "date": "2018.04.26", "title": "НА ДИСКУСИЯТА НА \"СТАНДАРТ\" \"ПАЗИ ГОРАТА\". Славка Бозукова: 94% от пожарите са човешка небрежност"}
