{"url": "http://standartnews.com/mneniya/nadrusanite_shofyori_na_kurs_za_izchistvane-374567.html", "text": "Случаят, при който пиян и дрогиран шофьор помете с БМВ шест момичета на тротоар в Китен, е изключително неприятен. Още по-притеснително е, че заловените след употреба на наркотици водачи се увеличават. В някаква степен това се дължи и на засиления контрол от страна на Пътна полиция, която използва все повече модерни технически средства за да проверява дали седналите зад волана не са употребили дрога. За сравнение може да се каже, че по отношение на алкохола ситуацията в общи линии е овладяна. Според статистиката тежките прозишествия с жертви по вина на пияни водачи намаляват. По въпроса за наркотиците мисля, че трябва да се преразгледат предвидените наказания за надрусани шофьори. При това Изцяло трябва да се преосмисли политиката по отношение на такива водачи, които са пристрастени към наркотични вещества. Защото дори да е лишен от права, защото е хванат да шофира надрусан, в момента в България не е решен въпросът кога на този човек ще му се върне свидетелството за управление. Сега, ако даден нарушител е изтърпял наказание от половин или една година забрана да шофира, след това отива на гишето на КАТ и си иска книжката. Въпреки, че той си остава пристрастен към наркотиците и не се е изчистил от тази зависимост. Което означава, че във всеки един момент Може да вземем пример от практиката в Германия, където заловен да кара под влияние на опиати шофьор трябва да премине задължително курс, който да установи, че той вече е прекратил употребата на наркотици. Едва тогава вече може да му се върне свидетелството за управление. Казусът със заловени надрусани водачи има и още един важен аспект. Уредите, които Пътна полиция ползва у нас за установяване на употребата на наркотични вещества, са последна дума на техниката. Но понеже самата проверка е доста скъпа към тестване на шофьорите се пристъпва едва, когато се породи визуално поне съмнение за това, че те може да са под влияние на някакъв вид дрога. Всяка година Пътна полиция влага все повече средства в тези технически средства и все повече усилия в тези проверки. Тестът, както за алкохола, така и за наркотиците, харчи бюджетни пари на МВР. Мисля, че това положение трябва да се промени. Предлагам, когато е установен и доказан положителен случай на употреба на алкохол или дрога, нарушителят би трябвало да си плаща тези разходи. Защото един тест за наркотици излиза към 30 лева, а пък кръвната проба за алкохол отива някъде към 100 лв. и това се покрива от медицинските заведения, които вместо да разполагат със средства да лекуват болни, харчат пари за установяване на тези нарушения. В България полицията е облагодетелствана, че може да спира всеки един водач и да го прибере за употреба на алкохол. Нещо, което в редица европейски страни не е възможно. Там те трябва да провеждат официално обявена операция и т.н., което кара водачите да си позволяват по чаша вино. Докато при нас във всеки един момент може да бъде проверен. Засиленият контрол в това отношение вече дава добър резултат. Въпросът е да се направи нужното, за да се засили и контрола върху шофьорите, които употребяват наркотици. В един момент те се превръщат в по-голям риск от пияните водачи, което изисква спешни мерки.", "date": "2018.08.08", "title": "Надрусаните шофьори на курс за изчистване"}
{"url": "http://standartnews.com/mneniya/polovinata_ni_talanti_veche_ostavat_u_nas-374566.html", "text": "        - Това в никакъв случай не е изцяло наша заслуга. Това, което ние правим, е да помагаме на отборите в подготовката им. Печелим вече трети тригодишен проект за финансиране от \"Америка за България\", която подкрепя дългосрочно отборите ни по природни науки. Така успяваме да помагаме на ръководителите на отборите и на самите състезатели да се подготвят по-добре и да представят страната ни на международните олимпиади. Ние всъщност помагаме за логистиката на подготовката, която е целогодишен процес. Състезанията са градски кръг до национален, като всички са включени в официалния календарен план на МОН. - Интересът в последните години се възвръща. В десетилетията назад, когато във всяко училище имаше лаборатории, той наистина е бил по-голям. Но в последните десет години бяха възстановени кабинети по природни науки в доста гимназии - не само в столицата, а и в страната. А това ще рече и лаборатории, в които учениците да се занимават практически. Така се навакса изоставането, което го имаше в предишните две десетилетия. Нашето сдружение отделно възстанови три лаборатории за отборите по химия, физика и биология във факултетите на Софийския университет. И резултатите на децата наистина се подобриха, преодоляхме изоставането. В последните две години отборът по химия в лицето на един и същи състезател - Петър Христов, спечели два златни медала, което не съм сигурен, че се е случвало въобще в олимпиадите по химия, особено за българските отбори. А нашите отбори не бяха печелили златен медал повече от 15 години. По биология  миналата и тази година отборът също се представи отлично. От доста време не се бе случвало всички участници в отбора да спечелят медали. Така че проблемът с практическите занимания до известна степен е решен. По-скоро проблем е създаването на интерес в ранна възраст - да има повече деца, които да участват. Например един от проблемите е, че единственото състезание, което присъства в календарния план на МОН, е националната олимпиада по биология. Навремето е имало още едно подобно състезание, което е отпаднало, така че са намалели възможностите на учениците да участват в подобни състезания. А за да бъде предизвикан интерес в детска възраст, изисква малко повече усилия. - Повечето от ръководителите на отборите казват, че най-добрата възраст за това е пети клас. Точно този момент все още не е хванат в българското училище. Повечето състезатели започват да се занимават със съответните дисциплини чак след осми клас. А три години практика и интерес биха довели до малко по-добри резултати. Но от друга страна, в природо-математическите гимназии вече започнаха да приемат ученици и от пети клас, което повишава интереса на децата от тази  възраст. Например по математика и информатика - двете олимпийски дисциплини, които традиционно са най-силни за България, има, бих казал, дори вече прекалено много състезания. Децата трябва да избират в кое да участват, защото те са на практика всеки две седмици и е изключително тежко и натоварващо за тях. - Радвам се, че все пак у нас има толкова талантливи и изявени деца, съжалявам  и за тези, които не могат да го постигнат. Но това очевидно е проблем на реформата, която започва многократно, но така и не беше завършена. Но настоящият екип на Министерството на образованието е може би екипът, който започна най-сериозно да работи в тази посока. Министър Вълчев бе главен секретар на МОН и познава процесите отвътре, има опит и като финансист, така че успява да намери и  ресурси, които да се инвестират в тази сфера. Специално в нашата област, ние можем да се похвалим, че министерството обърна внимание най-накрая на всички тези години, в които подпомагаме отборите, и вече започна да заделя за това и съответните средства. Аз очаквам и среща с екипа на МОН, на която да обсъдим как допълнително може да се помогне на най-талантливите ученици да се развиват. - Предложили сме няколко неща, защото средствата ни не са достатъчни за това, което искаме да постигнем. И действително министерството вече започна да финансира неща, които \"Америка за България\" не покрива, тъй като те не финансират изцяло проекта, което ние сме предложили. Искаме финансиране на повече школи из цялата страна, подготовки на децата не само в големите градове. Министерството има от доста години програми, например за участие в олимпиади, и през тази програма ние се опитваме да бъдат отпуснати средства за школи на повече места в страната. Защото в момента ситуацията е следната- в големите градове, където има математически гимназии, нещата, слава Богу, вървят добре. Но в по-малките населени места също със сигурност има талантливи ученици и младежи, които много трудно могат да се подготвят, ако няма някой всеотдаен учител, който да ги насочи и да се занимава с тях, или пък родители, които да вършат това нещо или да ги водят на школи в други градове. Затова искаме да покрием цялата страна, за да обърнем внимание на талантите на места, където досега не са били откривани. Мога да Ви дам пример с доайена на отбора по информатика проф. Красимир Манев, който е един от основателите на международната олимпиада по информатика през 1989 година в Правец, защото именно там България инициира създаването на тази олимпиада. Той е родом от град Исперих, а в такъв тип градчета ние трудно можем да знаем дали има такива таланти като проф. Манев, които създадоха цялата ни школа по информатика и продължават да я развиват. Затова от три години се включихме в една инициатива на \"Байер\", с които заедно правим лаборатория, която пътува, и олимпийските ни състезатели правят демонстрационни упражнения пред деца от пети клас нагоре. Ние искаме да направим и една мобилна лаборатория, която да обикаля България целогодишно, да ходи от училище в училище и по този начин да повишим интереса на учениците, да открием таланти и да ги запалим за това, да се занимават с природни науки. - Да, проследяваме, ние създадохме към сдружението си и една алумни организация на възпитаниците на олимпийските отбори, в която вече имаме като база данни тези, които са се състезавали в последните десет години. Следим какво се случва и това, което е радостно, че например по химия и биология една голяма част от учениците и олимпийците остават да учат тук, защото във Факултета по химия и фармация в Софийския университет например се дава една много добра подготовка. Остават и в медицинските университети. От математиците и информатиците-олимпийци, които преди почти всички заминаваха със стипендии за едни от най-престижните университети по света, вече също не заминават всички. В последните години дори тенденцията е обратна - може би половината остават, а другата половина заминава. Трябва да признаем, че някои от тях получават в чужбина такива възможности, които не могат да се пренебрегнат- стипендии за Харвард, Станфорд, Принстън, Оксфорд. - В случая с информатиците имам няколко конкретни примера. Примерно при математиците, които се занимават с информатика, IT-секторът е много мощен и се развива много добре. Има хора, които избират да останат у нас, да продължат образованието си в университета и да работят в тази сфера. Това се наблюдава вече и в сферата на биология и химия, тъй като вече има подобни развойни центрове, които вземат младежите на добра заплата и студентите същевременно правят наука и получават образование. - Аз само се занимавам с управлението на сдружението, но богословието може би по някакъв начин обединява всички тези науки, при това не само природните. По никакъв начин едното или другото не влизат в конфликт с вярата или християнството. Има десетки и стотици примери на световноизвестни учени, които са били изключително вярващи хора и това по никакъв начин не им е пречило да правят наука. И обратното - науката по никакъв начин не се противопоставя на вярата на хората или на Църквата. Все пак живеем в християнска цивилизация от2000 години и голяма част от съвременните постижения се дължат и на християнството.", "date": "2018.08.08", "title": "Половината ни таланти вече остават у нас"}
{"url": "http://standartnews.com/svyat/prouchvane_pokazva_predimstvo_za_podkrepyashtite_dogovora_za_imeto_na_makedoniya-374525.html", "text": "Социологическо проучване, проведено от Македонския център за международно сътрудничество, показва, че на предстоящия референдум с въпрос „Съгласни ли сте за членство в ЕС и НАТО и приемане на Договора между Република Македония и Република Гърция?\", 41,5% от допитаните ще гласуват със „за\", докато 35,1% ще гласуват „против\", 12,4% няма да гласуват, докато 9,2% не са решили, а 1,9% са отказали да отговорят, предава „Телма\". Така, според допитването, 66,4% от допитаните ще гласуват, докато 19,8% ще се присъединят към инициативата за бойкот, 11,9% все още нямат мнение, а 1,9% са отказали да отговорят. Анализът на етническа основа показва убедителна подкрепа от албанците и далеч по-малка от македонците. 45,2% от етническите македонци са против, 27,4% от тях са „за\", а останалите не знаят или няма да гласуват. При етническите албанци 88% подкрепят и само 2,2% са против. Според възрастовата структура 48,2% от младите хора ще гласуват „за\", а с възрастта подкрепата намалява до 34,1%. Подобна тенденция показва нивото на образование - избирателите с висше образование са основните поддръжници. За 48,3% от респондентите, въпросът на референдума е ясен и разбираем, докато 44,8% са на обратното мнение. Същевременно подкрепата за членството в ЕС и НАТО е безспорна, съответно с 80,2% и 79,6%. Проучването е проведено по телефона сред 1026 респонденти за периода от 24 юли до 1 август. Възможната статистическа грешка възлиза на 3,1%.", "date": "2018.08.08", "title": "Проучване показва предимство за подкрепящите договора за името на Македония"}
{"url": "http://standartnews.com/sport/dnk_test_dokaza_che_naomi_e_dashterya_na_naim_syuleymanoglu-374540.html", "text": "ДНК тест доказа, че японката Наоми Секаи Мори е дъщеря на легендата на световните щанги Наим Сюлейманоглу, съобщава „Хабертюрк\". Непосредствено след кончината на Сюлейманоглу на 18 ноември 2017 година, 27-годишната Мори заведе дело за доказване на бащинство, с което си навлече гнева на другите му дъщери. Според резултатите от съдебната експертиза тя е негова дъщеря от връзката му с японската журналистка Киоко Мори. По този начин значителното наследство на спортната икона ще трябва бъде разпределено между четирима наследници. „Джобният херкулес\", както беше наричан приживе именитият атлет, има четири деца от три различни жени. След смъртта си той остави в наследство четири-пет недвижими имота и парична сума от 2 млн. лири, които в момента се равняват на около 640 хил. лева. Четири месеца преди кончината си той е превел по сметката на брат си Мухарем други 2 млн. лири. Световният и олимпийски шампион по вдигане на тежести Наим Сюлейманоглу е роден на 23 януари 1967 година в село Птичар, Кърджалийско. По време на т.нар. Възродителен процес името му е променено на Наум Шаламанов. През 1986 година емигрира в Турция, а българската държава получава парична компенсация от 1,25 млн. долара.", "date": "2018.08.08", "title": "ДНК тест доказа, че Наоми е дъщеря на Наим Сюлейманоглу"}
{"url": "http://standartnews.com/svyat/postradalite_v_bolonya_balgarcheta_nyama_da_minavat_prez_tezhki_operatsii-374526.html", "text": "Българските ученици, които пострадаха при взрива на цистерна в Болоня, са в добро състояние и няма да се наложи да се подлагат на тежки оперативни интервенции. Това каза в ефира на bTV директорът на ПГМТ „Владимир Комаров\" – Силистра Татяна Кинджакова. Общо три деца остават в болница, като другите четирима пострадали гимназисти вече са при останалата част от групата в общежитието и ще ходят до лечебно заведение само за смяна на превръзки. „Всички наранявания са от обгаряне от взривната вълна\", обясни директорката. Тя допълни, че всички са успели сами да се придвижват до общежитието, което е на около половин километър от мястото на взрива, като придружаващите ги учители са подали сигнал в спешната помощ. Най-тежко пострадалото момче е в специализираната болница в Чезена, като първоначалната прогноза на лекарите е, че ще се наложи да остане под наблюдение 40 дни, защото ходилата му са пострадали. Днес или утре от България ще пристигнат баща му и брат му, посочи генералният консул на България в Милано Росен Руфев. Той коментира, че учениците вече преодоляват психологическия шок от тежки инцидент. Татяна Кинджакова посочи, че всички искат да продължат практиката си, заради която са пристигнали в Италия. „Децата вече знаят, че животът е най-голямото благо, което може да бъде подарено на някого\", допълни тя.", "date": "2018.08.08", "title": "Пострадалите в Болоня българчета няма да минават през тежки операции"}
{"url": "http://standartnews.com/svyat/mateo_salvini_kam_balgariya_izprashtate_savremenni_robi_v_italiya-374529.html", "text": "Министърът на вътрешните работи на Италия Матео Салвини заяви, че ще се обърне към българските и румънските власти заради големия приток на незаконни сезонни работници от тези страни. Изявлението му беше по повод катастрофата на български бус в Италия, при която загинаха 12 души. Салвини и премиерът Джузепе Конте разговаряха във Фоджа с представители на силите на реда и синдикатите, както и с мигранти, които работят в земеделието. \"Зад тези смъртни случаи има трудова експлоатация\", подчерта премиерът, а вътрешният министър добави, че това се дължи на нелоялна конкуренция на външна продукция, задушаваща селскостопанските италиански производители. Матео Салвини каза, че са конфискувани микробуси с българска регистрация без застраховка, а освен това се отчита, че \"от България и Румъния има приток на съвременни роби\". И понеже тези страни са членки на ЕС, той ще се обърне към съответните си колеги за съдействие по въпроса. Прокуратурата разследва причините за катастрофата с микробуса с българска регистрация, както и незаконно наемане на селскостопански работници в Италия.", "date": "2018.08.08", "title": "Матео Салвини към България: Изпращате съвременни роби в Италия!"}
{"url": "http://standartnews.com/svyat/pozhar_obhvana_vchera_blizki_do_garata_kashti_i_zasegna_garovoto_prostranstvo-374544.html", "text": "Гръцката пожарна служба гаси от тази сутрин нов горски пожар в селището Неа Макри, в източната част на областта на Атина Атика, съобщи агенция МИА. Неа Макри се намира много близо до селищата, обхванати от катастрофалните пожари на 23 юли, в които загинаха над 90 души. Генералният секретариат на гражданската защита на Гърция публикува карта за опасност от пожари, на която с оранжев цвят, тоест много висока опасност от поява на пожари, за днес са областта Атика и островите Евия, Скирос, Лезбос, Хиос, Самос и Икария.", "date": "2018.08.08", "title": "Пожар обхвана вчера близки до гарата къщи и засегна гаровото пространство"}
{"url": "http://standartnews.com/lyubopitno/megan_markal_e_otklonila_interesna_pokana-374545.html", "text": "Херцогинята на Съсекс Меган е получила покана да бъде почетен гост на церемонията за телевизионните награди „Еми\" през септември, но я е отклонила \"учтиво\", съобщи Контактмюзик. Бившата американска актриса Меган Маркъл, която след брака си с британския принц Хари през месец май стана херцогиня на Съсекс, е била поканена на бляскавата проява за своеобразно сбогуване със сериала \"Костюмари\", направил я известна, и с живота в Холивуд. Смята се обаче, че херцогинята учтиво е отклонила поканата, тъй като наградната церемония не отговаря на новата ѝ роля на кралска особа. \"Надявахме се Меган да присъства на церемонията като начин да се сбогува със сериала, колегите и почитателите си. Въпреки направеното предложение, херцогинята на Съсекс няма да присъства на проявата\", казва неназован източник, цитиран от в. \"Сън\". Меган Маркъл играеше Рейчъл Зейн в сериала \"Костюмари\" от 2011 до 2017 г., когато оповести, че се отказва от актьорската си кариера, за да се фокусира върху \"по-значими каузи\", припомня изданието. Наградите \"Еми\" - телевизионният еквивалент на филмовите \"Оскар\"-и, ще бъдат раздадени на 17 септември на церемония в театър \"Майкрософт\" в Лос Анджелис.", "date": "2018.08.08", "title": "Меган Маркъл е отклонила интересна покана"}
{"url": "http://standartnews.com/biznes/fiat_slozhi_kray_na_punto-374568.html", "text": "  От конвейера на завода на концерна FCA в италианския град Мелфи слезе последният хечбек Punto. С него приключи 25-годишната история на модела, преминал през три поколения. Не се очаква наследник на Fiat Punto в обозримо бъдеще. Fiat Punto дебютира в 1993-а като наследник на друг емблематичен модел на италианците - Fiat Uno. Новата кола бързо завоюва популярност в Европа, моделът помогна на FIAT да навлезе по-сериозно в Европейските пазари и да осигури достатъчно производство на италианските си фабрики. С Punto италианският автопроизводител се превърна в модерен играч на пазара и доказа че може да предлага привлекателни модели за всеки, пише аuto-press.net. Първото поколение на Punto стана победител в конкурса \"European Car of the Year\" през 1995-а, а през 1997-а стана и най-продаваният автомобил на Стария континент, слагайки край на 14-годишната хегемония на Volkswagen Golf. Punto беше оригинален автомобил с приемлива цена и прилично ниво на стандартното си качество. Сегашното, трето по ред поколение на Fiat Punto се появи в 2005-а година с името Grande Punto. В 2009-а година моделът претърпя фейс-лифт и смени името си на Punto Evo, а след още две години си върна първоначалното име без допълнения. В последната година на продажбата си Fiat Punto не успя да се справи с новата система за оценка в краш-тестовете на Euro NCAP и стана първият модел не получил нито една звезда за ефективноста на системите за безопасност. Fiat Punto си замина, но моделът остава в автомобилната история на марката. Колата се продаваше четвърт век със сериозен успех. За съжаление няма да има директен наследник, поне засега. Но деветте милиона продадени машини винаги ще напомнят, че в един период Fiat е бил лидер на европейския автомобилен пазар.", "date": "2018.08.08", "title": "Fiat сложи край на Punto"}
{"url": "http://standartnews.com/kultura/audioknigite_stavat_podostapni_s_promeni_v_zakona_za_avtorskoto_pravo-374555.html", "text": "Министерският съвет одобри проект за изменение и допълнение на Закона за авторското право и сродните му права. С проекта ще бъде въведена Директива (ЕС) 2017/1564, а крайният срок за това е до октомври 2018 г. Промените ще дадат нови възможности за свободно използване на писмени произведения от незрящи лица и лица с физически увреждания, които възпрепятстват четенето или боравенето с печатни произведения. Ще се допуска изготвянето на копия в алтернативен формат, който да бъде достъпен за хората с увреждания (Брайлов шрифт, аудиокнига, радиопредаване и др.) Копията в съответния формат ще могат да се създават от лица с увреждания, техен асистент или организации, които са уведомили министъра на културата, че се занимават с такава дейност. Като организации ще могат да работят юридически лица с нестопанска цел за осъществяване на общественополезна дейност, читалища, библиотеки и специализирани училища. На интернет сайта на Министерството на културата ще бъде публикуван списък на организациите, които са депозирали уведомление, а тези от тях, които и към момента на влизане в сила на закона извършват такава дейност, ще могат да подадат уведомление в тримесечен срок. Организациите ще са задължени да гарантират спазване на неимуществените авторски права, както и да предотвратяват неоторизирано използване на копията от страна на лица, които не страдат от увреждане. Те ще трябва и да предоставят информация относно каталога на копия, който поддържат.", "date": "2018.08.08", "title": "Аудиокнигите стават по-достъпни с промени в Закона за авторското право"}
{"url": "http://standartnews.com/svyat/ispanski_iztrebitel_pogreshka_izstrelya_raketa_nad_estoniya-374527.html", "text": "Испански изтребител погрешка е изстрелял ракета по време на тренировъчна мисия в Естония, съобщи армията на балтийската страна. Самолетът \"Юрофайтър\" е бил част от натовска мисия за охрана на въздушното пространство на балтийската страна. Ракетата е с обхват 100 км и носи до 10 кг взрив. Тя има вградена система за самоунищожаване за такива случаи, но е възможно да е паднала на земята. Естонският премиер Юри Ратас съобщи във \"Фейсбук\", че няма човешки жертви и определи инцидента като изключително неприятен. Испанското министерство на отбраната е започнало разследване на случая.", "date": "2018.08.08", "title": "Испански изтребител погрешка изстреля ракета над Естония"}
{"url": "http://standartnews.com/biznes/do_235_za_ton_chernomorska_pshenitsa-374560.html", "text": "Цените на пшеницата в черноморския регион стремително се катерят нагоре. Според SovEcon, мелничарската пшеница с 12,5% протеин поскъпна с 15 долара – до $231,5 за тон FOB дълбоководно руско черноморско пристанище, което е най-високото ниво от 2014 г. насам. Институтът за конюнктура на аграрните пазари (ИКАР-Москва) отчита дори по-високи стойности – $234 за тон FOB. Украинска мелничарска пшеница се предлага за износ по около $230-232/т FOB, а пшеница 11,5% протеин – по около $220/т FOB, пише sinor.bg.", "date": "2018.08.08", "title": "До $235 за тон черноморска пшеница"}
{"url": "http://standartnews.com/biznes/35_ot_novopostroenite_zhilishta_sa_dvustayni-374562.html", "text": "Най-много от новопостроените жилища са с две стаи (35.5%), следват тези с три стаи (32.3%), а най-нисък е делът на жилищата с шест и повече стаи - 3.7%. Това сочат предварителните данни на Националния статистически институт за  второто тримесечие на 2018 г.  573 са новопостроените сгради, а  апартаментите в тях са 2 285. Спрямо второто тримесечие на 2017 г. сградите са с 11 по-малко, или с 1.9%, а жилищата  намаляват с 290, или с 11.3% . Най-много жилищни сгради са въведени в експлоатация в областите Пловдив /91 сгради с 274 жилища/, Варна /88 сгради с 502 жилища/ и Бургас / 69 сгради с 381 жилища/. Със стоманобетонна конструкция са 74.2%, с тухлена - 21.8%, с друга - 3.5%, и с панелна - 0.5%. Най-голям е относителният дял на новопостроените къщи (73.5%), следвани от жилищните кооперации (15.5%). През второто тримесечие на 2018 г. в сравнение с второто тримесечие на 2017 г. броят на новопостроените къщи и сгради от смесен тип се увеличава, докато броят на новопостроените жилищни кооперации и вили намалява. Общата полезна площ на всички новопостроени жилища през второто тримесечие е 206.9 хил. кв. м, или с 2.3% по-малко в сравнение със същото тримесечие на 2017 г., а жилищната площ намалява със 7.6% до 126.8 хил. кв. метра. Средната полезна площ на едно новопостроено жилище се увеличава от 82.2 кв. м през второто тримесечие на 2017 г. на 90.5 кв. м през същото тримесечие на 2018 година. Най-голяма средна полезна площ на едно новопостроено жилище е регистрирана в областите Видин - 188 кв. м, и Ловеч - 171.8 кв. м, а най-малка - в областите Добрич - 59.1 кв. м, и Плевен - 61.7 кв. метра", "date": "2018.08.08", "title": "35% от новопостроените жилища са двустайни"}
{"url": "http://standartnews.com/svyat/balgarite_koito_patuvat_s_vlak_prez_germanskiya_grad_zigburg_da_badat_vnimatelni-374543.html", "text": "Българите, живеещи или пътуващи през близкия до Бон град Зигбург в Германия, да проявяват особено внимание при придвижването си с влак, заради избухналия вчера край гарата пожар, предупреждават от консулството ни във Франкфурт на Майн. Българите, които ползват експресните влакове, обслужващи Зигбург, да следят местните медии, както и съобщенията на властите, за да се уверят, че влаковете се движат по разписание, съветват от консулството ни. Пожар обхвана вчера близки до гарата къщи и засегна гаровото пространство. Най-малко 28 души, сред които 20 местни жители, бяха ранени. Властите отцепиха района, а 520 пожарникари локализираха огъня. Движението на високоскоростния влак от Кьолн за Франкфурт бе временно спряно в едната посока. Нарушения в разписанията на влаковете се очакват и днес. До момента няма данни за ранени или пострадали при пожара български граждани.", "date": "2018.08.08", "title": "Българите, които пътуват с влак през германския град Зигбург, да бъдат внимателни"}
{"url": "http://standartnews.com/svyat/goreshtoto_vreme_razpali_naygolemiya_pozhar_v_istoriyata_na_kaliforniya-374533.html", "text": "В Съединените щати горещото време разпали най-големия пожар в историята на Калифорния. Любителско видео показва как облакът дим от големият горски пожар се вижда от самолет и дори се издига на височина близка до тази на самолетите. Последният от 23-те активни горски пожари в Калифорния е изгорил повече от 15 хиляди декара дървета и треви. Температурите в Калифорния през последните дни надхвърлят 40 градуса, а силният вятър допълнително разпалва избухналия пожар.", "date": "2018.08.08", "title": "Горещото време разпали най-големия пожар в историята на Калифорния"}
{"url": "http://standartnews.com/biznes/9_456_stopani_s_dvoyno_zastapvane_na_ploshti_za_podpomagane-374563.html", "text": "Двойно застъпване на заявените за подпомагане площи в Кампания 2018 г. е установено при 54 570 декара, което за четвърта поредна показва леко намаление на допуснатите грешки. Това съобщиха от фонд „Земеделие\" след окончателното приключване на кръстосаните проверки за тази година.  Изброените застъпвания са в заявленията на 9 456 кандидати. За сравнение, миналата година грешките са били при 10 456 фермери, като двойно декларираната площ е надхвърляла 60 000 дка. Фондът започва да изпраща уведомителните писма за установените застъпвания. Според наредбата до 20 работни дни от получаването на уведомително писмо, но не по-късно от 1 декември 2018 г., кандидатите трябва да се явят в съответната областна дирекция на фонд „Земеделие\". Там следва да представят документи, доказващи правото за ползване на застъпените площи. Земеделските стопани имат възможност да направят справка за застъпванията за Кампания 2018 и какъв е размерът на двойно декларираните площи в секция „Система за индивидуална справка по Директни плащания\". Платформата се намира на сайта на ДФ „Земеделие\". Кандидатите, които са направили електронна справка в сайта на ДФ „Земеделие\" и са установили, че в декларираните от тях площи има застъпвания, могат да подготвят документите, доказващи правото за ползване на земите, и да ги представят в областните дирекции на ДФЗ, и преди връчването на уведомително писмо.", "date": "2018.08.08", "title": "9 456 стопани с двойно застъпване на площи за подпомагане"}
{"url": "http://standartnews.com/svyat/dopitvane_415_ot_makedontsite_shte_glasuvat_za_na_referenduma_351__protiv-374542.html", "text": "Според социологическо проучване, проведено от Македонския център за международно сътрудничество, на предстоящия референдум с въпрос „Съгласни ли сте за членство в ЕС и НАТО и приемане на Договора между Република Македония и Република Гърция?\", 41,5% от допитаните ще гласуват със „за\", докато 35,1% ще гласуват „против\", 12,4% няма да гласуват, докато 9,2% не са решили, а 1,9% са отказали да отговорят, предават „Телма\" и Агенция \"Фокус\". Така, според допитването, 66,4% от допитаните ще гласуват, докато 19,8% ще се присъединят към инициативата за бойкот, 11,9% все още нямат мнение, а 1,9% са отказали да отговорят. Анализът на етническа основа показва убедителна подкрепа от албанците и далеч по-малка от македонците. 45,2% от етническите македонци са против, 27,4% от тях са „за\", а останалите не знаят или няма да гласуват. При етническите албанци 88% подкрепят и само 2,2% са против. Според възрастовата структура 48,2% от младите хора ще гласуват „за\", а с възрастта подкрепата намалява до 34,1%. Подобна тенденция показва нивото на образование - избирателите с висше образование са основните поддръжници. За 48,3% от респондентите, въпросът на референдума е ясен и разбираем, докато 44,8% са на обратното мнение. Същевременно подкрепата за членството в ЕС и НАТО е безспорна, съответно с 80,2% и 79,6%. Проучването е проведено по телефона сред 1026 респонденти за периода от 24 юли до 1 август. Възможната статистическа грешка възлиза на 3,1%", "date": "2018.08.08", "title": "Допитване: 41,5% от македонците ще гласуват „за“ на референдума, 35,1% - \"против\""}
{"url": "http://standartnews.com/biznes/20_poniski_dobivi_na_hlebnoto_zarno-374564.html", "text": "С 20 процента по-ниски добиви и по-лошо качество на пшеницата отчитат след края на  жътвената кампания родните зърнопроизводители. Основните причини са поройните дъждове по време на жътвата и падналите градушки,посочи в ефира на Радио Стара Загора Радослав Христов, член на контролния съвет на Националната асоциация на зърнопроизводителите. Тази тенденция била обща за всички европейски държави, а пазарите реагирали с по-високи борсови цени. В момента хлебното зърно се търгувало за 350-360 лв. за тон, а по-нискокачественото едва преминавало 300 лв зо тон.  По това време на лятото миналата година цените на хлебното зърно са били с 12 на сто по-ниски.  Според Христов поскъпването едва ли щяло да продължи, защото не ставало въпрос за драматично ниски добиви от пшеницата.", "date": "2018.08.08", "title": "20% по-ниски добиви на хлебното зърно"}
{"url": "http://standartnews.com/balgariya/tragediya_vav_vrachansko_15godishno_momche_se_udavi_v_yazovir-374539.html", "text": "Момче на 15 години се удави в язовира на село Добролево край Бяла Слатина, област Враца. Инцидентът се разиграл вчера (7 август) в късния следобед. В 17.30ч. в РУ-Бяла Слатина е получено съобщение от 40-годишен жител на село Добролево, който съобщил, че 15-годишният му племенник при плуване се е удавил в язовира на село Добролево, съобщават от ОДМВР-Враца. Образувано  е досъдебно производство.", "date": "2018.08.08", "title": "Трагедия във Врачанско, 15-годишно момче се удави в язовир"}
{"url": "http://standartnews.com/sport/grisho_obarna_verdasko_i_veche_e_v_tretiya_krag-374528.html", "text": "Най-добрият ни тенисист Григор Димитров победи драматично с 2:1 сета (4:6, 6:2, 7:6 (5)) Фернандо Вердаско и се класира за третия кръг на Мастърса на твърди кортове в Торонто. Двубоят продължи повече от два часа и половина, като по този начин българинът взе частичен реванш за загубите от испанеца на Индиън Уелс и \"Ролан Гарос\" по-рано през сезона. На няколко пъти срещата бе прекъсвана заради дъжд, но Димитров запази самообладание. В третия кръг Гришо ще срещне победителя от двойката Милош Раонич - Франсис Тиафо. Миналата година българинът отпадна именно в тази фаза на турнира, след поражение от Робин Хаасе.", "date": "2018.08.08", "title": "Гришо обърна Вердаско и вече е в третия кръг"}
{"url": "http://standartnews.com/biznes/bmw_izteglya_324_hil_koli_ot_evropa_zaradi_opasnost_ot_pozhar-374565.html", "text": "Германската автомобилна компания BMW ще изтегли 324 хил. дизелови автомобила от Европа заради потенциална опасност от запалване. От началото на 2018 г. дефектен модул за рециркулация на отработените газове доведе до 27 пожара на коли в Южна Корея, което наложи изтеглянето на над 100 хил. автомобила в страната. Сега гигантът иска да тества дали техническата грешка се появява и при колите на европейския пазар. Става въпрос за BMW от серия 3, 4, 5, 6, 7, Х3, Х4, Х5 и Х6 с четирицилиндров дизелов двигател, построени в периода между април 2015 г. и септември 2016 г., и с шестцилиндрови двигатели, които са построени в периода от юли 2012 г. и юни 2015 г. По данни на германско издание, около 96 хил. от потенциално засегнатите автомобили са в Германия. „Ние лично ще се свържем с всички собственици и ще ремонтираме автомобилите безплатно\", коментират от компанията.", "date": "2018.08.08", "title": "BMW изтегля 324 хил. коли от Европа заради опасност от пожар"}
{"url": "http://standartnews.com/balgariya/stachkuvashtite_sluzhiteli_na_balgarski_poshti_poiskaha_sreshta_s_premiera_borisov-374547.html", "text": "13 служители на \"Български пощи\" са се присъединили към гладната стачка на колегата си Златка Младенова и настояват за среща с премиера Бойко Борисов. Това стана ясно по време на пресконференция на предприятието в БТА днес. Златка Младенова гладува от 30 юли заради спрени пари за клас \"Прослужено време\" и ваучери за храна. Тя заяви, че макар парите да са изплатени след намесата на Инспекцията по труда и въпреки обещанията, не може да вярва на думи и никой не гарантира, че в следващите месеци няма да се случи същото. Исканията са чисто синдикални, има много проблеми - ниски заплати, лоши условия на труд, помещения, в които температурата е висока, липса на работно облекло, посочи тя. Според нея е необходима и пълна финансова ревизия за последните пет години. Милена Атанасова, зам.-председател на \"Защита\", заяви, че е нарушено трудовото законодателство и посочи, че полагаеми трудови възнаграждения са отнети на служители, които имат и без това ниски заплати. Тя обясни, че мотивът на ръководството, че не са се присъединили навреме към колективния трудов договор, е неоснователен, защото колективният трудов договор няма нищо общо с получаването на полагаемите възнаграждения, което е регламентирано в Кодекса на труда. Според нея в абсолютно нарушение на трудовия закон ръководителят си е позволил да отнеме на хората полагаеми възнаграждения, а и се посяга на основни трудови и граждански права, включително и правото на свободно синдикално сдружаване. Красимир Митов, председател на синдиката \"Защита\", посочи, че гладната стачка е крайна мярка на протест, за да бъде чут гласа им и исканията за свободно сдружаване, увеличение на заплатата, по-добри условия на труд, закупуване на лични предпазни средства и работно облекло. Получихме устни гаранции, на които служителите не вярват, искаме да видим това под някаква форма и някой да носи отговорност и да бъде гарант, обясни той. Ще отнесем проблема до премиера, защото може да се стигне да гладуват не 13, а 1300 души, предупреди още Митов.", "date": "2018.08.08", "title": "Стачкуващите служители на Български пощи поискаха среща с премиера Борисов"}
{"url": "http://standartnews.com/balgariya/politsai_nameriha_10_kg_narkotitsi_v_zhilishte_v_sofiya-374549.html", "text": "Служители на столичното Осмо РУ са открили голямо количество наркотици в жилище в ж.к. \"Дружба\", съобщава пресцентърът на МВР. На 6 август в хода на следствието криминалистите са намерили почти 10 кг наркотици - множество пликове с бучки бяло прахообразно вещество и тревиста маса, три везни, машина за пресоване, различни видове киселини и множество опаковъчни пликчета. Резултатът от експертизата е показал, че иззетите вещества са 9828 г амфетамин, 33.66 г коноп и 0.93 г кокаин. Задържани са двама мъже, обитавали жилището - на 58 и 21 години. След доклад на събраните материали по образуваното досъдебно производство в Софийската градска прокуратура, те са привлечени като обвиняеми за престъпление по чл.354 а от НК и са им наложени мерки за неотклонение \"задържане под стража\" за срок до 72 часа. Работата по образуваното досъдебно производство продължава, допълват от МВР.", "date": "2018.08.08", "title": "Полицаи намериха 10 кг наркотици в жилище в София"}
{"url": "http://standartnews.com/balgariya/s_58_e_namalyalo_potreblenieto_na_nezakonni_tsigari_prez_2018_g-374546.html", "text": "С 5,8 на сто е намаляло потреблението на незаконни цигари през 2018 г, сочат резултатите от традиционното изследване на празни опаковки у нас. Те бяха оповестени пред министър-председателя Бойко Борисов и представители на държавните институции, пряко ангажирани с противодействието на контрабандата. Премиерът Бойко Борисов изтъкна, че статистиката е показателна, че България се справя с контрабандата на цигари. Според него добрите показатели са постигнати и благодарение на \"личното ангажиране на прокуратурата по тази тема\", защото областните звена са реагирали много бързо. Той изтъкна, че добрите резултати в борбата с контрабандата оказват положително влияние и на приходите в бюджета, който в момента е на излишък. Премиерът заяви, че очаква тази година, благодарение на борбата с контрабандата, с 200-300 млн. лв да е минимумът, който ще се събере в повече в бюджета. Борбата срещу контрабандата не е кампанийна работа. Неслучайно бюджетът е на 2 милиарда излишък, а започнахме на минус, с дефицит, заяви Борисов. Той изтъкна ефекта от работата на ситуирания в ГДБОП Междуведомствен координационен център за противодействие на контрабандата и контрол на движението на рискови стоки и товари, в който работят служители на МВР, митници и НАП. По думите му благодарение на съвестната дейност на различните ведомства там се получава двоен контрол. Личното ангажиране на прокуратурата по темата също дава резултат и допринася за бързото реагиране по места. Премиерът подчерта, че борбата срещу контрабандата допринася за повече спокойствие за гражданите, повече приходи в бюджета и възможност да се повишава стандартът на живот. „Приходите в бюджета позволиха да направим толкова не само в социалната сфера, но и за заплатите на МВР, на армията, на учителите, на служителите за охраната на затворите, за добавките за пенсионерите за Коледа и Великден, за БАН\", напомни още премиерът Борисов. Близо 20 тона нарязан тютюн и над 10 милиона тона къса цигари са били заловени от органите на МВР през последните шест месеца, посочи вътрешният министър Валентин Радев. 553 са досъдебните производства, които са били образувани през последните шест месеца за нелегално разпространение на цигари, допълни Радев. Изследването показва, че основните марки цигари, които се разпространяват нелегално и собствениците на тези марки, остават едни и същи. Системно се появяват нови марки, които излизат на пазара в цялата страна внезапно и бързо, заменяйки други предишни масово предлагани варианти.", "date": "2018.08.08", "title": "С 5,8% е намаляло потреблението на незаконни цигари през 2018 г."}
{"url": "http://standartnews.com/balgariya/obrazovatelnoto_vedomstvo_e_gotovo_da_izvadi_meteorolozite_ot_ban-374551.html", "text": "Министерството на образованието е готово да предприеме действия за изваждането на Националния институт по метеорология и хидрология от БАН. Това каза пред БНР министърът на образованието Красимир Вълчев. Той добави, че е разговарял с ръководствата на института и БАН и се надява в кратък период да намерят решение. Министър Вълчев изрази съжаление, че от последната среща преди месец и половина отношенията не са се подобрили, а са се влошили. Договореността тогава е била да се помогне в краткосрочен план дейността на института - както от министерството, така и от БАН. Нещо, което не е изпълнено от страна на БАН. В дългосрочен план е трябвало да се отдели бюджетната субсидия за Националния институт по хидрология и метеорология. Самият институт не е типична научна организация, като основната част от работата е хидрометеорологичното обслужване и това трябва да бъде отчетено от страна на БАН, поясни министър Вълчев и заяви: \"Ние предоставяме допълнителни средства над това, което предоставя Академията. Недоволството на НИМХ дойде от разпределението на допълнително дадените в началото на годината 15 милиона лева за увеличение на субсидията на БАН. Доколкото разбирам от тяхното отворено писмо от вчера, недоволството им е въобще към перспективите за съществуването в рамките на Академията заради неразбирането от страна на ръководните органи на БАН, най-вече от общото събрание\". Премиерът Бойко Борисов също обяви, че ще се срещне със синоптиците от Българската академия на науките. В прессъобщение ръководството на БАН заявява, че принадлежността на НИМХ към структурата на БАН никога не е била поставяна под въпрос. От БАН припомнят, че на заседание на общото събрание на 2 юли е декларирано, че въпросът за излизането на метеоролозите от Академията не е обсъждан. БАН винаги е отдавала голямо значение на оперативните дейности, извършвани от Института и е правила максимално възможното за тяхното приоритетно финансиране, заявява ръководството на БАН.", "date": "2018.08.08", "title": "Образователното ведомство е готово да извади метеоролозите от БАН"}
{"url": "http://standartnews.com/balgariya/ombudsmanat_se_zastapva_sreshtu_zastroyavaneto_na_park_vaptsarov_v_dimitrovgrad-374550.html", "text": "Омбудсманът Мая Манолова ще настоява кметът на Димитровград Иво Димов да внесе ново предложение в Общинския съвет, с което да се  спре изпълнението на  решение, взето с почти пълно мнозинство (само един „против\") решение за откриване на процедура за изработване на Подробен устройствен план за регулация и застрояване на 15 дка от парк „Никола Вапцаров\". Това стана ясно, след като общественият защитник се срещна днес с граждани в Димитровград, които протестират срещу промяната на предназначението на горската територия за изграждане на жилищни сгради. Инициативен комитет вече е създал подписка, разписана до момента от 3 000 граждани, в която настояват местната власт да преразгледа решението си и да се съобрази с волята на димитровградчани. „Това е пълно безобразие и аз заставам твърдо зад искането на гражданите на Димитровград. Взетото решение нарушава духа на закона, който е в съответствие с Конституцията, защитаваща правото на гражданите да живеят в здравословна и благоприятна среда. Решенията от обществен интерес трябва да се вземат, след като се чуе гласът на населението. В този случай това не е направено\", категорична бе Манолова. Тя информира, че институцията на омбудсмана вече е изпратила писма до кмета на града, областния управител и председателя на общинския съвет, като следващата стъпка е да сезира и останалите отговорни институции. Общественият защитник обяви, че следващата седмица отново ще посети града, за да се срещне с кмета Иво Димов, който в момента е в отпуск. „Искрено вярвам, че и кметът, и общинските съветници ще се вразумят и ще преразгледат решението си, което е в абсолютен разрез с обществения интерес\", подчерта омбудсманът.", "date": "2018.08.08", "title": "Омбудсманът се застъпва срещу застрояването на парк „Вапцаров“ в Димитровград"}
{"url": "http://standartnews.com/balgariya/do_dni_shte_iskame_oferti_za_novi_boyni_mashini_za_pehotata-374561.html", "text": "В рамките на следващите 10 дни България ще изпрати искания за оферти до няколко страни за производство или доставка на нови бойни машини за пехотата, съобщи заместник-началникът на отбраната вицеадмирал Емил Ефтимов, цитиран от БНТ. Ефтимов наблюдава Многонационалното учение \"Платинъм Лайън 2018\" в Ново село. В учението тази година участват 8 държави, 700 войници и 100 единици бойна техника. Военните тренираха фиктивни сценарии по отблъскване на радикални групи и паравоенни формирования в подкрепа на местните власти. Тази година за първи път \"Платинъм Лайън\" бе под ръководството на Българската армия. В учението участват военни формирования от България, Силите на САЩ в Европа, Румъния, Молдова, Албания, Сърбия, Грузия и Черна гора. Военните демонстрираха съвместно взаимодействие по време на мироподдържаща операция от многонационални съвместни оперативни сили. За първи път подобна подготовка се организира и подготвя от Сухопътните войски на БА, съобщи бригаден генерал Валери Цолов, заместник-командир на Сухопътните войски и планиращ учението. Днес от многонационалните съвместни оперативни сили бяха представени обезвреждане на паравоенни и радикално настроени фракции, действия по почистване в градска среда, задържане на заподозрени и евакуация на ранени. Крайната цел на операцията бе възстановяване на мира в района. Според заместник - началника на отбраната вицеадмирал Емил Ефтимов, днешните демонстрации са потвърждение на това, че Сухопътни войски са способни да планират, организират и проведат стабилизиращи действия в зоната на многонационални сили и демонстрират висока оперативна съвместимост с партньорите от НАТО и мироопазващите сили.", "date": "2018.08.08", "title": "До дни ще искаме оферти за нови бойни машини за пехотата"}
{"url": "http://standartnews.com/balgariya/pochinal_50godishen_mazh_dade_shans_za_zhivot_na_dve_zheni_sled_transplantatsiya-374548.html", "text": "Мъж на 50 години от Бургас, изпаднал в мозъчна смърт след хеморагичен инсулт, е дал надежда за живот на две жени с хронична бъбречна недостатъчност в УМБАЛ \"Александровска\", съобщиха от лечебното заведение. Едната жена е на 28-години на перитонеална диализа. Другата пациентка е на 50 години и все още не е на диализно лечение. За трансплантациите са поканени шест човека, но изследванията на двете жени са показали най-голям процент органна съвместимост. В момента пациентките се възстановяват в реанимация, състоянието им е стабилно. Екипът на УМБАЛ \"Александровска\" е съпричастен към скръбта на семейството на починалия мъж и адмирира хуманното решение да бъдат дарени органите му за спасяването на други хора в най-трудния за тях момент. От началото на 2018 г. в Клиниката по урология на Александровска болница са направени 11 трансплантации - 8 от трупен и 3 от жив донор, допълват от лечебното заведение.", "date": "2018.08.08", "title": "Починал 50-годишен мъж даде шанс за живот на две жени след трансплантация"}
{"url": "http://standartnews.com/balgariya/naznachiha_dvama_novi_zamestnikministri-374553.html", "text": "Със заповед на министър-председателя Бойко Борисов са назначени двама нови заместник-министри, съобщават от правителствената информационна служба. Лилия Иванова заема длъжността заместник-министър на икономиката. Тя е магистър по право и до момента е била началник на политическия кабинет на министъра на икономиката. От 2005 година професионалният й опит е свързан с работа в администрациите на няколко министерства – на младежта и спорта, на здравеопазването, на земеделието и храните и на държавната администрация и административната реформа. Стоян Андонов е назначен на длъжността заместник-министър на младежта и спорта. Завършил е висшето си образование в Национална спортна академия „Васил Левски\". От 1985 г. работи в НСА „Васил Левски\", като от 2017 г. е ръководител на катедра „Водни спортове\". По време на своята спортна кариера е завоювал редица значими спортни постижения – той е световен шампион по водноспасителен многобой индивидуално и отборно (1981 г.) и вицесветовен шампион по водноспасителен многобой – отборно (1983 г.). Като треньор на националния отбор по водно спасяване (1987-1991 г.) има европейски шампион за мъже и трети места в Европа отборно за мъже и жени.", "date": "2018.08.08", "title": "Назначиха двама нови заместник-министри"}
{"url": "http://standartnews.com/balgariya/sled_proverka_svaliha_nomerata_na_dzhipove_za_safari_po_chernomorieto-374554.html", "text": "Екипи на звеното \"Фискален контрол\" към Националната агенция за приходите-Бургас, на жандармерията и Изпълнителната агенция \"Автомобилна администрация\" извършиха внезапни проверки на фирми, организиращи за чуждестранни туристи сафарита с джипове по Южното Черноморие и в планината Странджа. Това съобщи говорителят на НАП-Бургас Христо Узунов, цитиран от БТА. Проверката е установила, че няма нарушения на данъчните закони и приходите се отчитат с фискални устройства. Всички шофьори са представили касови бележки за съответните дестинации. Екипите на Изпълнителната агенция \"Автомобилна администрация\" обаче са установили сериозни пропуски по Закона за автомобилните превози и главно липса на необходимите лицензи за извършване на подобен вид дейност. Двайсет и два джипа за сафари бяха спрени веднага от движение, а регистрационните им номера свалени, информира Узунов. Организирането на нерегламентирани превози на чуждестранни туристи, представяни като екскурзии, е свързано с много други сериозни рискове, включително и за човешкия живот, затова този сегмент трябва да излезе изцяло на светло и към нарушителите законът се прилага с цялата му строгост, казаха от НАП-Бургас. Лятната кампания на НАП по спазване на данъчното и осигурително законодателство ще продължи с активни контролни действия по българското Черноморие. Само в Бургаски регион от началото на юли досега са извършени 2 377 проверки, при които са установени 624 нарушения. В основната си част те са за неиздаване на касови бележки и за разлика в касовата наличност. Данъчните наблюдават и всички търговски обекти, които през активния летен туристически сезон извършват смяна на собствениците.", "date": "2018.08.08", "title": "След проверка: Свалиха номерата на джипове за сафари по Черноморието"}
{"url": "http://standartnews.com/balgariya/prokurori_shte_nishtyat_bencho_benchev_za_ukrivatelstvo-374558.html", "text": "Започна разследване по досъдебно производство срещу общинския съветник Бенчо Бенчев за укривателство на Димитър Желязков-Очите. Това съобщиха от пресслужбата на Районната прокуратура в Бургас. От прокуратурата казаха, че разследването срещу Бенчев е затова, че от 2 до 5 август в Истанбул, Турция е спомогнал на извършилия престъпление Димитър Желязков - Очите да се укрие и да бъде осуетено неговото наказателно преследване. За това умишлено престъпление, законодателят е предвидил наказание \"лишаване от свобода\" до 5 години, информираха от Районната прокуратура. Разследването на делото се провежда от следователи при Окръжен Следствен отдел при Окръжна прокуратура-Бургас, под надзора на екип от прокурори при РП-Бургас. По случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Република Турция и Република Гърция, изискани са справки от Гранично контролно-пропускателните пунктове, предприети са и други, относими към предмета на разследване, процесуални действия. Бенчев беше един от арестуваните българи при акцията по задържането на Димитър Желязков - Митьо Очите в Истанбул през изминалия уикенд. Сънародниците ни бяха заловени в хотел, а някои от стаите им били резервирани на името на Бенчев. По това време Митьо Очите се издирваше с червена бюлетина на Интерпол заради текущо у нас разследване на дейността на престъпна група за рекет, побои и разпространение на наркотици. Желязков е сочен за лидер на бандата. Бенчев беше освободен 24 часа след като белезниците щракнаха на ръцете му. През това време бе извършен обиск в дома му, при който властите иззеха пари и оръжия. Във вторник Бенчев беше приет в болница, след като внезапно му прилошало. Ако бъде признат за виновен, заместник-председателят на Общинския съвет в Бургас може да получи присъда до 5 години лишаване от свобода. По случая се провеждат разпити на множество свидетели, включително и такива пред съдия, изготвени са международни следствени поръчки, с които са изискани официални документи от Турция и Гърция, изискани са справки от ГКПП, информират още от държавното обвинение.", "date": "2018.08.08", "title": "Прокурори ще нищят Бенчо Бенчев за укривателство"}
{"url": "http://standartnews.com/balgariya/10_sluzhiteli_na_balgarski_poshti_sa_v_gladna_stachka-374534.html", "text": "Десет са вече служителите, които обявиха, че се присъединяват към протеста на колежката си Златка Младенова, която вече седмица гладува заради спрените ваучери за храна и парите за клас прослужено време, съобщи БНР. Стачката започна на 30 юли, когато първо Златка Младенова обяви, че ще гладува. Според нея парите и ваучерите на хората са спрени, защото разкриват нарушения на ръководството на пощите. Тогава от ръководството на \"Български пощи\" обясниха, че парите са забавени на служителите и работниците, които по-късно са се присъединили към колективния трудов договор и увериха, че дължимото ще бъде изплатено до края на месеца. Сега обаче към стачката са се присъединяват и служители от централата на \"Български пощи\", които твърдят, че проблемите в дружеството са системни и не са ограничени единствено в разменно-сортировъчния център. Очаква се днес синдикатите те да аргументират позициите си и да обединят последващите си действия.", "date": "2018.08.08", "title": "10 служители на Български пощи са в гладна стачка"}
{"url": "http://standartnews.com/biznes/sredniyat_osiguritelen_dohod_stignal_875_leva_prez_yuni-374541.html", "text": "Националният осигурителен институт обявява, че размерът на средния осигурителен доход за страната за месец юни 2018 г. е 875 лв., съобщиха от пресцентъра на НСИ. Средномесечният осигурителен доход за страната за периода от 01.07.2017 г. до 30.06.2018 г. е 855,83 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец юли 2018 г., съгласно чл. 70, ал. 2 от Кодекса за социално осигуряване.", "date": "2018.08.08", "title": "Средният осигурителен доход стигнал 875 лева през юни"}
{"url": "http://standartnews.com/biznes/piraeus_v_albaniya_prodadena_chaka_se_sdelkata_u_nas-374557.html", "text": "Гръцката Piraeus Bank S.A. съобщи, че е подписала споразумение с Balfin Group и Komercijalna Banka за продажбата на дяловете си в дъщерната банка в Албания, съобщиха от институцията. Сделката трябва да бъде одобрена от регулаторните органи в ЕК, Гърция и Албания, както и от Гръцкият фонд за финансова стабилност. Сумата е €57,3 милиона. Piraeus Bank притежаваше 98,83% в Tirana Bank. Очаква се до дни гръцката компания да обяви и продажбата на бизнеса си в България. Сред водещите претенденти са гръцката Eurobank Ergasias SA, която притежава \"Пощенска банка\" у нас, както и местните \"Българо-американска кредитна банка\" (БАКБ) и \"Инвестбанк\", която наскоро придоби ТБ \"Виктория\". Интерес има руснакът Андрей Круглихин, както и американският фонд Apollo.", "date": "2018.08.08", "title": "Piraeus в Албания продадена, чака се сделката у нас"}
{"url": "http://standartnews.com/balgariya/slanchevo_i_toplo-374524.html", "text": "Днес ще бъде слънчево и топло. След обяд ще има временни увеличения на облачността, но само на отделни места за кратко ще превали. Ще духа до умерен североизточен вятър. Максималните температури ще са предимно между 30 и 35°. По Черноморието ще бъде слънчево. След обяд ще има временни увеличения на облачността, но само на отделни места по южното крайбрежие краткотрайно ще превали. Ще духа до умерен североизточен вятър. Максималните температури ще са 29-31°. Температурата на морската вода е 27-28°. Вълнението на морето ще е 2-3 бала. Над планините ще преобладава слънчево време. След обяд ще има временни увеличения на облачността, но само на отделни места ще превали. Ще духа умерен до силен вятър от изток-североизток. Максималната температура на височина 1200 метра ще е около 22°, на 2000 метра – около 15°. Атмосферното налягане ще се задържи малко по-високо от средното за август. От четвъртък до събота ще бъде слънчево. След обяд през първите два дни ще има временни увеличения на облачността, без валежи. В Дунавската равнина и източните райони ще духа слаб до умерен вятър от изток-североизток. Дневните температури още малко ще се понижат – в петък-събота до 27°-32°.", "date": "2018.08.08", "title": "Слънчево и топло"}
{"url": "http://standartnews.com/balgariya/predlagat_da_se_zabrani_pusheneto_v_pristroykite_na_zavedeniya-374530.html", "text": "Здравното министерство публикува за обществено обсъждане законови промени, с които да бъде въведена тотална забрана за пушене на закрито и да се сложи край на пушенето в пристройки на заведения, съобщава NOVA. Промяната засяга и наргилетата. Наесен ще стане ясно дали предложенията ще бъдат факт. Пълна забрана за пушене в пристройки на заведения, които често виждаме да са оградени с найлонови стени и тавани, като тя ще важи и за наргилетата - това са част от промените в Закона за здравето, подготвяни от ресорното министерство и публикувани за обществено обсъждане. В заградените с найлони пристройки на заведения да не се пуши, предвиждат промените. Те ще се определят като затворени обществени помещения, като под такива се разбира и места с покрив и три стени, независимо от материала, от които за изградени, обясни Снежана Поповска, главен експерт в здравното министерство. С промените ще бъде забранено и пушенето на наргиле в заведенията. \"Всичко продукти за наргиле, съдържащи или несъдържащи тютюн, попадат в забраната, защото до момента така успешно се заобикаляше забраната за тютюнопушене\", каза Поповска. \"Очаквам загубите да са 20% или дори повече\", заяви Анна Петрова, управител на заведение. Здравните власти аргументират предложенията за промени с вредите за здравето, които се нанасят от тютюнопушенето. \"Независимо какво гори, когато се извършва процесът горене, се отделят токсични вещества, които вредят не само на дихателната система, но и на целия организъм\", каза пулмологът д-р София Ангелова. Според нея вредата от наргилето е същата като тази от цигарите. \"Ако седиш в нергиле бар и пушиш в продължение на 80 или 120 минути, поемаш дим, който е равен на дима от 100 изпушени цигари\", каза лекарят. Санкциите за собствениците на затворени помещения, в които се пуши, ще бъдат от 300 до 5000 лева. Обсъждането на промените ще продължи месец. Наесен ще стане ясно дали те ще бъдат факт.", "date": "2018.08.08", "title": "Предлагат да се забрани пушенето в пристройките на заведения"}
{"url": "http://standartnews.com/biznes/gotova_e_nad_polovinata_ot_telenata_ograda_po_granitsata_s_rumaniya_-374552.html", "text": "До момента са изградени 81 км от телената ограда срещу диви свине по сухоземната граница с Румъния. Разнесени са и коловете, върху които се поставя бодливата тел по дължината на 90% от общо 133-те километра между Силистра и Дуранкулак. Това обобщиха от Министерството на земеделието. Оградата се поставя, за да се ограничи разпространението на заразата с африканска чума по свинете. В Румъния има вече над 500 огнища на заразата. Болестта не е опасна за хората, но нанася финансови загуби за стопанствата. От следващата седмица започват и регулярните доставки на режещата тел „Бруно\", с която ще бъде подсилена оградата. На местата, където все още няма изградена преграда, продължават денонощните дежурства на патрули, които имат за цел да не допуснат навлизането на диви прасета от Румъния.", "date": "2018.08.08", "title": "Готова е над половината от телената ограда по границата с Румъния"}
{"url": "http://standartnews.com/biznes/uchastvame_s_rekorden_za_balgariya_broy_napitki_v_svetoven_konkurs-374556.html", "text": "Рекорден брой напитки от България ще се състезават тази година за медал в международния конкурс Spirits Selection by Concours Mondial de Bruxelles, който ще се проведе в Пловдив от 20 до 25 август. За първи път страната ни е сред 10-те държави в света с най-много мостри за участие в конкурса. България е на 7-мо място. След нас са Испания, Белгия и Великобритания, а пред нас –  „отличници\" по брой мостри в Spirits Selection, като Франция, Китай, Италия, Тайланд, Бразилия и Мексико. „Участието на България в Spirits Selection ще увеличи доверието в българските напитки и ще подпомогне продажбите на нови пазари,\" коментира Меглена Михова от „Пробежекс\", официалният партньор на Конкурса у нас. Тя уточни, че тази година като страна-домакин, България е регистрирала с 200% увеличение на мострите спрямо 2017 г. Българските производители са регистрирали общо 47 мостри. 20 от тях са произведени в Тракийската низина. Българските производители ще се съревновават в категориите бренди (вкл. ракия), водка, грапа, анасонови напитки, ликьор, уиски, ром, като най-много са мострите на родната ракия. По данни на Министерството на икономиката, през 2016 г. в страната ни са регистрирани 73 производители на високоалкохолни напитки. Производството на ракия оглавява „класацията\" с 12 860 546 литра годишно, следвано от това на водка (11 638 927), мастика (4 182 540) и уиски (3 567 857). 1300 мостри от 50 държави ще участват в пловдивското издание на Spirits Selection тази година. Най-много са от ром, байжиу, джин, уиски и ликьор. Напитките ще бъдат оценявани от над 70 експерти от цял свят. Медалите ще станат известни в началото на септември.", "date": "2018.08.08", "title": "Участваме с рекорден за България брой напитки в световен конкурс"}
{"url": "http://standartnews.com/biznes/udvoiha_se_dobivite_ot_lavandula-374559.html", "text": "Близо два пъти повече лавандулов цвят е обран това лято спрямо 2017 г., като тазгодишните количества надминават 32 700 т, сочат данни на земеделското министерство. Причината са не само в дъждовете, но и увеличените площи с лавандула, коментира sinor.bg. Ако през 2016 г. лавандуловите полета са били върху 68 хил. декара, то през миналата година достигат 81 445 дка, което е с близо 67% повече. Плододаващите площи с лавандула в страната надхвърлят 103 хил. декара. Ръст в реколтата се отчита и при маслодайната роза - прибрани са 15 889 т розов цвят, което е с 28% повече от 2017 г. Ръстът в средния добив е нараснал с 19% спрямо 2017 г., като средно от декар са прибрани 447 кг розов цвят.", "date": "2018.08.08", "title": "Удвоиха се добивите от лавандула"}
{"url": "http://standartnews.com/balgariya/tezhka_katastrofa_uslozhni_dvizhenieto_po_patya_varna__burgas-374538.html", "text": "Катастрофа затруднява движението на пътя Варна - Бургас. Инцидентът е станал в района на местност \"Харамията\" след Варна. Ударили са се \"Опел\" и \"Фиат\", като и двата автомобила са се озовали в канавката. Спукана гума е вероятната причина за инцидента, като това призна самият шофьор, предизвикал инцидента. След като се се спукала гумата, той загубил контрол над возилото и се ударил в друга кола, която вследствие на удара се е обърнала по таван. Общо трима души са пострадали и откарани в болница. Мъж на 45 години - пътник от единия автомобил и с фрактура на лявата ключица, но вече е освободен за домашно лечение. Друг, 44-годишен мъж, също е прегледан и е освободен с контузни наранявания, без опасност за живота. Третият пострадал, който е на 46 години, чака да му бъде направена рентгенова снимка, но също е в съзнание и контактен, няма опасност за живота му. Движението в района е затруднено. Не е спряно, но се е образувало задръстване, което на моменти е достигало до с. Приселци.", "date": "2018.08.08", "title": "Тежка катастрофа усложни движението по пътя Варна - Бургас"}
{"url": "http://standartnews.com/balgariya/hasan_azis_nesrin_uzun_se_razgranichi_ot_dps_po_sluchaya_s_mityo_ochite-374537.html", "text": "Несрин Узун, който беше задържан заедно с Димитър Желязков - Митьо Очите в Истанбул, се разграничи от ДПС и каза, че поведението не ангажира партията. От 10 години той не е в активната политика, припомни кметът на Кърджали от ДПС Хасан Азис в интервю за бТВ. Той не коментира факта, оповестен от БСП вчера, че митниците използват охранителната фирма \"Аркус сигурност Бургас\", в която Желязков е консултант, а Бенчо Бенчев е съдружник. Митниците не трябва да се използват за политически инструмент\", беше отговорът му. Другият събеседник в студиото – кметът на Велико Търново Данаил Панов (ГЕРБ), също коментира казуса с твърдението, че отговорните органи ще решават дали има нещо нередно. Панов каза, че в ГЕРБ няма \"бенчевци\" като направи сравнение със застреляния през януари великотърновски бизнесмен Петър Христов и задържания за кратко Бенчев, който е зам.-председател на общинския съвет в Бургас, избран с листата на БСП. \"Той не е редил листите на ГЕРБ във Велико Търново, той не е бил като Бенчев в Бургас. Местният бизнес създава работни места, не бива да се измества центърът на проблема\", призова кметът. По повод обвиненията на БСП, че основните пари се дават на общините на ГЕРБ, Панов, който е и председател на сдружението на общините, каза, че това е популизъм. \"Това е въпрос на активността на кметовете\", смята той. Кметът на Кърджали Хасан Азис каза, че въпросът е как местната власт се справя с финансирането на проектите. Сигурен съм, че има и кметове на ГЕРБ, които не са доволни от това разпределение. Аз лично очаквах повече публични средства за осъществяване на проекти на местната власт\", допълни той.", "date": "2018.08.08", "title": "Хасан Азис: Несрин Узун се разграничи от ДПС по случая с Митьо Очите"}
{"url": "http://standartnews.com/balgariya/sinoptitsite_zastrasheni_da_ostanat_bez_tok_i_komunikatsii-374535.html", "text": "\"Прогнозите за времето няма да спрат заради протеста на синоптиците и заради безотговорност, а просто може да се окаже, че няма как да платим ток и комуникации. Комуникациите при нас са от изключително важно значение. Когато информацията за това какво се случва в атмосферата във всеки един момент не достигне до нас, ние няма какво да предаваме\". Това заяви в интервю за БНР Анастасия Стойчева от НИМХ. Вчера с писмо до премиера Бойко Борисов синоптиците поискаха отделяне от Българската академия на науките и преминаване на института под пряката опека на Министерството на образованието. След като БАН няма финансово отношение към нас, ние под някаква форма на протест, законово, няма да изпълняваме разпоредби, които граничат с недопустимото, подчерта Стойчева и обясни: „Разговорът с ръководството на БАН остана в миналото, след като всичко, което се опитахме да обясним около нашата дейност и около това как трябва да бъде финансирана, как да се грижи БАН за нея, остана неразбрано, нечуто, даже смея да твърдя, че получихме и рестрикционни действия в тази посока. Нищо от това, което обещаваха – че ще предприемат мерки за това как през следващата година вече няма да имаме такива проблеми, а още на 2 юли на последното Общо събрание гласуваха разпределението на средствата и за следващата година да бъде по същия начин. Изчаквахме, изчаквахме и стигнахме до вчерашния ден, в който трябваше да предприемем нещо. Не може непрекъснато да отлагаме в бъдещето нещо, което иска спешни мерки\". Според нея става въпрос за тенденциозно отношение към института: „Когато един орган, който управлява едни средства, ги насочва в посоки, които не удовлетворяват или не стигат до резултат, който би трябвало да имат, това означава, че този орган не е компетентен да управлява тези средства\". Анастасия Стойчева каза, че в началото на протеста не са и мислили за излизане от БАН, но сега единственото решение на проблема е именно това. В Министерството на образованието и науката е нашето място, смята тя и добави, че министерството ги подкрепя. „Трябва да има прогрес във всяка една организация, дори в БАН. Ние там не можем да оцелеем. Имаме млади хора, които наистина харесват професията. Знаят защо работят – наистина виждат резултатите от своя труд. Когато обаче това не е оценено достатъчно, няма как да бъде стимул. /.../ Няма как да задържим хората в института. Бяхме повече синоптици, намаляваме и работим с извънреден труд, а това също е до определен момент. Нямаме много време. Напускат хората заради ниското възнаграждение. Как можеш да издържаш семейството си с под 600 лв. основна заплата?\", запита Стойчева.", "date": "2018.08.08", "title": "Синоптиците застрашени да останат без ток и комуникации"}
{"url": "http://standartnews.com/balgariya/uchenie_500_voenni_ot_chlenkite_na_nato_na_poligona_novo_selo-374531.html", "text": "500 военни от 8 държави ще се включат в мащабно учение на полигона \"Ново село\". Целта е  подобряване на взаимодействието между страните-членки на НАТО, а учението ще покаже  възможни реакции при сблъск с  радикално настроени фракции и групи. Ще има маневри с тежка техника, стрелба, устройване на постове и действия в градска среда. Планиращ учението е заместник-командирът на сухопътните войски - бригаден генерал Валери Цолов.", "date": "2018.08.08", "title": "УЧЕНИЕ: 500 военни от членките на НАТО на полигона \"Ново село\""}
{"url": "http://standartnews.com/balgariya/dadeniyat_na_prokuror_ot_gerb_kmet_na_sopot_blagodari_na_premiera-374536.html", "text": "Кметът на Сопот Деян Дойнов, който бе даден на прокуратурата през март 2018 г. от ГЕРБ, се срещна с премиера Бойко Борисов в Министерския съвет, след което публично му благодари за грижата на държавата към общината. Дойнов заяви, че управляващите не делят кметовете и опроверга твърдението на БСП, че ГЕРБ се целят да купуват кметовете на други партии, са спекулации. Дойнов бе уличен в злоупотреби от Антон Тодоров в парламента, който обяви, че сезират прокуратурата. Това стана през март месец, а през април БСП изключи Дойнов от редиците си. В момента той е независим кмет, а дали ще премине в лагера на ГЕРБ на следващите местни избори, не отговори. Ще се кандидатирам, аз съм млад човек, да сме живи и здрави, коментира той бъдещите си намерения. \"В БСП има доста интелигентни хора, но постъпиха непочтено с мен. Нищо не са искали от мен, нито аз от тях. За мен това е затворена страница\", лаконично коментира отношенията си с бившата си партия кметът. По думите му правителството не дели кметовете по партии. Дойдох тук като човек, като кмет, като мъж, който си държи на думата, за да благодаря, заяви Дойнов. Той се похвали, че благодарение на безлихвен заем от държавата, 70% от който е опростен, община Сопот в момента има 1,8 млн. дългове при заварени 13 млн. задължения.", "date": "2018.08.08", "title": "Даденият на прокурор от ГЕРБ кмет на Сопот благодари на премиера"}
{"url": "http://standartnews.com/balgariya/eto_koi_sa_imenitsite_dnes-374532.html", "text": "Днес православната църква почита паметта на Свети Емилиян изповедник. Според преданията Емилиян е живял по времето на иконобореца император Лъв Арменец в град Кизик. Емилиян получил заповед да изхвърли иконите от църквите, но той не се подчинил на заповедта. Той бил изпратен на заточение с други православни епископи. Емилиян прекарал в изгнание 5 години, пред които бил подложен, на унижения, мъки и страдания заради вярата му в Христос. Името Емил е латинско,  означава ревност. Често мъжете с това име са надарени с музикален талант и аналитичен ум, който могат да развиват в сферата на математиката и физиката. Емил винаги държи на своята думи и не прощава предателства. Тези мъже са добри съпрузи и страхотни бащи, надарени с необикновена физическа сила. Днес имен ден празнуват Емилиян, Емилияна, Емилия.", "date": "2018.08.08", "title": "Ето кои са имениците днес"}
