{"url": "https://standartnews.com/svyat/namerikha-i-vtorata-cherta-kutiya-na-padnaliya-boing-411279.html", "text": "Иранските спасителни служби откриха втора \"черна кутия\" на украинския \"Боинг 737\", който се разби тази сутрин при излитане от Техеран, съобщи говорителят на иранската Организация за гражданска авиация Реза Джафарзаде, цитиран от агенция ФАРС. По-рано тази сутрин край столицата на Иран бе намерена и друга \"черна кутия\" от падналата машина, предаде ТАСС. По данни на украинския външен министър Вадим Пристайко на борда на самолета е имало 176 души, включително граждани на Украйна, Канада, Иран, Швеция, Афганистан, Германия и Великобритания. Всички те са загинали.", "date": "2020.01.08", "title": "Намериха и втората черна кутия на падналия Боинг"}
{"url": "https://standartnews.com/svyat/sarkozi-otiva-na-sd-za-davane-na-podkupi-411290.html", "text": "На 5 октомври Никола Саркози ще стане първият бивш президент на Франция, който ще бъде съден по обвинения в корупция по дело, в което той е обвинен в опит да получи класифицирана информация от съдия. Процесът ще продължи до 22 октомври, съобщи парижки съд. Това ще бъде първият процес след няколко разследвания на корупция срещу Саркози, който беше президент от 2007 до 2012 година. Жак Ширак, който почина миналия септември, беше първият екс-президент, подложен на съдебен процес, но не и по обвинения в корупция - той беше признат за виновен през 2011 г. за присвояване и злоупотреба с публични средства през времето си като кмет на Париж, предаде БГНЕС. \r\n \r\n64-годишният Саркози е обвинен, че искал да получи чрез адвоката си Тиери Ерцог класифицирана информация от тогавашния съдия Жилбер Азибер през 2014 г. за друго дело, което оттогава е прекратено. В замяна на това на съдията е била предложена помощ за получаване на пост в Монако. След като загуби на изборите срещу Франсоа Оланд от социалистическата партия и напусна поста си, Саркози се бори с обвинения в корупция и финансиране на кампании, отхвърляйки всичките. \r\n \r\nПрочети още :  \r\n© Actualno.com \r\n ", "date": "2020.01.08", "title": "Саркози отива на съд за даване на подкупи"}
{"url": "https://standartnews.com/svyat/trmp-s-novi-sanktsii-sreshchu-iran-411298.html", "text": "Нито един американец или иракчанин не е пострадал при иранските удари, щетите са минимални. Иран изглежда отстъпва. Това заяви американският президент Доналд Тръмп официалното си заявление по повод иранската атаката по американски военни бази в Ирак през изминалата нощ. Според US-президента жертвите са били избегнати благодарение на системата за ранно предупреждение. По-рано през деня иранските медии съобщиха за 80 убити американски войници. Американският президент заяви, че Иран е причинил леки щети на американските бази и никой не е ранен при атаките. \"Изглежда, че Иран е отстъпил. Това е добре за целия свят\", заяви американският лидер в обръщението си към нацията, цитирано от РИА Новости и \"Фокус\". Нови санкции срещу Иран обяви Доналд Тръмп и заяви, че ще поиска от НАТО да се ангажира повече в близкоизточния процес. \r\n\"Докато продължаваме да оценяваме вариантите за реакция на иранската агресия, САЩ незабавно ще наложат допълнителни тежки икономически санкции срещу иранския режим. Тези мощни санкции ще останат в сила, докато Иран не промени поведението си\", заяви американският лидер. Иран подкрепя терористите, каза Тръмп и отново подчерта, че Техеран няма да има ядрени оръжия, докато той е на власт. \"Искаме да имате велико бъдеще, което заслужавате\", обърна се Тръмп към гражданите и ръководството на Иран. Президентът на САЩ призова Великобритания, Китай, Германия, Франция и Русия да работят по нова сделка с Иран. \r\n\"Само през последните месеци Иран задържа кораби в международни води, неоснователно нападна Саудитска Арабия и свали два американски дрона\", добави американският президент. В същото време Тръмп отбеляза, че „враждебните действия“ от страна на Иран значително се засилиха след подписването на „глупавата ядрена сделка“.  ", "date": "2020.01.08", "title": "Тръмп с нови санкции срещу Иран"}
{"url": "https://standartnews.com/svyat/morbili-v-kongo-poveche-ot-6000-pochinali-411286.html", "text": "Броят на хората, починали от епидемията от морбили в Демократична република Конго, вече е повече от 6000 души, съобщи Световната здравна организация (СЗО). СЗО уточни, че епидемията е най-голямата и най-бързо разпространяващата се в света. Около 310 000 случая, за които се подозира, че става въпрос за морбили, са регистрирани от началото на 2019 г., отбеляза още СЗО. Правителството на ДР Конго и СЗО предприеха спешна ваксинация през септември 2019 г. Повече от 18 млн. деца под 5-годишна възраст са били ваксинирани в цялата страна през 2019 г. Но лошата инфраструктура, атаките срещу здравни центрове и липсата на достъп до рутинно здравеопазване са възпрепятствали усилията за спиране на разпространението на болестта.", "date": "2020.01.08", "title": "Морбили в Конго, повече от 6000 починали"}
{"url": "https://standartnews.com/regionalni/v-burgas-veche-se-plashchat-mestni-dantsi-411254.html", "text": "Община Бургас предоставя на своите жители възможността да се възползват от по-дълъг период, в който могат да заплатят своите местни данъци с отстъпка. За целта бе своевременно извършено начисляването на задълженията за 2020 година и още от началото на януари се приемат плащания за данък върху недвижимите имоти, такса битови отпадъци и данък върху превозните средства за текущата година. Заплащането на задълженията за цялата 2020-та в срок до 30 април носи 5 % отстъпка. Напомняме, че съгласно нормативната уредба задълженията за съответния местен налог се погасяват по реда на възникването им или казано иначе - за да заплатите текущите задължения, първо трябва да погасите стари задължения от предходните данъчни периоди, ако имате такива. За улеснение на данъкоплатците, Община Бургас предоставя възможност за плащания в брой и чрез ПОС терминали в: \r\n- Касов салон на ул. \"Александровска\" № 83; \r\n- ЦИОГ ул. \"Александровска\" № 26; \r\n- касите на ЦАУ \"Възраждане\" в ж.к. \"Меден рудник\" до бл. 26; \r\n- ЦАУ \"Освобождение\" в ж.к. \"Славейков\" до бл. 49; \r\n- ЦАУ \"Изгрев\" в ж.к. \"Зорница\" бл. 47; \r\n- ЦАУ \"Зора\" в ж.к. \"Лазур\" на ул. \"Перущица\" 67; \r\n- ЦАУ \"Долно Езерово\". За удобство на гражданите, които в момента са в друг град в страната, плащания могат да се извършват и на касите на банка \"ДСК\", \"Български пощи\" и \"Изипей\". Справки за задължения и плащания чрез виртуален ПОС терминал могат да се правят и на официалния сайт на Община Бургас - http://www.burgas.bg, с ПИН код, който е посочен в годишните съобщения, а може да бъде получен лично или от упълномощено с писмено пълномощно лице в Дирекция \"Местни приходи от данъци, такси и реклама\", която се намира на ул. \"Александровска\" № 83.", "date": "2020.01.08", "title": "В Бургас вече се плащат местни данъци"}
{"url": "https://standartnews.com/kultura/pochina-khudozhnikt-teofan-sokerov-411275.html", "text": "Теофан Сокеров е сред най-известните и значими съвременни български художници, автор на многолико и богато творчество. Роден е през 1943 г. в Ловеч. Работи в сферата на живописта, рисунката, монументалните изкуства и скулптурата, участва в множество представителни изложби на българско изкуство в чужбина. Сокеров е автор на художествено оформление и стенописи в Патриаршеската църква, Царевец, Априловската гимназия в Габрово, както и Дом-паметника на връх Бузлуджа, Националния музей \"Земята и хората\", Националния дворец на културата, изработил е Мозаечни пана в Музей \"Васил Левски\", Съдебната палата и много други. От 1994 г. е професор по живопис в Националната художествена академия. Теофан Сокеров е лауреат на престижни награди за живопис: \"Владимир Димитров-Майстора\" през 1979 и 1982 г., на \"Захари Зограф\" през 1984 и на \"Илия Петров\" през 1985 г. През 2014-а година художникът отбеляза свой творчески юбилей с изложба в галерия \"Академия\" на НХА \"50 ГОДИНИ РИСУВАМ\". Теофан Сокеров е представял десетки изложби в България и в чужбина: Великобритания, Франция, Германия, Турция, Италия, Швейцария, Русия и други. Негови работи са притежание на Борис Христов, който като студент е живял в дома на баща му в Италия, на Николай Гяуров, Морган Фрийман и много други световно известни личности.  ", "date": "2020.01.08", "title": "Почина художникът Теофан Сокеров"}
{"url": "https://standartnews.com/kultura/rezhisorite-i-produtsentite-obyavikha-nominatsiite-si-411252.html", "text": "Създателите на „1917“, „Ирландецът“, „Имало едно време в Холивуд“, „Паразити“ и „Jojo Rabbit“ едновременно получиха номинации за отличията на Гилдиите на американските режисьори и продуценти.   И двете церемонии са показатели за успеха на Оскарите. Последните 6 отличници на Режисьорите са печелили златото, а Продуцентите 21 години до сега са присъждали своя приз на продукциите, които по-късно са прибирали „Оскар“ за най-добър филм. Гилдията на режисьорите номинира и три дами в категорията си за режисьорски дебют – Мати Диоп за „Atlantics“, Алма Хар‘ел за „Honey Boy“ и Мелина Мацукас за „Queen & Slim“. Учудващо Гилдията не почете Грета Гъруиг за „Little Women“ или пък Тод Филипс за „Жокера“ и Ноа Баумбах за „Брачна история“. Продуцентите обаче не пропуснаха да номинират трите продукции заедно с „Пълно ускорение“ и „Вади ножовете“. В категорията за анимация Гилдията избра „Замръзналото кралство 2“, „Играта на играчките 4“, „Как да си дресираш дракон 3“, „Загубеният Йети“ и „Missing Link“. Фаворитите от малкия екран са „Игра на тронове“, „Големите малки лъжи“, „Короната“, „Succession“ и „Watchmen“ в категорията за драма. „Невероятната мисис Мейзъл“, „Fleabag“, „Barry“, „Schitt’s Creek“ и „Veep“ се борят за най-добра комедия. За номер 1 минисериал се съревновават „Чернобил“, „Истински детектив“, „When They See Us“, „Fosse/Verdon“ и „Unbelievable“. Продуцентите ще почетат с различни специални отличия и Тед Сарандос, Брад Пит, Диди Гарднър, Джереми Клайнер, Марта Кауфман, Октавия Спенсър и филма „Бомба със закъснител“. Връчването на призовете на Гилдията на американските продуценти е на 18 януари. Церемонията по раздаването на наградите на Гилдията на американските режисьори ще се проведе на 25 януари.", "date": "2020.01.08", "title": "Режисьорите и Продуцентите обявиха номинациите си"}
{"url": "https://standartnews.com/kultura/otkrikha-nepoznati-stikhove-na-yavorov-411296.html", "text": "106 години след трагичната смърт на поета Пейо Яворов, на бял свят излизат непознати до този момент негови стихотворения, писма и документи, които според критиката имат изключителна литературна стойност, съобщи бТВ, позовавайки се на БТА. Творбите са предоставени на Народната библиотека от Христо Павлов от София, второ поколение колекционер с молба за експертна оценка за автентичност. Документите, които по думите на Павлов са намерени в кофите за боклук, са свързани с Македония и са точно датирани - октомври 1912 г. Те отразяват дейността на Яворов като първи кмет на Неврокоп (днес Гоце Делчев) по време на Балканската война и като войвода на чета в Македоно-одринското опълчение. \r\nСред документите са и непознати досега стихотворения, които според литературния критик Пламен Тотев са последните, написани от него. Ръкописите са разчетени от доц. Милкана Бошнакова, историк и архивист, специалист по история на освободителното движение на българите в Македония и Одринска Тракия от Освобождението (1878) до периода между двете световни войни. Текстът на част от едно от стихотворенията е: Става въпрос за общо 19 оригинални документа. Има четири писма до Тодор Александров в София, до Таньо Николов в Мехомия, до Тодор Тодоров в София и до Христо Чернопеев в Мехомия. Има още девет \"требвания\" (името е поставено от автора), четири разписки, един къс от знаме в рамка и едно отделно стихотворение.", "date": "2020.01.08", "title": "Откриха непознати стихове на Яворов"}
{"url": "https://www.standartnews.com/sport/rafa-federer-i-serina-s-blagotvoritelen-mach-za-avstraliya-411268.html", "text": "Звездите на световния тенис Рафа Надал, Роджър Федерер и Серина Уилямс ще участват в демонстративен мач по тенис преди Откритото първенство на Австралия. Целта на проявата е събиране на финансови средства за жертвите на пожарите в Австралия. Огнената стихия се разпростря върху общо 10.3 милиона хектара от континента в южното полукълбо. Пожарите отнеха живота на 26 души, убиха над 500 милиона животни и унищожиха над 1000 къщи. Всички парични средства, спечелени от демонстративния мач с участието на някои от най-големите звезди в тениса, ще бъдат дарени за благотворителната кауза. Цената на един билет за демонстративния двубой на 15 януари на \"Род Лейвър Арина\" е 54 австралийски долара (37.10 щатски долара). В благотворителната инициатива за събиране на финансови средства в помощ на пострадалите от пожарите в Австралия се включиха още тенисистът Ник Кириос, както и баскетболистът от НБА Дирк Новицки. Тенис Австралия дарява по 100 австралийски долара (68,67 щатски долара) за всеки записан ас по време на отборната надпревара АТП Къп в Бризбейн, Пърт и Сидни. Първият за годината турнир от веригата \"Големия шлем\" започва на 20 януари.", "date": "2020.01.08", "title": "Рафа, Федерер и Серина с благотворителен мач за Австралия"}
{"url": "https://www.standartnews.com/sport/vdigat-levandovski-za-starta-na-bundesligata-411258.html", "text": "Голмайсторът на германския футболен шампион Байерн Роберт Левандовски ще се възстанови за подновяването на мачовете в Бундеслигата. Третият в класирането Байерн стартира втората част от сезона с двубой срещу Херта на 19 януари в Берлин. \r\nЛевандовски претърпя операция на левия аддуктор на 21 декември. \"Ще бъда готов за първия мач с Херта, ако всичко върви по план\", каза 31-годишният поляк за списание \"\"Шпорт Билд\". \r\nЗаради контузията Левандовски не отпътува с тима на Байерн за тренировъчния лагер в Катар.", "date": "2020.01.08", "title": "Вдигат Левандовски за старта на Бундеслигата"}
{"url": "https://standartnews.com/regionalni/lom-veche-s-bezplatni-detski-gradini-411267.html", "text": "От началото на тази година детските градини в Лом вече са безплатни. Таксите ще се поемат изцяло от общината, а родителите няма да плащат нито лев. Това решиха на свое заседание местните парламентаристи. Отчетите сочат, че от такси за забавачките през 2018 година са събрани 94 309 лева, а за детските ясли - 14 813 лева. Общинските съветници са преценили, че тези суми могат да бъдат за сметка на местната хазна. Достъп до безплатните детски градини ще имат само децата, чиито семейства нямат дългове към общинския бюджет. Според общинските съветници, това решение ще се отрази положително на семейните бюджети на много ломчани. Това е начин да бъде осигурен равен достъп до образование на хора в неравностойно положение, категорични са те.  ", "date": "2020.01.08", "title": "Лом вече с безплатни детски градини"}
{"url": "https://www.standartnews.com/sport/voleybolistite-igrayat-reshitelen-mach-ss-srbiya-dnes-411243.html", "text": "Националният ни отбор по волейбол за мъже излиза днес срещу европейския първенец Сърбия в решителен мач от олимпийската квалификация в Берлин. Третата среща на нашите група \"В\" започва от 15 часа и 30 минути в зала \"Макс Шмелинг Хале\" в германската столица. До сега България записа две победи - 3:2 гейма срещу Франция и 3:0 срещу Нидерландия, а победа ще им гарантира място на полуфиналите. Нашите могат да се класират и при загуба, но само ако вземат два гейма от сърбите. Сърбия започна със загуба от Франция с 0:3 гейма, а след това спечели с 3:0 срещу Нидерландия. България е с отрицателен баланс в срещите си със Сърбия, като има едва 8 победи и 15 загуби до сега. Женският ни национален отбор по волейбол пък ще търси първи успех в олимпийската квалификация в Апелдоорн (Нидерландия). Българките излизат срещу домакините във втория си мач от 1-ва група, след като снощи загубиха от Полша с 1:3 гейма.", "date": "2020.01.08", "title": "Волейболистите играят решителен мач със Сърбия днес"}
{"url": "https://standartnews.com/regionalni/kukeri-napadat-simitli-411270.html", "text": "Тази събота и неделя Симитли ще бъде домакин на фестивала „Симитлия – Древната земя на кукерите“. Очаква се тази година в него да вземат участие рекорден брой кукерски групи. Само до края на 2019 година броят на заявилите участие групи бе 50, като освен от цяла България, и македонски кукери бяха заявили участие. Заради множеството групи, желаещи да участват във фестивала, той става двудневен. Идеята за удължаването в два дни на кукерския празник, който е емблема на община Симитли възниква още след закриването на миналогодишния фестивал. Вече шестнадесет години броят на групите се увеличава с всяка изминала година и се налага все по-бързо да минават кукерските групи и все по-късно да е награждаването. Това подсказа, че на кукерския празник му трябват два дни. Тази събота и неделя – 11 и 12 януари в Симитли ще бъде празник! Празник на кукерите! Два дни зрелищно шоу! Два дни, изпълнени от магията на кукерството! Организаторите на фестивала ще приемат заявки за участие до последния момент. От вчера, когато бе обявено, че няма да се провежда кукерски фестивал в Перник, желание за участие са заявили още три групи, една от които от Долна Секирна, Пернишко. Кукери от Перник традиционно идват на фестивала в Симитли, и за тази година, още преди Коледа, участие са заявили пет кукерски групи от Пернишко. Традиционно в Перник публиката вижда и симитлийски кукери. „Симитлия – Древната земя на кукерите“ се превръща в приказка от герои – кукери, мечки, мечкари, старци, дяволи, булки и младоженци... всякакви персонажи на кукерството, както и модерни и актуални образи за маскарада.", "date": "2020.01.08", "title": "Кукери нападат Симитли"}
{"url": "https://www.standartnews.com/sport/blgariya-na-polufinalite-na-olimpiyskata-kvalifikatsiya-411282.html", "text": "Волейболните ни национали се класираха за полуфиналите от олимпийската квалификация. На турнира в Берлин първо спечелихме с 3:2 срещу Франция, а след това с 3:0 срещу Нидерландия. Така в днешния мач срещу Сърбия на нашите бяха необходими два спечелени гейма, за да се класират напред. Нашите волейболисти спечелиха срещата с 3:2 гейма. Спечелихме първия гейм с 25:21, загубихме втория с 24:26 и взехме третия с 25 :22. Сърбите спечелиха четвъртата част с 25:20, а в тайбрека нашите надделяха с 15:13.  ", "date": "2020.01.08", "title": "България на полуфиналите! /ОБНОВЕНА/"}
{"url": "https://www.standartnews.com/sport/operirakha-uspeshno-georgi-dimitrov-dzheki-411269.html", "text": "Бившият капитан на националния отбор по футбол Георги Димитров - Джеки бе успешно опериран в УМБАЛ „Софиямед“, съобщиха от клиниката. Лапароскопската операция е извършена от д-р Александър Цветанов и доц. д-р Теодор Атанасов, началник на Клиниката по лапароскопска хирургия в УМБАЛ „Софиямед“. „Чувствам се добре, благодаря на екипа на „Софиямед“ за грижите и вниманието“, коментира Димитров, който на 14 януари ще навърши 61 години. В момента той се възстановява след хирургичната интервенция и до дни ще бъде изписан от лечебното заведение. С ЦСКА Джеки има пет шампионски титли и три купи на България. Футболист на годината за 1985 г. За националния отбор има 77 мача и 7 гола. ", "date": "2020.01.08", "title": "Оперираха успешно Георги Димитров-Джеки"}
{"url": "https://standartnews.com/svyat/500-000-ot-metallica-za-avstraliya-411256.html", "text": "Metallica даряват половин милион долара за борба с пожарите в Австралия, съобщи порталът \"Rolling Stone\". Тяхното дарение ще бъде в полза на NSW Rural Fire Service и Victoria's Country Fire Authority (CFA). \"Потресени сме от новината за горските пожари, обхванали милиони декара в Австралия и засегнали най-силно Нов Южен Уелс и Виктория. Унищожението и опустошителният ефект върху всички жители, животни, околната среда и невероятната земя в Австралия са наистина сърцераздирателни\", заяви говорител на групата. \"Моля, присъединете се към нас и направете всичко възможно, за да ви помогнем\", призовават от Metallica. Фондацията на групата \"Всичко в моите ръце\" (All Within My Hands) ще дари 750 000 долара на NSW Rural Fire Service - най-голямата световна доброволческа организация за гасене на пожари, както и на CFA (Country Fire Authority) – противопожарна организация в Австралия. В резултат на обширните пожари в страната са разрушени повече от 2000 сгради и цели градове. Загинали са най-малко 25 човека и около 1 млрд. животни. Смята се, че бедствието е унищожило почти 1/3 от популацията на коалите в Нов Южен Уелс.", "date": "2020.01.08", "title": "$500 000 от Metallica за Австралия"}
{"url": "https://standartnews.com/regionalni/prva-zaplata-za-8-dnevniya-raycho-411276.html", "text": "Първата си заплата получи днес 8-дневният Райчо. Първото бебе, родено в Пловдив през 2020 година, се сдоби с грамота и една кметска заплата. Наградата бе обещана от кмета Здравко Димитров. Тя бе връчена на тържествена церемония в АГ-отделението на УМБАЛ \"СВети Георги\", където малкият Райчо дойде на бял свят в първата минута на новата година. Директорът на Дирекция „Здравеопазване“ в Община Пловдив д-р Калин Калинов връчи грамотата, букет цветя и паричната награда на майката на малкия юнак Анка Ангелова. \"Всички споделяме вашата радост и пожелаваме на сина ви Райчо да расте здрав и да се образова, защото децата са бъдещето на България\", заяви д-р Калинов, предаде \"Марица\". \"Райчо  се чувства добре, а майка му е много щастлива\", каза завеждащият отделението по неонатология в УМБАЛ \"Св. Георги\" проф. д-р Мая Кръстева. Персоналът на отделението се радва, че покрай Райчо се прославили с първото бебе на годината. \"Той имаше късмет и се надявам да го съпътства и занапред\", каза добави още проф. Кръстева. Миналата година в УМБАЛ \"Св. Георги\" са се родили 1600 бебета, а от началото на годината до днес - 40. \"Благодаря за вниманието и топлото отношение. Избрах да родя в УМБАЛ \"Свети Георги\", заради доброто отношение на лекарите и сестрите и отличните условия тук. Със средствата, които получаваме, ще закупим за нашето бебе детска количка, креватче и дрешки\", заяви развълнуваната майка Анка Ангелова.", "date": "2020.01.08", "title": "Първа заплата за 8-дневния Райчо"}
{"url": "https://www.standartnews.com/sport/ali-sou-iskam-da-ostana-v-tsska-411284.html", "text": "Нападателят на ЦСКА Али Соу говори преди заминаването на отбора за подготвителния лагер в Турция. Гамбиецът обяви, че предпочита да остане в отбора.  За момента не мога да кажа нищо за мой трансфер. Има някакви слухове, но аз съм в ЦСКА и трябва да мисля само за този клуб. Тук съм и предпочитам да остана. Като отбор ние винаги се нуждаем от добри играчи. Колкото повече добри футболисти има, толкова по-голяма е конкуренцията, а това е добре за отбора. Мачът срещу Левски ще е много интересен. Ние точно ще сме се върнали от подготовката и ще се намираме в топформа. Сега е време за тренировки. Целта ми през пролетта е да се представя по-добре от първия полусезон. Треньорът на \"червените\" Милош Крушчич също изрпази мнението, че Соу е важен за отбора напролет и предпочита нападателят да остане в отбора.", "date": "2020.01.08", "title": "Али Соу : Искам да остана в ЦСКА"}
{"url": "https://www.standartnews.com/sport/prognozi-i-analizi-na-vodeshchite-prvenstva-v-evropa-ss-7sportnet-411293.html", "text": "Въпреки че съвременният футбол гъмжи от събития и можем да открием мачове в календара буквално във всеки ден от годината, то фокусът както на почитателите на играта, така и на любителите на залозите си остават големите първенства. Познаваме ги под обединеното название Топ 5, като в тази компания попадат първите дивизии на Англия, Испания, Италия, Германия и Франция. И тъй като интересът на футболния запалянко и на залагащия (а много често те „съжителстват” в една личност) е насочен предимно към петте водещи лиги в Европа, то и   акцентира върху това, което се случва в Премиър лийг, Примера дивисион, Серия А, Първа Бундеслига и Лига 1. В сайта за футболни прогнози и статистика на букмейкъри се предлагат мненията на анализаторите за всеки предстоящ мач от съответните кръгове на тези първенства, като се дават и предвиждания за потенциалния им изход. В сайта за футболни прогнози и статистика на букмейкъри се предлагат мненията на анализаторите за всеки предстоящ мач от съответните кръгове на тези първенства, като се дават и предвиждания за потенциалния им изход. Кратките текстове на типстърите са насочени не само към възможностите за печалби чрез онлайн бетинг, но и носят своята информационна стойност. Всяка прогноза съдържа актуална информация за състоянието на двата отбора – класиране, моментна форма, отсъстващи играчи заради контузии и наказания. 7Спорт се опитва да поднася на своите читатели важните новини, свързани с водещите футболни отбори в България и по света. Редовните предвиждания за двубои от Топ 5 на Стария континент са оформени като кратки текстове, в които се разглежда ситуацията при участващите в даден мач отбори. Типстърите на 7sport.net набелязват основните детайли при такъв сблъсък – в каква форма се намират съперниците, каква е традицията от директните мачове помежду им, има ли контузени и наказани футболисти, чието отсъствие може да окаже сериозно влияние върху развоя на дадена среща. Проверяват се и интересни коефициенти – колко дава например   за резултатност Под 2,5 гола в мача Леверкузен – Аугсбург. Най-често и в днешно време се залага на това как ще завърши даден двубой. Но съвременните системи за онлайн залози дават много повече възможности от това да се маркира победа за домакина (1), успех за госта (2) или равенство (Х). Така че и прогнозите на 7Спорт не са затворени в рамките на добре известните знаци 1, Х, 2. Разбира се, специализираният футболен сайт предлага информация за коефициентите на   и други букмейкъри за всеки мач. Лесно може да се сравни къде „единицата” е по-изгодна и къде „хиксът” обещава по-голяма възвръщаемост. Все по-търсени от самите играчи обаче са други варианти в един мач. Въпросът например е „Ще вкарат ли двата отбора гол в срещата?” Отговорът е ГГ (Гол-Гол), когато смятаме, че и ще има поне едно попадение във всяка мрежа, или пък НГ (Няма Гол), когато предвиждаме, че поне единият от участниците в двубоя няма да се разпише. Типстърите на 7Спорт често насочват именно към такъв вид развой на събитията. Коефициентите за ГГ или НГ варират между 1,50 и 2,50 в зависимост от отборите в мача, като разликите между   и някой от другите букмейкъри обикновено варират в рамките на няколко стотни. Този вид залози нерядко дават възможност за по-добра печалба, отколкото познаването на знак в двубой, който фаворизира по-силния тим, но и носи възвръщаемост в диапазона 1,10-1,30. Още един любим начин на игра за все повече залагащи. Специалистите от 7sport.net дават своите мнения и в тази посока. Най-често границата за „под” и „над” е 2,5 гола, т.е. ако бъдат отбелязани два или по-малко гола, успешното предвиждане е за „под”, а ако са реализирани три или повече – успешната прогноза е „над”. За разлика от дилемата „Има гол-Няма гол” тук разделителната линия може да се мести, което вече дава осезаеми разлики в коефициентите. Най-често ставките за over и under са близки като стойности (около или малко под 2,00), когато границата е 2,50 гола. Но при онлайн залозите в   можем да вдигнем летвата на 3,50, там възвръщаемостта за „над” става значително по-висока (а тази за „под” също пада осезаемо). За двубой, който завърши 3:1 например, верни ще бъдат предвиждания и „над 2,5 гола”, и „над 3,5 гола”, но при втория вариант печалбата несъмнено ще бъде по-голяма. Това може да се разглежда и като пропусната възможност от този, който се е спрял на по-ниската граница. В прогнозите на 7Спорт се отделя специално внимание на този детайл, като нерядко ще намерите мнения, че даден мач може да завърши с повече от 3 отбелязани гола. Когато говорим за Топ 5 на Европа, най-често това се отнася за Бундеслигата. Поне през този сезон германското първенство бие останалите 4 по резултатност. Това е въпрос, който любителите на залозите често си задават. Първо, риск винаги има, макар и понякога да е минимален. Щом става дума за какъвто и да е хазарт, няма нищо 100 процента гарантирано. И все пак може да се играе в рамките на намалена вероятност от загуба – това е т.нар. Двоен шанс. Това означава, че от трите знака за краен изход се избират два. Ако се спрете на 1Х, и победа за домакина, и равенство ще ви донесат успех. Не намалява ли това печалба? Естествено. Колкото е по-висок рискът, толкова е по-голям коефициентът – и обратно. Типстърите на 7Спорт дават своите предвиждания и в тази насока, но не за мачове като Барселона – Майорка, където дали говорим зa   или за друга компания, ставката за единица е около и под 1,20, а при двоен шанс, който не включва победа на гостите, ще се доближи почти до 1,00 (което означава и нулева печалба). Преди всеки кръг 7sport.net публикува предвижданията за всички мачове от шампионатите на Англия, Испания, Италия, Германия и Франция. Прогнозите могат да бъдат намерени в уебсайта около 24 часа преди началото на даден мач. Това гарантира актуална информация, а освен това дава време на любителите на онлайн залозите да се запознаят с мненията на типстърите и да вземат решение дали да ги послушат.", "date": "2020.01.08", "title": "Прогнози и анализи на водещите първенства в Европа със 7sport.net"}
{"url": "https://www.standartnews.com/sport/izbira-li-dzhoshua-kubrat-pulev-411295.html", "text": "Суперзвездата в бокса тежка категория Антъни Джошуа  е много вероятно да избере за свой следващ съперник на ринга българина Кубрат Пулев. Според World Boxing News, британецът ще остави другия задължителен претендент за една от титлите му - Александър Усик, да се бие за овакантената титла с друг противник. Така Джошуа ще избере да жертва колана си на WBO, но зад подобно решение ще стои добре обмислен план. Изданието твърди, че на Ей Джей ще му е по-лесно да си върне трофея на WBO, ако той стане притежание на Усик, тъй като с украинеца са клиенти на една и съща промоутърска компания. Междувременно украинецът ще проведе мач срещу някой от другите по-известни клиенти на компанията на Еди Хърн - Дерек Чисора или Джоузеф Паркър. Според специализираното издание за бокс, Джошуа планира да се бие с Пулев, след което да се изправи срещу победителя от реванша между Тайсън Фюри и Дионтей Уайлдър. Това се очаква да се случи по-късно през лятото на 2020 година. Ако победи и Пулев, и победителя от реванша през февруари, звездата получава възможност да обедини всички значими титли в тежка категория срещу украинеца.", "date": "2020.01.08", "title": "Избира ли Джошуа Кубрат Пулев?"}
{"url": "https://www.standartnews.com/sport/yasni-sa-spernitsite-na-levski-v-turtsiya-411289.html", "text": "Левски ще изиграе четири контроли на лагера си в Турция. Днес \"сините\" обявиха и всички съперници в тях. Първият двубой в Алания ще бъде с арменския Пюник. Той ще се играе на 30 януари. На 3 февруари Левски ще се изправи срещу Македония Гьорче Петров, а ден по-късно ще премери сили с юношеския национален тим на Узбекистан до 19 години. Последната контрола на турска земя ще бъде на 6 февруари срещу украинския Олександрия. \"Сините\" ще стартират зимната си подготовка утре от 15:30 часа. Първата тренировка на тима ще бъде открита за фенове и медии. В 14:00 часа треньорът на Левски Петър Хубчев ще даде брифинг в залата за пресконференции в Сектор В на стадион \"Виваком Арена - Георги Аспарухов\".", "date": "2020.01.08", "title": "Ясни са съперниците на Левски в Турция"}
{"url": "https://www.standartnews.com/sport/silvano-prandi-timt-izrastva-da-vidim-dokoga-411292.html", "text": "Селекционерът на националния отбор по волейбол Силвано Пранди коментира победата над европейския шампион Сърбия с 3:2. Успехът класира състава ни за полуфиналите на олимпийската квалификация в Берлин. \"Да, това е един много добър, добър мач за нас. Но мисля, че отборът ни израства с всеки изминал ден и сега е интересно да се види кога ще спре. Не знам, но всеки състезател е израстнал много, както психически и морално, така и технически. Утре ще играем с Германия, нали? Има хубава атмосфера с добра публика. За голямо събитие като това трябва добра атмосфера\", коментира Пранди след мача.", "date": "2020.01.08", "title": "Силвано Пранди : Тимът израства, да видим докога"}
{"url": "https://standartnews.com/balgariya-politika/premiert-na-vecherya-s-putin-ochakva-tezhk-razgovor-411257.html", "text": "Премиерът Бойко Борисов ще вечеря с руския президент Владимир Путин в Истанбул след церемонията по откриване на \"Турски поток\". Това съобщи самият министър-председател пред медиите в самолета на път за мегаполиса. Очаква се разговорът да е тежък. От страна на САЩ не е имало никаква интервенция да не ходи в Истанбул, подчерта той. Борисов изрази убеденост, че след година визите за САЩ ще паднат. Прокурор Джесика Ким, която идва да ни помага в областта на правосъдието, ще ни съветва за индивидуалнта конституционна жалба. В САЩ на година имало по 14 хиляди жалби, от кото системата на случаен принцип избира десетина. Нещо подобно се обмисля и за България. Очакванията за тежък разговор с Владимир Путин идват след острата критика на руския президент срещу България от 4 декември 2019 г, когато той обвини София, че забавя изпълнението на продължението на газопровода \"Турски поток\" на своя територия. Тогава Путин предупреди, че Русия ще намери други възможности за реализацията на \"Турски поток\", ако България не иска. \r\n \r\n„Сръбският участък на газопопровода от границата на България до Унгария е почти готов. Около 90% вече са положени тръбите, 80% от тях са почти готови. Това, което ние виждаме, независимо от многократните заявления и многократните молби от руска страна за обезпечение на доставките на нашия газ през Турция към България, виждаме, че българската страна, колкото тъжно и странно да звучи, съзнателно забавя реализацията на проекта на своя територия. Искам да кажа директно и публично – много пъти ръководството на България се е обръщало с молби, след като те провалиха \"Южен поток\", да реализират \"Турски поток\" на всяка цена. И тук, явно под натиска отстрани, те извършват дейностите, без да бързат. Ще видим как ще продължи реализацията на този проект на българска територия. Ако българите, не българите, а българското ръководство не иска, ще намерим други пътища за реализиране на нашите възможности през Южна Европа\". \r\n \r\nОще същия ден Борисов реагира нервно: „Путин не е информиран правилно. Към 160-170 км вече има построени, изкопани и се полагат тръби. Ние, за разлика от Сърбия, Турция и Русия, спазваме правилата на ЕС. Правим това, за да не стане като с „Южен поток”. Ние по-бързо от това - по 4-5 км на ден, не можем да направим\".", "date": "2020.01.08", "title": "Премиерът на вечеря с Путин, очаква тежък разговор"}
{"url": "https://www.standartnews.com/sport/lyubo-ganev-prognozirakh-predvaritelno-che-shche-sme-na-final-411299.html", "text": "Вицепрезидентът на волейболната федерация Любо Ганев коментира победата на България над Сърбия с 3:2 гейма в Група В на европейската олимпийска квалификация в Берлин. Както винаги, гигантът бе много емоционален. Той заяви, че преживява всяка точка заедно с националните отбори на страната. \"Емоцията е изключително голяма, защото съм отстрани и наблюдавам мача. Като бях състезател ми беше по-лесно, защо на полето си директно срещу противника и можеш да реагираш, а тук не можеш, защото си наблюдател. Аз съм човек, който живее с тази игра, независимо, че вече не играя волейбол повече от двадесет години. Този спорт ми остана в сърцето и преживявам всяка точка. Радвам се с момчетата като малко дете, независимо, че вече съм на толкова години\", заяви Ганев пред БНР. \"Знам възможностите на нашия отбор. Още преди да дойде тук в Берлин казах, че България ще играе на финал. Винаги съм вярвал в отбора,\", допълни той.", "date": "2020.01.08", "title": "Любо Ганев : Прогнозирах предварително, че ще сме на финал"}
{"url": "https://standartnews.com/sport/operirakha-uspeshno-georgi-dimitrov-dzheki-411269.html", "text": "Бившият капитан на националния отбор по футбол Георги Димитров - Джеки бе успешно опериран в УМБАЛ „Софиямед“, съобщиха от клиниката. Лапароскопската операция е извършена от д-р Александър Цветанов и доц. д-р Теодор Атанасов, началник на Клиниката по лапароскопска хирургия в УМБАЛ „Софиямед“. „Чувствам се добре, благодаря на екипа на „Софиямед“ за грижите и вниманието“, коментира Димитров, който на 14 януари ще навърши 61 години. В момента той се възстановява след хирургичната интервенция и до дни ще бъде изписан от лечебното заведение. С ЦСКА Джеки има пет шампионски титли и три купи на България. Футболист на годината за 1985 г. За националния отбор има 77 мача и 7 гола. ", "date": "2020.01.08", "title": "Оперираха успешно Георги Димитров-Джеки"}
{"url": "https://standartnews.com/svyat/otkrivat-turski-potok-na-zhivo-411261.html", "text": " можете да гледате на живо откриването на газопровода Турски поток!  Президентите на Турция, Русия и Сърбия и премиерът на България - Реджеп Ердоган, Владимир Путин, Александър Вучич и Бойко Борисов откриват газопровода \"Турски поток!\" Церемонията на брега на \"Златния рог\" ръководи държавният глава на Турция. Президентът Ердоган е поканил персонално високопоставените си гости.  Това е исторически проект, каза в началото на церемонията Ердоган. И призова: \"Нека не превръщаме Средиземно море в море на конфликти!\" Президентът на Турция пожела \"На добър час!\" на новия газопровод. „За нас е чест да ви посрещнем в Истанбул. Надявам се 2020 г. да донесе само добри неща, както за нашите народи, така и на целия свят. Ще си позволя да ви поздравя, да ви честитя новата година. Сътрудничеството между Турция и Русия дава своите плодове. Ние се намираме тук, за да открием „Турският поток“. Това е проект, по който работихме заедно с нашите приятели от Русия. Това е исторически проект. Морската част на проекта беше приключена през изминалата година и се срещнахме отново с Истанбул с моя приятел г-н Путин“, каза в началото на церемонията Реджеп Ердоган. „Турски поток“ е важен за Русия и Турция, също и за страните от Южна Европа и може би за целия Европейски континент, подчерта от своя страна президентът на Русия Владимир Путин.  Според руския президент разработването на трансчерноморския газопровод показва, че стратегическото партньорство между Русия и Турция дава положителни резултати. „Взаимодействието между Турция и Русия се развива във всички сфери, независимо от ситуацията, която се наблюдава в момента в света. Искам да отбележа, че износът на природен газ вече се осъществява почти 30 години“, продължи Путин. „Уважаеми приятели, уважаеми колеги, вашият висок професионализъм, вашето активно участие даде възможност този проект да бъде приключен в определения срок. Също така искам да изкажа благодарност на представителите на властта в Турция, на първо място на президента на Турция за тяхното съдействие“, заяви още Путин. Той благодари за проявената политическа воля от страна на Турция, която е предпочела интересите на своята страна пред други варианти. „Както в енергийния сектор, така и в други области виждаме, че можем да решаваме много различни амбициозни задачи, ако имаме добра воля за това. В заключение бих искал да кажа още нещо. Ние живеем в наистина в много сложен свят. За съжаление в региона, в който се намираме в момента, има много сериозни тенденции за обостряне на съществуващата ситуация. Турция всъщност показва друг пример. Пример за сътрудничество, за благото на нашите народи, за благото на Европа, за благото на целия свят“, добави президентът на Русия. Форумът е в конгресния център „Халич“. Путин, Ердоган, Вучич и Борисов застават един до друг, за да ударят тържествения гонг на първата отсечта на Транграничния газопровод, който ще отвежда руското синьо гориво под водите на Черно море, през Турция, България и Сърбия до разпределителен хъб край Виена, а от там до Централна Европа. Очаква се церемонията да продължи час и половина. След това е предвидена семейна снимка, както и двустранна среща между българския премиер и турския президент. \r\n \r\nПо-рано през деня премиерът Бойко Борисов бе посрещнат на летището в Истанбул от посланик Надежда Нейнски. В българската делегация са министърът на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз“ ЕАД Владимир Малинов. Очаквайте подробности!", "date": "2020.01.08", "title": "Откриват \"Турски поток\"! (НА ЖИВО, ОБНОВЕНА)"}
{"url": "https://standartnews.com/svyat/bmv-s-rekordni-prodazhbi-prez-2019-411260.html", "text": "Рекордните 2,5 милиона автомобила е продал през миналата година германският производител на автомобилите BMW, съобщи шефът на продажбите Питер Нота, цитиран от \"Ройтерс\". \r\nТой допълни, че е оптимист за перспективите на компанията през настоящата година. Гледаме към настъпващата година с увереност и целим да увеличим продажбите отново през 2020 година, каза Нота, който е член на управителния съвет. Продадените от BMW автомобили миналата година са били с 1,2 процента повече, отколкото през 2018 година, допълва \"Блумбърг\". Оптимистичният тон на Нота се откроява на фона на речника на другите компании от сектора, съобщава БНР. Очаква се втора поредна година на спад на продажбите на автомобили в Китай през 2019 година, а данните за продажбите в Европа, които се очакват следващата седмица, може да покажат същата тенденция. Засега BMW е спасен от луксозните си високопроходими автомобили като Екс 7 (X7). Компанията иска да удвои продажбите си на тези автомобили през 2020 година спрямо 2018 година. Като останалите компании в сектора, BMW трябва да балансира между автомобили с висок разход на гориво и прехода към електромобили, ако иска да избегне глобите на ЕС от 2020 година. Правилата в тази посока ще бъдат затегнати още догодина, като европейските автомобилопроизводители потенциално са застрашени от глоби за милиарди, ако колите им не отговарят на екологичните норми.  ", "date": "2020.01.08", "title": "БМВ с рекордни продажби през 2019"}
{"url": "https://standartnews.com/sport/voleybolistite-igrayat-reshitelen-mach-ss-srbiya-dnes-411243.html", "text": "Националният ни отбор по волейбол за мъже излиза днес срещу европейския първенец Сърбия в решителен мач от олимпийската квалификация в Берлин. Третата среща на нашите група \"В\" започва от 15 часа и 30 минути в зала \"Макс Шмелинг Хале\" в германската столица. До сега България записа две победи - 3:2 гейма срещу Франция и 3:0 срещу Нидерландия, а победа ще им гарантира място на полуфиналите. Нашите могат да се класират и при загуба, но само ако вземат два гейма от сърбите. Сърбия започна със загуба от Франция с 0:3 гейма, а след това спечели с 3:0 срещу Нидерландия. България е с отрицателен баланс в срещите си със Сърбия, като има едва 8 победи и 15 загуби до сега. Женският ни национален отбор по волейбол пък ще търси първи успех в олимпийската квалификация в Апелдоорн (Нидерландия). Българките излизат срещу домакините във втория си мач от 1-ва група, след като снощи загубиха от Полша с 1:3 гейма.", "date": "2020.01.08", "title": "Волейболистите играят решителен мач със Сърбия днес"}
{"url": "https://standartnews.com/sport/blgariya-na-polufinalite-na-olimpiyskata-kvalifikatsiya-411282.html", "text": "Волейболните ни национали се класираха за полуфиналите от олимпийската квалификация. На турнира в Берлин първо спечелихме с 3:2 срещу Франция, а след това с 3:0 срещу Нидерландия. Така в днешния мач срещу Сърбия на нашите бяха необходими два спечелени гейма, за да се класират напред. Нашите волейболисти спечелиха срещата с 3:2 гейма. Спечелихме първия гейм с 25:21, загубихме втория с 24:26 и взехме третия с 25 :22. Сърбите спечелиха четвъртата част с 25:20, а в тайбрека нашите надделяха с 15:13.  ", "date": "2020.01.08", "title": "България на полуфиналите! /ОБНОВЕНА/"}
{"url": "https://standartnews.com/sport/vdigat-levandovski-za-starta-na-bundesligata-411258.html", "text": "Голмайсторът на германския футболен шампион Байерн Роберт Левандовски ще се възстанови за подновяването на мачовете в Бундеслигата. Третият в класирането Байерн стартира втората част от сезона с двубой срещу Херта на 19 януари в Берлин. \r\nЛевандовски претърпя операция на левия аддуктор на 21 декември. \"Ще бъда готов за първия мач с Херта, ако всичко върви по план\", каза 31-годишният поляк за списание \"\"Шпорт Билд\". \r\nЗаради контузията Левандовски не отпътува с тима на Байерн за тренировъчния лагер в Катар.", "date": "2020.01.08", "title": "Вдигат Левандовски за старта на Бундеслигата"}
{"url": "https://standartnews.com/sport/rafa-federer-i-serina-s-blagotvoritelen-mach-za-avstraliya-411268.html", "text": "Звездите на световния тенис Рафа Надал, Роджър Федерер и Серина Уилямс ще участват в демонстративен мач по тенис преди Откритото първенство на Австралия. Целта на проявата е събиране на финансови средства за жертвите на пожарите в Австралия. Огнената стихия се разпростря върху общо 10.3 милиона хектара от континента в южното полукълбо. Пожарите отнеха живота на 26 души, убиха над 500 милиона животни и унищожиха над 1000 къщи. Всички парични средства, спечелени от демонстративния мач с участието на някои от най-големите звезди в тениса, ще бъдат дарени за благотворителната кауза. Цената на един билет за демонстративния двубой на 15 януари на \"Род Лейвър Арина\" е 54 австралийски долара (37.10 щатски долара). В благотворителната инициатива за събиране на финансови средства в помощ на пострадалите от пожарите в Австралия се включиха още тенисистът Ник Кириос, както и баскетболистът от НБА Дирк Новицки. Тенис Австралия дарява по 100 австралийски долара (68,67 щатски долара) за всеки записан ас по време на отборната надпревара АТП Къп в Бризбейн, Пърт и Сидни. Първият за годината турнир от веригата \"Големия шлем\" започва на 20 януари.", "date": "2020.01.08", "title": "Рафа, Федерер и Серина с благотворителен мач за Австралия"}
{"url": "https://standartnews.com/balgariya-politika/strategicheskiya-dialog-mezhdu-blgariya-i-sashch-obzor-411262.html", "text": "Днес сутринта правителствата на Република България и Съединените американски щати поставиха началото на двустранен Стратегически диалог на високо равнище – форум за консултации и сътрудничество по глобални, регионални и двустранни въпроси от взаимен интерес и за двете държави. Договореност за този диалог беше постигната на 25 ноември 2019 г. по време на срещата между министър-председателя Бойко Борисов и президента Доналд Тръмп. България и САЩ са съюзници, приятели и стратегически партньори, свързани от споделени интерес за свобода, демокрация и икономически възможности. Днес проведохме дискусии по широк кръг от въпроси от значение и за двете държави. Двете страни обсъдиха редица глобални въпроси, включително Иран, Турция и Сирия, Русия, Китай и Западните Балкани. Двете страни също така проведоха задълбочени разговори по въпросите на сигурността, енергетиката, върховенството на закона, както и въпроси от двустранния дневен ред като напредъка на България към включване в програмата на САЩ за безвизово пътуване VWP, кандидатурата на страната за членство в ОИСР, перспективите за сключване на Споразумение за социална сигурност, наред с други въпроси. Както България, така и САЩ искат Западните Балкани да бъдат процъфтяващ и преуспяващ регион, напълно интегриран в евро-атлантическите институции; регион, който откликва и подкрепя нуждите на хората. За това е нужна политическа смелост и визия в цяла Европа. България и САЩ са готови да помагат, защото това е и в наш интерес. Едни по-силни Западни Балкани означават по-силна Европа и по-силно трансатлантическо партньорство.   Обсъдихме кандидатурата на България за членство в Организацията за икономическо сътрудничество и развитие (ОИСР) и програмата за безвизово пътуване на САЩ. Съгласихме се, че България ще продължи да се приравнява към международните стандарти за икономическа политика, включително стандартите на ОИСР. Оставаме ангажирани да работим в двустранен формат и посредством тристранния процес с Европейския съюз, за да помогнем на България да изпълни изискванията за безвизово пътуване. Поздравяваме България за значителната работа, включително в областта на проверка на пасажери и обмена на информация. За първи път помощник-държавният секретар по консулските въпроси на САЩ ще посети България през март 2020 г., за да продължи тези дискусии. Ангажирахме се да работим заедно, за да определим кога ще бъде възможно да сключим Споразумение за социална сигурност.   България и САЩ отчитат стратегическата позиция на България в региона и по отношение поддържането на сигурността в Черноморския регион, както и първостепенното значение за тази сигурност на сътрудничеството в двустранен план и в рамките на НАТО. България вече предприе първи стъпки към увеличаване на своите военни разходи и модернизация на своите Въоръжени сили, а САЩ имат готовност да подкрепят тези текущи усилия за повишаване на взаимната съвместимост и достигане на способностите, заложени в рамките на НАТО. Във връзка с това България и САЩ се договориха да разработят Пътна карта за двустранно сътрудничество в областта на отбраната, която ще даде израз на нашите общи приоритети и ще очертае дейности, които ще насочат сътрудничеството ни в областта на сигурността през следващите десет години. Тази десетгодишна пътна карта, чиито параметри бяха договорени по време на Стратегическия диалог, ще помогне на България в усилията за модернизация, ще допринесе за изграждането на способности за възпиране и отбрана срещу заплахи във всички сфери и ще подобри оперативната съвместимост.  Сред основните ни приоритети са морското сътрудничество в Черно море, изграждането на оперативна съвместимост и устойчивост чрез съвместни обучения и учения, киберсигурността и укрепването на отбранителните институции. Като възобновяваме своя фокус върху сигурността в Черноморския регион, ние отделяме специално внимание на сътрудничеството в областта на морската ситуационна осведоменост и конкретно усилията на България за създаване на военноморски координационен център във Варна. Както България, така и САЩ съзнават важното значение на сътрудничеството в Черноморския регион с други страни-съюзници и парнтьори в рамките на НАТО с цел поддържане на нашата колективна сигурност и планират да увеличат своята ангажираност в региона като част от тази пътна карта. България и САЩ ще продължат да развиват тази пътна карта в рамките на двустранен работен комитет и очакват да подпишат окончателната пътна карта по-късно през тази година. Ще се стремим към размяна на първи вариант на 10-годишната пътна карта през април 2020 г.   Ще продължим да задълбочаваме своето сътрудничество в областта на енергетиката с цел повишаването на енергийната сигурност на България и региона. В продължение на диалога, стартиран през декември 2019 г. с посещението в България на американски експертен екип в областта на ядрената енергетика, ще работим за постигане на консенсус относно най-добрия път напред за България. Съвместно ще наблюдваме процеса за лицензиране на американско ядрено гориво, за да гарантираме експедитивно постигане на диверсификация на доставките от страна на България. По отношение на природния газ, България ще продължи да работи в посока изграждане на газовия интерконектор Гърция-България в заложените срокове. САЩ приветстваха наскоро предприетото от страна на България действие за придобиване на 20 процента дял от собствеността и разглеждане на възможността за резервиране на капацитет от плаващата платформа за съхранение и регазификация край Александруполис. Считаме, че интерконекторът и плаващата платформа заедно ще повишат в голяма степен енергийната диверсификация на България, ще придвижат България значително в посока превръщането й в регионален газов център (хъб) и ще спомогнат за съществен и взаимноизгоден ръст в двустранната търговия. Ние също така ще продължим разговорите си относно либерализацията на българския вътрешен газов пазар, което ще позволи на страната да се възползва богато от превръщането си в регионален център за газова търговия. В продължение на постигнатия напредък по време на декемврийското посещение на ядрения експертен екип, в близко бъдеще САЩ ще изпратят в България нов експертен екип, който да направи оценка и да съдейства на България да развие своята газова инфраструктура, както и да разгледа възможностите за развитие на хидроенергийни и други възобновяеми енергийни източници с цел превръщането на страната в регионален енергиен център (хъб) и насърчаване на енергийната диверсификация на територията на Балканите. Страните се договориха да гарантират справедливото и конкурентно начало по отношение ядрената енергетика, което ще гарантира сигурността на доставките и конкурентни цени. В съответствие с правилата на ЕС България ще гарантира експедитивна диверсификация на доставките на свежо ядрено гориво. Решени сме да повишим сътрудничеството си в обмена на нови технологии, което може да помогне на нашите икономики да осъществят преход към по-чисто и по-ефективно енергийно поколение. Посредством споделянето помежду си на експертен и практически опит, както и привличането на американски капитали в България, ние можем да посрещнем предизвикателствата на бъдещето. Препотвърждаваме ангажимента си за справедливо отношение към инвеститорите, разрешаване на инвеститорските спорове по пътя на добросъвестни преговори и разширяване на двустранната търговия. Вземайки предвид факта, че безопасните мрежи за безжична комуникация от пето поколение (5G) ще играят съществена роля както за бъдещия просперитет, така и за националната сигурност, Република България и САЩ декларираха желанието си да засилят сътрудничеството си по 5G. И двете страни подчертаха необходимостта от развитие, разполагане и комерсиализация на 5G мрежи на основата на принципите за свободна и честна конкуренция, прозрачност и върховенство на закона. Защитата на тези комуникационни мрежи от следващо поколение от пробиви и манипулиране, както и гарантирането на неприкосновеността и личните свободи на гражданите на Република България и САЩ е от съществено значение, за да се гарантира, че нашите граждани ще имат възможност да се възползват в пълна степен от невероятните икономически възможности, възникващи благодарение на 5G. Република България и САЩ подчертаха важното значение на това да се насърчава участието на пазарите за 5G на изпитани и надеждни доставчици на мрежови устройства и софтуер и доставчици на услуги, като се вземат предвид оценките за рисков профил, както и да се насърчават рамки, които поощряват максимални усилия за защита на 5G мрежите от нерегламентиран достъп или намеса.  Република България и САЩ освен това отчитат, че доставчиците на 5G следва да предоставят продукти и услуги, които спомагат за иновации и насърчават ефикасност. Тези продукти и услуги освен това би следвало да спомагат за честна конкуренция и да насърчават свързаните надолу по веригата индустрии при максимален брой участници на пазара, където това е технически възможно.   САЩ и България продължават да смятат, че корупцията подкопава демократичните институции, препятства икономическото развитие и просперитет и отваря вратата за вредни влияния. Работейки съвместно, двете правителства ще продължат текущия си диалог, включително по законодателни и процедурни предложения за укрепване на българските държавни институции, така че те да бъдат по-независими, прозрачни и ефективни. Сред нашите ключови приоритети са гарантирането независимите органи да запазят самостоятелността и партийната си необвързаност, разширяването на балансирания достъп до Конституционния съд и обмена на добри практики за по-голяма независимост на съдебните органи и прокурорска отчетност. Посредством това ние се стремим към укрепване на демократичните институции, което повишава вярата на хората в изборния процес и правораздавателната система. ", "date": "2020.01.08", "title": "Стратегическия диалог между България и САЩ (ОБЗОР)"}
{"url": "https://www.standartnews.com/sport/mozkt-na-yurgen-klop-bil-fenomen-411303.html", "text": "Асистентът на мениджъра на Ливърпул Юрген Клоп – Пепейн Ландърс, засипа със суперлативи германския специалист. \r\n \r\nТой заяви, че Клоп мисли по уникален начин и успява да вдъхновява футболистите си с думи от сърце и без капка егоизъм. \"Клоп  е истински лидер. Вдъхновява и мотивира. Юрген продължава да ме учудва всеки ден с това, което казва. Мозъкът му не работи както при другите хора! Вижда ситуации и процеси напред. В него няма егоизъм, той наистина се опитва винаги да търси правилните решения. Когато говори с играчите, той го прави от сърце и думите му достигат до сърцата на играчите\". \r\n \r\n\"Той има невероятна способност да предава всички мисли на футболистите. Това не е лесно в наше време, особено при това ниво на играчите. Клоп създаде атмосфера, в която всички му вярват. Той решава проблемите още преди да възникнат и може да накара всеки да повярва в общата  идея. Играчите имат огромно уважение към Юрген\", заяви Ландърс. \r\n    \r\n ", "date": "2020.01.08", "title": "Мозъкът на Юрген Клоп бил феномен"}
{"url": "https://www.standartnews.com/sport/stivi-dzhi-s-nagrada-v-shotlandiya-411300.html", "text": "Мениджърът на Рейнджърс Стивън Джерард получи приз за най-добър треньор в Шотландия за декември. Под ръководството на 39-годишния специалист отборът спечели и пет мача, в това число и гостуването на Селтик с 2:1, а веднъж завърши наравно. Рейнджърс заема второто място в класирането, на 2 точки от лидера Селтик и с мач по-малко. ", "date": "2020.01.08", "title": "Стиви Джи с награда в Шотландия"}
{"url": "https://www.standartnews.com/sport/igraem-s-germaniya-na-polufinala-v-berlin-411306.html", "text": "България ще играе с Германия за място на финала на олимпийската квалификация в Берлин. Двубоят е утре. По-рано днес България победи в последния си мач от група В европейския шампион Сърбия с 3:2 и завърши на първо място в групата си с 3 успеха от 3 мача. Франция остана на второто място и ще играе на полуфинала утре със словенците, които завършиха на първо място в група А.", "date": "2020.01.08", "title": "Играем с Германия на полуфинала в Берлин"}
{"url": "https://www.standartnews.com/sport/albert-popov-e-18-i-na-slaloma-v-madona-di-kampilio-411305.html", "text": "Алберт Попов направи постигна поредния си силен резултат в стартовете за Световната купа в алпийските си. Водещият ни състезател зае 18-о място от 75 стартирали на слалома на осветление в Мадона Ди Кампилио (Ит). Аби бе 28-и в първия манш, но с 11-о време във втория зае 18-а позиция в крайното класиране. Във Вал д'Изер през декември Аби бе 12-и в слалома за СК. С точките от днес той има вече 35 и е 28-и в генералното подреждане за малката световна купа в слалома. Победител тази вечер стана Даниел Юл (Швейц). За него това бе втора поредна победа в италианския курорт. Втори на 0,15 сек остана Хенрик Кристоферсен (Нор), а трети на 0,25 сек е Клеман Ноел (Фр). Вторият ни състезател в слалома Камен Златков направи най-силния си манш от началато на сезона, но остана на 0,45 сек от влизане във финалното спускане. Въпреки това той показа, че формата му се развива по възходящ път и най-доброто му предстои.", "date": "2020.01.08", "title": "Алберт Попов е 18-и на слалома в Мадона Ди Кампилио"}
{"url": "https://standartnews.com/sport/ali-sou-iskam-da-ostana-v-tsska-411284.html", "text": "Нападателят на ЦСКА Али Соу говори преди заминаването на отбора за подготвителния лагер в Турция. Гамбиецът обяви, че предпочита да остане в отбора.  За момента не мога да кажа нищо за мой трансфер. Има някакви слухове, но аз съм в ЦСКА и трябва да мисля само за този клуб. Тук съм и предпочитам да остана. Като отбор ние винаги се нуждаем от добри играчи. Колкото повече добри футболисти има, толкова по-голяма е конкуренцията, а това е добре за отбора. Мачът срещу Левски ще е много интересен. Ние точно ще сме се върнали от подготовката и ще се намираме в топформа. Сега е време за тренировки. Целта ми през пролетта е да се представя по-добре от първия полусезон. Треньорът на \"червените\" Милош Крушчич също изрпази мнението, че Соу е важен за отбора напролет и предпочита нападателят да остане в отбора.", "date": "2020.01.08", "title": "Али Соу : Искам да остана в ЦСКА"}
{"url": "https://standartnews.com/sport/yasni-sa-spernitsite-na-levski-v-turtsiya-411289.html", "text": "Левски ще изиграе четири контроли на лагера си в Турция. Днес \"сините\" обявиха и всички съперници в тях. Първият двубой в Алания ще бъде с арменския Пюник. Той ще се играе на 30 януари. На 3 февруари Левски ще се изправи срещу Македония Гьорче Петров, а ден по-късно ще премери сили с юношеския национален тим на Узбекистан до 19 години. Последната контрола на турска земя ще бъде на 6 февруари срещу украинския Олександрия. \"Сините\" ще стартират зимната си подготовка утре от 15:30 часа. Първата тренировка на тима ще бъде открита за фенове и медии. В 14:00 часа треньорът на Левски Петър Хубчев ще даде брифинг в залата за пресконференции в Сектор В на стадион \"Виваком Арена - Георги Аспарухов\".", "date": "2020.01.08", "title": "Ясни са съперниците на Левски в Турция"}
{"url": "https://standartnews.com/sport/stivi-dzhi-s-nagrada-v-shotlandiya-411300.html", "text": "Мениджърът на Рейнджърс Стивън Джерард получи приз за най-добър треньор в Шотландия за декември. Под ръководството на 39-годишния специалист отборът спечели и пет мача, в това число и гостуването на Селтик с 2:1, а веднъж завърши наравно. Рейнджърс заема второто място в класирането, на 2 точки от лидера Селтик и с мач по-малко. ", "date": "2020.01.08", "title": "Стиви Джи с награда в Шотландия"}
{"url": "https://standartnews.com/sport/izbira-li-dzhoshua-kubrat-pulev-411295.html", "text": "Суперзвездата в бокса тежка категория Антъни Джошуа  е много вероятно да избере за свой следващ съперник на ринга българина Кубрат Пулев. Според World Boxing News, британецът ще остави другия задължителен претендент за една от титлите му - Александър Усик, да се бие за овакантената титла с друг противник. Така Джошуа ще избере да жертва колана си на WBO, но зад подобно решение ще стои добре обмислен план. Изданието твърди, че на Ей Джей ще му е по-лесно да си върне трофея на WBO, ако той стане притежание на Усик, тъй като с украинеца са клиенти на една и съща промоутърска компания. Междувременно украинецът ще проведе мач срещу някой от другите по-известни клиенти на компанията на Еди Хърн - Дерек Чисора или Джоузеф Паркър. Според специализираното издание за бокс, Джошуа планира да се бие с Пулев, след което да се изправи срещу победителя от реванша между Тайсън Фюри и Дионтей Уайлдър. Това се очаква да се случи по-късно през лятото на 2020 година. Ако победи и Пулев, и победителя от реванша през февруари, звездата получава възможност да обедини всички значими титли в тежка категория срещу украинеца.", "date": "2020.01.08", "title": "Избира ли Джошуа Кубрат Пулев?"}
{"url": "https://standartnews.com/sport/mozkt-na-yurgen-klop-bil-fenomen-411303.html", "text": "Асистентът на мениджъра на Ливърпул Юрген Клоп – Пепейн Ландърс, засипа със суперлативи германския специалист. \r\n \r\nТой заяви, че Клоп мисли по уникален начин и успява да вдъхновява футболистите си с думи от сърце и без капка егоизъм. \"Клоп  е истински лидер. Вдъхновява и мотивира. Юрген продължава да ме учудва всеки ден с това, което казва. Мозъкът му не работи както при другите хора! Вижда ситуации и процеси напред. В него няма егоизъм, той наистина се опитва винаги да търси правилните решения. Когато говори с играчите, той го прави от сърце и думите му достигат до сърцата на играчите\". \r\n \r\n\"Той има невероятна способност да предава всички мисли на футболистите. Това не е лесно в наше време, особено при това ниво на играчите. Клоп създаде атмосфера, в която всички му вярват. Той решава проблемите още преди да възникнат и може да накара всеки да повярва в общата  идея. Играчите имат огромно уважение към Юрген\", заяви Ландърс. \r\n    \r\n ", "date": "2020.01.08", "title": "Мозъкът на Юрген Клоп бил феномен"}
{"url": "https://standartnews.com/sport/lyubo-ganev-prognozirakh-predvaritelno-che-shche-sme-na-final-411299.html", "text": "Вицепрезидентът на волейболната федерация Любо Ганев коментира победата на България над Сърбия с 3:2 гейма в Група В на европейската олимпийска квалификация в Берлин. Както винаги, гигантът бе много емоционален. Той заяви, че преживява всяка точка заедно с националните отбори на страната. \"Емоцията е изключително голяма, защото съм отстрани и наблюдавам мача. Като бях състезател ми беше по-лесно, защо на полето си директно срещу противника и можеш да реагираш, а тук не можеш, защото си наблюдател. Аз съм човек, който живее с тази игра, независимо, че вече не играя волейбол повече от двадесет години. Този спорт ми остана в сърцето и преживявам всяка точка. Радвам се с момчетата като малко дете, независимо, че вече съм на толкова години\", заяви Ганев пред БНР. \"Знам възможностите на нашия отбор. Още преди да дойде тук в Берлин казах, че България ще играе на финал. Винаги съм вярвал в отбора,\", допълни той.", "date": "2020.01.08", "title": "Любо Ганев : Прогнозирах предварително, че ще сме на финал"}
{"url": "https://standartnews.com/sport/prognozi-i-analizi-na-vodeshchite-prvenstva-v-evropa-ss-7sportnet-411293.html", "text": "Въпреки че съвременният футбол гъмжи от събития и можем да открием мачове в календара буквално във всеки ден от годината, то фокусът както на почитателите на играта, така и на любителите на залозите си остават големите първенства. Познаваме ги под обединеното название Топ 5, като в тази компания попадат първите дивизии на Англия, Испания, Италия, Германия и Франция. И тъй като интересът на футболния запалянко и на залагащия (а много често те „съжителстват” в една личност) е насочен предимно към петте водещи лиги в Европа, то и   акцентира върху това, което се случва в Премиър лийг, Примера дивисион, Серия А, Първа Бундеслига и Лига 1. В сайта за футболни прогнози и статистика на букмейкъри се предлагат мненията на анализаторите за всеки предстоящ мач от съответните кръгове на тези първенства, като се дават и предвиждания за потенциалния им изход. В сайта за футболни прогнози и статистика на букмейкъри се предлагат мненията на анализаторите за всеки предстоящ мач от съответните кръгове на тези първенства, като се дават и предвиждания за потенциалния им изход. Кратките текстове на типстърите са насочени не само към възможностите за печалби чрез онлайн бетинг, но и носят своята информационна стойност. Всяка прогноза съдържа актуална информация за състоянието на двата отбора – класиране, моментна форма, отсъстващи играчи заради контузии и наказания. 7Спорт се опитва да поднася на своите читатели важните новини, свързани с водещите футболни отбори в България и по света. Редовните предвиждания за двубои от Топ 5 на Стария континент са оформени като кратки текстове, в които се разглежда ситуацията при участващите в даден мач отбори. Типстърите на 7sport.net набелязват основните детайли при такъв сблъсък – в каква форма се намират съперниците, каква е традицията от директните мачове помежду им, има ли контузени и наказани футболисти, чието отсъствие може да окаже сериозно влияние върху развоя на дадена среща. Проверяват се и интересни коефициенти – колко дава например   за резултатност Под 2,5 гола в мача Леверкузен – Аугсбург. Най-често и в днешно време се залага на това как ще завърши даден двубой. Но съвременните системи за онлайн залози дават много повече възможности от това да се маркира победа за домакина (1), успех за госта (2) или равенство (Х). Така че и прогнозите на 7Спорт не са затворени в рамките на добре известните знаци 1, Х, 2. Разбира се, специализираният футболен сайт предлага информация за коефициентите на   и други букмейкъри за всеки мач. Лесно може да се сравни къде „единицата” е по-изгодна и къде „хиксът” обещава по-голяма възвръщаемост. Все по-търсени от самите играчи обаче са други варианти в един мач. Въпросът например е „Ще вкарат ли двата отбора гол в срещата?” Отговорът е ГГ (Гол-Гол), когато смятаме, че и ще има поне едно попадение във всяка мрежа, или пък НГ (Няма Гол), когато предвиждаме, че поне единият от участниците в двубоя няма да се разпише. Типстърите на 7Спорт често насочват именно към такъв вид развой на събитията. Коефициентите за ГГ или НГ варират между 1,50 и 2,50 в зависимост от отборите в мача, като разликите между   и някой от другите букмейкъри обикновено варират в рамките на няколко стотни. Този вид залози нерядко дават възможност за по-добра печалба, отколкото познаването на знак в двубой, който фаворизира по-силния тим, но и носи възвръщаемост в диапазона 1,10-1,30. Още един любим начин на игра за все повече залагащи. Специалистите от 7sport.net дават своите мнения и в тази посока. Най-често границата за „под” и „над” е 2,5 гола, т.е. ако бъдат отбелязани два или по-малко гола, успешното предвиждане е за „под”, а ако са реализирани три или повече – успешната прогноза е „над”. За разлика от дилемата „Има гол-Няма гол” тук разделителната линия може да се мести, което вече дава осезаеми разлики в коефициентите. Най-често ставките за over и under са близки като стойности (около или малко под 2,00), когато границата е 2,50 гола. Но при онлайн залозите в   можем да вдигнем летвата на 3,50, там възвръщаемостта за „над” става значително по-висока (а тази за „под” също пада осезаемо). За двубой, който завърши 3:1 например, верни ще бъдат предвиждания и „над 2,5 гола”, и „над 3,5 гола”, но при втория вариант печалбата несъмнено ще бъде по-голяма. Това може да се разглежда и като пропусната възможност от този, който се е спрял на по-ниската граница. В прогнозите на 7Спорт се отделя специално внимание на този детайл, като нерядко ще намерите мнения, че даден мач може да завърши с повече от 3 отбелязани гола. Когато говорим за Топ 5 на Европа, най-често това се отнася за Бундеслигата. Поне през този сезон германското първенство бие останалите 4 по резултатност. Това е въпрос, който любителите на залозите често си задават. Първо, риск винаги има, макар и понякога да е минимален. Щом става дума за какъвто и да е хазарт, няма нищо 100 процента гарантирано. И все пак може да се играе в рамките на намалена вероятност от загуба – това е т.нар. Двоен шанс. Това означава, че от трите знака за краен изход се избират два. Ако се спрете на 1Х, и победа за домакина, и равенство ще ви донесат успех. Не намалява ли това печалба? Естествено. Колкото е по-висок рискът, толкова е по-голям коефициентът – и обратно. Типстърите на 7Спорт дават своите предвиждания и в тази насока, но не за мачове като Барселона – Майорка, където дали говорим зa   или за друга компания, ставката за единица е около и под 1,20, а при двоен шанс, който не включва победа на гостите, ще се доближи почти до 1,00 (което означава и нулева печалба). Преди всеки кръг 7sport.net публикува предвижданията за всички мачове от шампионатите на Англия, Испания, Италия, Германия и Франция. Прогнозите могат да бъдат намерени в уебсайта около 24 часа преди началото на даден мач. Това гарантира актуална информация, а освен това дава време на любителите на онлайн залозите да се запознаят с мненията на типстърите и да вземат решение дали да ги послушат.", "date": "2020.01.08", "title": "Прогнози и анализи на водещите първенства в Европа със 7sport.net"}
{"url": "https://standartnews.com/sport/silvano-prandi-timt-izrastva-da-vidim-dokoga-411292.html", "text": "Селекционерът на националния отбор по волейбол Силвано Пранди коментира победата над европейския шампион Сърбия с 3:2. Успехът класира състава ни за полуфиналите на олимпийската квалификация в Берлин. \"Да, това е един много добър, добър мач за нас. Но мисля, че отборът ни израства с всеки изминал ден и сега е интересно да се види кога ще спре. Не знам, но всеки състезател е израстнал много, както психически и морално, така и технически. Утре ще играем с Германия, нали? Има хубава атмосфера с добра публика. За голямо събитие като това трябва добра атмосфера\", коментира Пранди след мача.", "date": "2020.01.08", "title": "Силвано Пранди : Тимът израства, да видим докога"}
{"url": "https://standartnews.com/sport/igraem-s-germaniya-na-polufinala-v-berlin-411306.html", "text": "България ще играе с Германия за място на финала на олимпийската квалификация в Берлин. Двубоят е утре. По-рано днес България победи в последния си мач от група В европейския шампион Сърбия с 3:2 и завърши на първо място в групата си с 3 успеха от 3 мача. Франция остана на второто място и ще играе на полуфинала утре със словенците, които завършиха на първо място в група А.", "date": "2020.01.08", "title": "Играем с Германия на полуфинала в Берлин"}
{"url": "https://standartnews.com/biznes/velev-gubim-50-000-dushi-ot-pazara-na-truda-godishno-411247.html", "text": "Всяка година губим 50 000 души на пазара на труда. Това каза председателят на Управителния съвет (УС) на Асоциация на индустриалния капитал в България (АИКБ) Васил Велев в интервю за Агенция „Фокус“. Според Васил Велев от Министерството на труда и социалната политика не разбират напълно новата демографска ситуация в страната и не успяват да отговорят на предизвикателствата пред икономиката и бизнеса. \r\n„Най-острият проблем за икономиката е недостигът на човешки ресурс. Това се получава отскоро и защо се получава не се разбира. Демографската ситуация е такава, че кохортата от хора, деца, родени след началото на промените, след 90-те години на миналия век, са в порядъка на 50 000 по-малко, отколкото преди 90-та година. Тези деца пораснаха, изучиха се и сега идват на пазара на труда. А тези, които си отиват поради пенсия от пазара на труда, са с 50 000 повече и се заместват с тези, които са с 50 000 по-малко“, отбеляза той. Велев посочи, че 40 мерки и програми, които се предлагат от работодателите са съгласувани със синдикатите и оттук-нататък предстоят разговори с правителството, като от бизнеса искат разговорите да протекат на ниво министри. \r\n \r\n„Трудните моменти ще бъдат свързани с преодоляване на инерцията в държавната администрация. Затова настояваме преговорите да се водят на ниво министри, а не на ниво държавни служители, държавна експертиза, защото трябва да се взимат решения и поемат отговорности, каквито експертите не могат. Например в раздела „Трудова миграция“ и „Пазар на труда“ имаме много сериозни различия с експертите в Министерството на труда и социалната политика. Вярваме, че новият министър на труда ще вземе една позиция, която да е в полза на развитието на икономиката, а не в полза на по-малко работа за служителите в министерството“, добави председателят на АИКБ.", "date": "2020.01.08", "title": "Велев: Губим 50000 души от пазара на труда годишно"}
{"url": "https://standartnews.com/sport/albert-popov-e-18-i-na-slaloma-v-madona-di-kampilio-411305.html", "text": "Алберт Попов направи постигна поредния си силен резултат в стартовете за Световната купа в алпийските си. Водещият ни състезател зае 18-о място от 75 стартирали на слалома на осветление в Мадона Ди Кампилио (Ит). Аби бе 28-и в първия манш, но с 11-о време във втория зае 18-а позиция в крайното класиране. Във Вал д'Изер през декември Аби бе 12-и в слалома за СК. С точките от днес той има вече 35 и е 28-и в генералното подреждане за малката световна купа в слалома. Победител тази вечер стана Даниел Юл (Швейц). За него това бе втора поредна победа в италианския курорт. Втори на 0,15 сек остана Хенрик Кристоферсен (Нор), а трети на 0,25 сек е Клеман Ноел (Фр). Вторият ни състезател в слалома Камен Златков направи най-силния си манш от началато на сезона, но остана на 0,45 сек от влизане във финалното спускане. Въпреки това той показа, че формата му се развива по възходящ път и най-доброто му предстои.", "date": "2020.01.08", "title": "Алберт Попов е 18-и на слалома в Мадона Ди Кампилио"}
{"url": "https://standartnews.com/svyat/iran-obeshchava-da-otrezhe-krakata-na-sashch-411264.html", "text": "Президентът на Иран Хасан Рохани сравни смъртта на генерал Касем Солеймани с „отрязване на ръце”, съобщи агенция Fars News. В отговор на това Техеран „ще отреже краката” на САЩ в региона, заяви държавният глава. По-рано върховният лидер на страната аятолах Али Хаменей нарече атаката срещу американските военни бази „плесница за САЩ”. Говорителят на иранското правителство Али Рабии заяви, че Иран е готов да предприеме по-активни действия, ако САЩ отвърнат на удара срещу базите в Ирак. „Ние не сме бойци и това беше наше законно право. Ако САЩ решат да отговорят на това (атаките срещу базите – бел. ред.), ние ще предприемем по-активни контрамерки”, каза той и благодари на Корпуса на стражите на ислямската революция (КСИР – елитните части на въоръжените сили на Иран) за „провеждането на точна операция, по време на която американската база в Ирак беше атакувана без възможност да се защити”. Според Рабии, от този момент нататък американският президент Доналд Тръмп със сигурност „няма на бъде в безопасност в региона”, включително заради действията на „някои групи”. „Действията на тези групи не са свързани с Иран. Ние не се намесваме във вътрешните работи на други държави. И ако тези хора искат да предприемат нещо (срещу САЩ), това ще бъде тяхно лично решение”, подчерта той. Говорителят на правителството коментира обсъжданата в редица медии вероятност за удари по обекти на САЩ в други страни от региона, в частност в ОАЕ. „Ако САЩ спрат да провеждат безмилостни операции, в региона ще настъпи мир. Ние нямаме никакви планове за операции срещу други държави, особено мюсюлмански. Тази държави заявиха, че няма да позволят на САЩ да действат срещу Иран”, заяви Рабии. Според него, в момента Техеран, „предполага, че Америка няма да реши да провежда още една глупава операция”. В същото време министърът на отбраната на Иран Амир Хатами обяви, че отговорът на Техеран на евентуални атаки от страна на Вашингтон ще бъде пропорционален. „Използвахме ракети с малък обсег. Надявам се, че този урок ще бъде запомнен от САЩ”, заяви той, коментирайки нанесения срещу американските военни бази в Ирак удари. Хатами подчерта, че Доналд Тръмп е „превърнал администрацията на САЩ в терористично правителство”. Изострянето на конфликта между Техеран и Вашингтон ескалира след убийството на ген. Солеймани. Иранските власти обещаха да отмъстят и тази нощ нанесоха ракетни удари срещу две американски военни бази на територията на Ирак. Според иранския канал Press TV, в резултат на атаката са загинали 80 човека, докато телевизионният канал Fox News твърди, че сред американците няма жертви. Агенция Tasnim съобщи, че са разрушени 104 инфраструктурни обекта. ", "date": "2020.01.08", "title": "Иран обещава \"да отреже краката\" на САЩ"}
{"url": "https://standartnews.com/svyat/petrolen-gigant-zatva-zaradi-krizata-na-iztok-411265.html", "text": "Компанията \"Сауди Арамко\" (Saudi Aramco) продължават да се обезценяват след иранските ракетни нападения срещу американски цели в Ирак, предаде \"Ройтерс\". Те достигнаха до най-ниското равнище от листването на компанията на 11 декември. В сутрешната търговия днес котировките се възстановиха до 34,15 риала, което обаче е спад с 0,6 процента спрямо вчера. Така пазарната капитализация на \"Арамко\" се понижи до 1,82 трилиона долара спрямо максимума от 12 декември, който беше 2,06 трилиона долара. Джейсън Търви, старши икономист, отговарящ за нововъзникващите пазарни икономики в \"Кепитъл икономикс\" (Capital Economics), каза, че най-новото понижение на котировките на компанията се дължи на геополитическото напрежение. Акциите на \"Арамко\" поевтиняха с 12 процента спрямо максимума си от 38,7 риала на 12 декември, но все още са над цената от първичното публично предлагане, която бе 32 риала. Борсите от Персийския залив са на червено днес на фона на изострянето на напрежението между САЩ и Иран. Иран извърши ракетни нападения срещу две бази в Ирак, в които са разположени американски сили. Техеран заяви, че нападенията са предприети в отговор на убийството от САЩ на генерал Касем Солеймани. \"Арамко\" набра 25,6 милиарда долара при първичното си публично предлагане, което стана най-големият борсов дебют, изпреварвайки китайската компания за онлайн търговия \"Алибаба\" (Alibaba), който събра 25 милиарда долара през 2014 година. Чуждестранните инвеститори са предпазливи при инвестирането си в \"Арамко\" заради притеснения, свързани с пазарната оценка. Компанията за финансови услуги \"Морнингстар\" (Morningstar) посочва, че \"справедливата\" пазарна стойност на \"Арамко\" е 1,4 трилиона долара.", "date": "2020.01.08", "title": "Петролен гигант затъва заради кризата на Изток"}
{"url": "https://standartnews.com/biznes/zlatoto-poskpna-411251.html", "text": "След като Иран удари военновъздушна база в Ирак, където са разположени американски военни, инвеститорите потърсиха сигурно убежище в златото. Цените на благородния метал днес скочиха с над 2 %, преминавайки над ключовия праг от 1600 долара, информира Си Ен Би Си. Скокът на цените на благородния метал, разглеждан от инвеститорите като по-сигурен актив във времена на политическа и икономическа несигурност, дойде след иранските ракетни нападения тази нощ срещу силите, ръководени от САЩ в Ирак. На спотовия пазар разно тази сутрин златото поскъпна с 1,9 на сто до 1603,1 долара за тройунция. По-рано през сесията котировките достигнаха 1610,9 долара за тройунция - най-високо равнище от март 2013 година. Американските златни фючърси увеличиха с 2 процента стойността си и една тройунция се търгуваше за 1605,8 долара, съобщава БНР.  ", "date": "2020.01.08", "title": "Златото поскъпна"}
{"url": "https://standartnews.com/svyat/pedro-sanches-se-zakle-kato-premier-411263.html", "text": "Социалистът Педро Санчес положи клетва днес като премиер на Испания пред крал Фелипе Шести - ден след като получи вот на доверие в парламента като лидер на безпрецедентна коалиция с радикалната лява коалиция „Унидас Подемос“, предаде АФП, цитирана от БТА. Санчес се закле да спазва конституцията по време на церемония в кралския дворец Сарсуела, но не върху Библията и кръста. Той направи същото, както при идването си на власт през юни 2018 г., когато стана първият испански премиер, положил клетва без използването на религиозни символи, откакто демокрацията в страната бе възстановена през 1977 г. Сега предстои социалистът Санчес да състави своето правителство. Това ще е първият коалиционен кабинет след края на диктатурата на Франко през 1975 г. Испанската социалистическа работническа партия на премиера съобщи, че новото правителство ще бъде представено следващата седмица, въпреки че първоначално се очакваше това да се случи още тази седмица, отбелязва АФП.", "date": "2020.01.08", "title": "Педро Санчес се закле като премиер"}
{"url": "https://standartnews.com/svyat/yuber-puska-letyashchi-taksita-khyunday-411271.html", "text": "Фирмата Юбер разкри плановете си за летящо такси на Шоуто за потребителска електроника в Лас Вегас, пише в. „Гардиън“. Юбер показа макет в естествена големина на машината, създаден в сътрудничество с южнокорейския автомобилен производител „Хюндай“. Целта на проекта е да облекчи градския трафик. Таксито ще включва пилот и трима пасажери. Обсегът е до 96,5 км със скорост до 290 км/ч. Юбер се надява да услугата да стане достъпна до 2023 г.", "date": "2020.01.08", "title": "Юбер пуска летящи таксита Хюндай"}
{"url": "https://standartnews.com/svyat/nato-osdi-iranskite-raketni-udari-411274.html", "text": "Генералният секретар на НАТО Йенс Столтенберг осъди днес иранските ракетни удари по цели на САЩ и международната коалиция в Ирак, съобщи БТА. \r\n \r\nНАТО призовава Иран да се въздържа от нови прояви на насилие, посочи Столтенберг в Туитър. По неговите думи съюзниците остават във връзка и отдадени на обучителната мисия в Ирак. \r\n \r\nВ последните часове отделни държави от НАТО започнаха разместване и изтегляне на свои представители в Ирак, изпратени да обучават местните сили за сигурност. Същевременно Иран нанесе ракетни удари по цели в Ирак, където са разположени военни от САЩ.", "date": "2020.01.08", "title": "НАТО осъди иранските ракетни удари"}
{"url": "https://standartnews.com/svyat/turski-potok-veche-e-otkrit-obzor-411273.html", "text": "Президентите на Турция, Русия и Сърбия и премиерът на България - Реджеп Ердоган, Владимир Путин, Александър Вучич и Бойко Борисов откриха газопровода \"Турски поток\"! Четиримата лидери символично завъртяха червения пусков кран на газопровода. Церемонията на брега на \"Златния рог\" ръководи държавният глава на Турция. Президентът Ердоган е поканил персонално високопоставените си гости.  Това е исторически проект, каза в началото на церемонията Ердоган. И призова: \"Нека не превръщаме Средиземно море в море на конфликти!\" Президентът на Турция пожела \"На добър час!\" на новия газопровод. Турският президент изтъкна, че нито един проект, който игнорира интересите на Анкара в Средиземно море, няма да успее. Ердоган подчерта, че „Турски поток“ е наречен \"турски\" от \"скъпия му приятел Путин\". „Турция и Русия дават пример за сътрудничество и на базата на това сътрудничество ще продължат да поставят своите подписи под нови успехи. Виждаме, че има голям интерес от Европа към продължението на потока. Турция с инвестициите, които прави в последните години заема важно място на енергийния пазар“, подчерта Ердоган. \r\n \r\nПрезидентът припомни и, че с Русия отбелязват 100 години от установяване на дипломатическите отношения. Ердоган се върна назад във времето чак до цар Иван Трети и отбеляза, че тогава са положени усилията на сътрудничеството между Русия и Турция. И изтъкна, че може да се говори повече от 500 години сътрудничество. По думите му това са две страни от Евразия, които показват пример на сътрудничество, който ще допринесе за мира в региона. \"Не можем да забравим приятелските отношения. Дори и по време на Студената война, Турция и Русия не са дали да бъдат нарушени съседските отношения между страните“, посочи Ердоган. Президентът отчете увеличението на стокооборота между двете страни. \"AАко имаш умен приятел, пътят е наполовина извървян\", изтъкна Ердоган. \r\n \r\n\"Турският поток\" ще бъде символ на новото време. Също така целият регион ще се възползва от този проект, както е казано в една руска поговорка -  умен приятел ти дава възможност да преминеш половината път още в самото начало. Такава поговорка има и в Турция. Това означава, че както пътят е важен за нас, така и че човекът, с който си тръгнал на този път е важен. Турско-руското приятелство с различни проекти още веднъж показва нашето отношение. Надявам се, че в бъдеще двете страни - Русия и Турция като приятелски страни ще продължат със същата решителност да осъществяват и други проекти\", продължи държавният глава на Турция. Ердоган се пропусна да отбележи в речта си и усложнената ситуация в Близкия изток. \r\n\"Уважаеми гости, както и вие следите в последно време в региона се развиват различни събития, които ни напрягат. Нашият партньор САЩ, а също така и нашият съсед Иран. Можем да говорим вече за конфликт между тези две страни. Нито Ирак, нито Либия, нито морският енергиен транспорт, нито страните в залива трябва да се превръщат в зона на конфликт\", каза още Ердоган. \r\n \r\n\"Нашата съседна страна Ирак - те също имат проблеми с устойчивото развитие\", допълни още президентът на Турция. Той посочи, че са готови да направят всичко възможно да бъде обезпечена териториалната цялост на Ирак и устойчивото развитие на страната. „За нас е чест да ви посрещнем в Истанбул. Надявам се 2020 г. да донесе само добри неща, както за нашите народи, така и на целия свят. Ще си позволя да ви поздравя, да ви честитя новата година. Сътрудничеството между Турция и Русия дава своите плодове. Ние се намираме тук, за да открием „Турският поток“. Това е проект, по който работихме заедно с нашите приятели от Русия. Това е исторически проект. Морската част на проекта беше приключена през изминалата година и се срещнахме отново с Истанбул с моя приятел г-н Путин“, каза в началото на церемонията Реджеп Ердоган. „Турски поток“ е важен за Русия и Турция, също и за страните от Южна Европа и може би за целия Европейски континент, подчерта от своя страна президентът на Русия Владимир Путин.  Според руския президент разработването на трансчерноморския газопровод показва, че стратегическото партньорство между Русия и Турция дава положителни резултати. „Взаимодействието между Турция и Русия се развива във всички сфери, независимо от ситуацията, която се наблюдава в момента в света. Искам да отбележа, че износът на природен газ вече се осъществява почти 30 години“, продължи Путин. „Уважаеми приятели, уважаеми колеги, вашият висок професионализъм, вашето активно участие даде възможност този проект да бъде приключен в определения срок. Също така искам да изкажа благодарност на представителите на властта в Турция, на първо място на президента на Турция за тяхното съдействие“, заяви още Путин. Той благодари за проявената политическа воля от страна на Турция, която е предпочела интересите на своята страна пред други варианти. „Както в енергийния сектор, така и в други области виждаме, че можем да решаваме много различни амбициозни задачи, ако имаме добра воля за това. В заключение бих искал да кажа още нещо. Ние живеем в наистина в много сложен свят. За съжаление в региона, в който се намираме в момента, има много сериозни тенденции за обостряне на съществуващата ситуация. Турция всъщност показва друг пример. Пример за сътрудничество, за благото на нашите народи, за благото на Европа, за благото на целия свят“, добави президентът на Русия. Форумът е в конгресния център „Халич“. Путин, Ердоган, Вучич и Борисов застават един до друг, за да ударят тържествения гонг на първата отсечта на Транграничния газопровод, който ще отвежда руското синьо гориво под водите на Черно море, през Турция, България и Сърбия до разпределителен хъб край Виена, а от там до Централна Европа. Очаква се церемонията да продължи час и половина. След това е предвидена семейна снимка, както и двустранна среща между българския премиер и турския президент. \r\n \r\nПо-рано през деня премиерът Бойко Борисов бе посрещнат на летището в Истанбул от посланик Надежда Нейнски. В българската делегация са министърът на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз“ ЕАД Владимир Малинов.", "date": "2020.01.08", "title": "\"Турски поток\" вече е открит (ОБЗОР)"}
{"url": "https://standartnews.com/biznes/noviyat-gaz-druzhba-ili-sluzhba-411301.html", "text": "Има една популярна руска поговорка - Дружба дружбой, а служба службой. Или казано на български - Приятелството си е приятелство, но сиренето е с пари. \r\nТова научихме ние, българите, след 10 години лъкатушене между спомена за братушките и  реалността от хладното отношение на Москва. Което пролича и в сряда в Истанбул, докато Владимир Путин и Реджеп Ердоган се напреварваха в комплиментите помежду си под одобрителния поглед на сръбския им колега Александър Вучич и в присъствието на българския премиер Бойко Борисов.        \r\nЧетиримата символично в конгресния център на брега на \"Златния рог\", който ще отвежда руското синьо гориво под водите на Черно море, през Турция, България и Сърбия до разпределителен хъб край Виена, а от там до Централна Европа. \r\nРечта на държавния глава на Турция започна с благодарност към Путин, че \"този проект на новото време\" е наречен \"турски\" именно от \"скъпия му приятел\". Ердоган подобавящо върна жеста, като построи речта си изцяло на популярната руска поговорка \"Aко имаш умен приятел, пътят е наполовина извървян още в началото\". \r\nПрезидентът на Турция обяви, че проектът е исторически, превръща страната му във фактор на енергийния европейски пазар, но и акцентира на очакванията, че ще има още подписани документи между Русия и Турция, които ще продължат да укрепват двустранното сътрудничество, чието начало той припомни, че е още от времето на Цар Иван Трети.   \r\nКъм края на речта си той обяви \"Турски поток\" за спирачка пред оръжията, които чиито звук отчетливо се чува по света и завърши с апела:  \"Нека не превръщаме Средиземно море в море на конфликти!\" \r\nСамата церемония бе изключително впечатляваща и изградена така, че да показва мощта на две империи в областта на стратегически проекти. \r\n„Турски поток“ е важен за Русия и Турция, също и за страните от Южна Европа и може би за целия Европейски континент, каза в словото си Владимир Путин. Той изказа задоволство, че турската страна и нейния президент е спазила сроковете и обеща двустранното сътрудничество да продължи с пълна сила. Неслучайно натърти, че  \"благодари за проявената политическа воля от страна на Турция, която е пред други варианти\". \r\nЦеремонията продължи по-малко от час, като два големи екрана показваха пускането на газопровода от началната станция в Русия на единия бряг на Черно море до точката от другия край на морето, където \"Турски поток\" излиза на сушата и включваха на живо екипите и от руска и турска страна. \r\nГлавният изпълнителен директор на \"Газпром\" Алексей Милер също беше основно действащо лице на събиитето. Той заяви, че реализацията на проекта ще бъде в три участъка. \"Производителността на газопровода е 31 млрд. куб. метра. Започва от Западен Сибир и стига до Турция. Сега е на пълен капацитет\", каза още Милер. \r\n\"Турски поток\" е стратегически проект, който ще допринесе за стабилността в региона. Благодарение на него 15,7 милиарда куб. м. газ ще останат в Турция, а другите 15,7 милиарда ще бъдат транспортирани към Европа\", добави турският министър на енергетиката Фатих Дьонмез. \r\nТака или иначе, откриването беше символично, защото газопроводът, който тръгва от руския град Анапа и се състои от споменатите две линии, всяка с дължина по 935 км и достига до терминала в турския град Къйъкьой на брега на Черно море, още от 31 декември 2019 г. За всяка от двете линии са използвани по повече от 75 хиляди тръби с диаметър 81,3 сантиметра и тегло около 9 тона, а максималната дълбочина на полагането им е 2200 метра. \r\nОт приемния терминал при Каякьой в Турция една от двете подземни тръби на сушата се свързва със съществуващата газопреносна система на Турция при Люлебургаз, а другата  продължава през територията на Турция до границата с България. \r\nСухопътният участък на територията на Турция от терминала в Каякьой до границата с България е с дължина 142 км. Трасето на газопровода преминава през землищата на 34 общини на територията ни на 11 области. Към настоящия момент проектът се изпълнява на територията на 4 области на България – Плевен, Ловеч, Враца и Монтана. \r\nВсичко това бе разказано преди церемонията при (South Stream Transport B.V.), която изгради морската част - двете успоредни нишки на дъното на Черно море. \r\nОт 1 януари и България получава руски газ чрез \"Турски поток\", а от 5 януари през новата компресорна станция \"Странджа-2\" България транзитира газ от новия газопровод за Гърция и Македония, отбеляза ТАСС. Преговорите между \"Булгартрансгаз\" и \"Газпром експорт\" за транзита на газа са завършили в последните дни на 2019 г. България ще получава от новия пункт за доставка на газ - \"Странджа - 2\", 2,9 милиарда кубични метра газ годишно, допълва агенцията като подчерта, че сега предстои изграждането на газопровода за Сърбия, а оттам за Унгария и Италия. \r\nПродължението на \"Турски поток\" през Сърбия има огромно значение за жителите на страната и икономиката ни, заяви президентът Александър Вучич, цитиран от РИА Новости. Той припомни, че сръбската компания Srbijagas (\"Сербиягаз\") още на 25 декември е положила всички тръби от границата на България до Унгария. \r\nСтроителството на газопровода ще позволи на Сърбия да получава газ по цени, по-добри от тези досега, каза Вучич и добави, че строителствота на газопровода през страната е с дължина 403 километра. когато София обещава да завърши строителството на своя участък. Първоначално се очаква в Сърбия дневно да влизат 8,7 миллиона куб.м на ден, или повече от 3 млрд. куб. м годишно за растящото вътрешно потребление и частично за транзит към Босна и Херцеговина. \r\nКак върви строителството на българския участък е било тема на разговор на Борисов с колегите си от Русия, Турция и Сърбия преди старта на тържествената церемония по откриването на газопровода, съобщиха от правителствената информационна служба. \r\nБългарският премиер участва на церемонията заедно с министъра на финансите Владислав Горанов, министърът на енергетиката Теменужка Петкова и изпълнителният директор и член на УС на „Булгартрансгаз“ ЕАД Владимир Малинов. Борисов е отбелязал пред руския държавен глава напредъка по реализацията на проекта \"Балкански поток\". Той е представил свършената работа по участъците от разширението на газопреносната инфраструктура от българо-турската граница до българо-сръбската и е посочил пред руския президент, че компании от Саудитска Арабия, Италия и Турция работят по трасето на строящата се газопреносна инфраструктура у нас. за поканата за участие в церемонията по откриването на \"Турски поток\". \r\nТурция е непосредствен съсед на България, наш съюзник в НАТО и важен партньор на ЕС при справянето с основни предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията, икономиката, заявил Борисов. \r\nСлед официалната част четиримата лидерите се оттеглиха за работна вечеря, давана от домакина Ердоган, по време на която са говорили за изостредната международна обстановка. Обсъдихме политическите и икономическите отношения между нашите държави, както и актуални международни теми, написа Борисов във Фейсбук. \r\n\"От днес нататък няма да зависим от това какво се случва между Русия и Украйна. Каквото и да се случи, газ ще има. Получаваме капацитет от около 26 млрд. куб/м, който може да търгуваме, разбира се, не в пълния обем. Можем да имаме авариен режим за доставки на турски газ, достъп до турския газов микс. Може да осъществим за трети страни, изключвам Сърбия, почти около 10 млрд. куб/м. Това ни връща на газовата карта на Европа и ни превръща в газов хъб Балкан\", бе първият кометар лед срещата на енергийния експерт проф. Атанас Тасев по България он еър.  ", "date": "2020.01.08", "title": "Новият газ - дружба или служба"}
