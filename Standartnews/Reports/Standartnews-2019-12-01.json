{"url": "https://standartnews.com/sport/livrpul-povede-s-11-tochki-na-vtoriya-v-angliya-407991.html", "text": "Ливърпул увеличи аванса си на 11 точки пред втория във Висшата лига по футбол на Англия. Това стана възможно след като \"мърсисайдци\" биха вкъщи Брайтън с 2:1, а втория Ман.Сити направи 2:2 като гост на Нюкасъл. Другата изненада в кръга бе загубата в Лондон на Челси с 0:1 от Уест Хем. Двата гола за Ливърпул вкара Ван Дайк, а \"червените\" завършиха с човек по-малко заради червения картон в 76-ата минута на Алисън.", "date": "2019.11.30", "title": "Ливърпул поведе с 11 точки на втория в Англия"}
{"url": "https://standartnews.com/sport/botev-pd-s-chetvrta-poredna-pobeda-407992.html", "text": "Футболистите на Ботев (Пловдив) се наложиха над Царско село с 3:0 в среща от 18-ия кръг на efbet Лига. Двубоят се игра на тежкия от дъжда терен на стадион \"Славия\" в София, а възпитаниците на Ферарио Спасов записаха четвърта поредна победа и се утвърдиха на деветото място с 22 точки, но вече са само на 4 точки точки от място в топ 6. Царско село допусна четвърто поражение в последните си пет срещи и остана 12-и с 15 точки.", "date": "2019.11.30", "title": "Ботев (Пд) с четвърта поредна победа"}
{"url": "https://standartnews.com/sport/vezenkov-s-8-tochki-v-evroligata-407965.html", "text": "Александър Везенков вкара 8 точки при убедителния успех на Олимпиакос с 91:70 като домакин на Олимпия Милано в мач от 11-ия кръг на Евролигата по баскетбол. Българинът отново заслужи доверието на треньора Кестутис Кемзура и бе в игра близо 20 минути. Най-резултатен за гръцкия отбор бе Костас Папаниколау с 17 точки, а Василис Спанулис добави 14. За тима на Олимпия Милано Родригес вкара 14 точки. За Олимпиакос победата бе пета в турнира и тимът се изкачи на 10-о място. Олимпия има седем успеха и заема 7-а позиция. В дербито на вечерта ЦСКА Москва разгроми като гост Барселона с 96:67. Брандън Дейвис и Никола Миротич бяха най-резултатни с по 19 точки за каталунците, но и това не им помогна да избегнат поражението.", "date": "2019.11.30", "title": "Везенков с 8 точки в Евролигата"}
{"url": "https://standartnews.com/sport/kamburov-pak-vkara-na-levski-408003.html", "text": "Берое и Левски направиха 1:1 в Стара Загора в среща от 18-ия кръг на efbet Лига. Двубоят представи повече борба между двете наказателни полета без особени положения. В 24-ата минута Иван Бандаловски стигна до първи по-добър шанс, когато след подаване от корнер от дясно на близката греда той засече топката, но край целта. Минута преди почивката Берое поведе. Мартин Камбуров за 21-и път в кариерата си срещу Левски, след като засече с глава от границата на малкия пеналт центриране от ляво на Иван Минчев. Найджъл Робърта изравни в 53-ата, след като минута по-рано му беше отменен гол заради засада.", "date": "2019.11.30", "title": "Камбуров пак вкара на Левски"}
{"url": "https://standartnews.com/sport/italianka-vze-prva-pobeda-za-svetovnata-kupa-v-skite-408004.html", "text": "Италианката Марта Басино се записа в историята на световните ски като победителка в старт от Световната купа. Тя трумфира в гигантския слалом в Килингтън (САЩ). За първия си успех за СК 23-годишната италианка даде общо време 1:38.19 минути. Тя бе най-бърза в първия манш с 49.05 секунди, след което направи солидно второ спускане за 49.14 секунди, за запази първото място. Втора на 0,26 сек зад нея остана миналогодишната победителка и нейна сънародничка Федерика Бриньоне. Световна вицешампионка в дисциплината от Гармиш 2011, бе седма след първия манш, но с уникален втори се качи на подиума. Олимпийската шампионка и носителка на голямата световна купа Микаела Шифрин (САЩ), завърши трета на 29 стотни от секундата. В генералното класиране за СК Шифрин вече има 240 т. Втора е Уенди Холденер (Швейц) със 128, а Бриньоне е трета със 125. Утре дамите карат слалом пак в Килингтън. Евроспорт ще излъчва пряко от 19,50 ч.", "date": "2019.11.30", "title": "Италианка взе първа победа за световната купа в ските"}
{"url": "https://standartnews.com/sport/blgarin-e-evropeyski-vitseshampion-po-taekundo-407951.html", "text": "Митко Джорджев стана европейски вицешампион по олимпийско таекуондо за мъже. \r\n \r\nВ ирландската столица Дъблин състезателят на СК Гладиатор постигна 4 победи и спечели сребърен медал в категория до 68 кг. \r\n \r\nВ първия си мач Джорджев се справи с представител на Португалия със 17:8. Във втората си среща Митко надви швед с 12:7, а в третата спечели срещу украинец с 22:18. \r\n \r\nНа полуфинала дупничанинът взе атрактивна победа над състезател от Израел 34:30. В петия си мач за деня на финала Митко Джорджев загуби от представител на Русия със 17:11, за да заслужи сребърното отличие. \r\n \r\n\"Браво, Мите, гордеем се с теб!!!\", написаха от СК Гладиатор.", "date": "2019.11.30", "title": "Българин е европейски вицешампион по таекундо"}
{"url": "https://standartnews.com/sport/germaniya-i-portugaliya-chakat-blgariya-na-evro-2020-408005.html", "text": "Националният отбор на България по футбол ще срещне в група \"F\" домакина Германия, световния шампион Франция и европейския шампион Португалия, ако преодолее плейофите и се класира за Евро 2020, отреди тегленият в Букурещ жребий. До класирането си за самото европейско обаче България ще трябва да се справи първо с Унгария, а след това и с победителя от мача между Исландия и Румъния, като и двата мача ще бъдат на Националния стадион „Васил Левски“. Мачът на откриването на европейското, което ще бъде на 12 юни в Рим, ще противопостави домакина Италия на Турция. В група \"А\" попаднаха още отборите на Швейцария и Уелс. В група \"В\" домакините Русия и Дания се събраха с отборите на Белгия и Финландия. Като най-лека се очертава група \"С\", в която са Украйна, Холандия, Австрия и един измежду Грузия, Северна Македония, Косово и Беларус. Съперниците на България в квалификациите - Англия и Чехия, се събраха отново в група \"D\". Там е и финалистът от последното световно първенство Хърватия. а четвъртият тим ще бъде победителят от поток \"С\", състоящ се от Шотландия, Израел, Норвегия и Сърбия. Завързана се очертава битката в група \"Е\", където домакинът Испания ще срещне Полша, Швеция и победителя от поток \"В\", който ще бъде един от Ирландия, Северна Ирландия, Босна и Херцеговина или Словакия.", "date": "2019.11.30", "title": "Германия и Португалия чакат България на Евро 2020"}
{"url": "https://standartnews.com/kultura/2-mln-za-kultura-zadelya-plovdiv-407962.html", "text": "Рекордните 2 млн. лв. ще отдели Община Пловдив за финансиране на Календара на културните събития през 2020 г, съобщи Марица.  Сумата е увеличена с 250 хил. лв. в сравнение с бюджета за тази година, но пък догодина културните институции ще останат без щедрите субсидии по линия на фондация „Пловдив 2019“. Проектът за бюджета на Община Пловдив и планираните средства за култура показват, че администрацията на новия кмет Здравко Димитров предпочита да концентрира ресурсите в местните творци и техните прояви, вместо да ги разпилява за чужди. Очаква се единствено \"Пловдив 2019\" с последното раздаване на 3 млн. лв. за културни събития по отворена покана „Наследството“ да подслади горчивия хап за творческите гилдии. 133 200 лв. са отделени за празници, чествания и годишни, организирани от Общината. Най-много средства от това перо - 90 хил. лв., ще бъдат отпуснати за коледните и новогодишни празници. 10 бона ще отидат за великденските тържества, а за 24 май, който винаги в Пловдив се отбелязва с особена тържественост, ще бъдат похарчени 12 хиляди лв. Провеждането на награди „Пловдив“ догодина ще излезе на бюджета 58 000 лв. заради драстично увеличения награден фонд. С най-много средства ще бъде подпомогнат Международният фолклорен фестивал, който има и огромен нереализиран потенциал пред себе си - 110 000 лв. 225 000 лв. от хазната ще отидат за традиционни и знакови за културната столица събития: „Сцена на кръстопът“ 52 000 лв., София Филм Фест в Пловдив - 20 000 лв., Рок форум - Музика от вековете - 84 000 лв., Plovdiv GuitArt Fest - 36 000 лв. и други. Между шестте районни кметства в града пък ще бъдат разпределени общо 36 000 лв., с които те да организират собствени културни инициативи. 28 000 хил. лв. пък ще бъдат дадени за събития на музеите, галериите и ансамбъл „Тракия“. Общината се е погрижила да съфинансира и участието на пловдивски културни оператори по програма „Творческа Европа“ с 40 хил. лв. 30 000 лв. са заложени за популяризиране на пловдивската културна сцена зад граница в партньорство с дипломатическите мисии на България зад граница. За „Европейски музикален фестивал - Пловдив“ са отпуснати 50 хиляди лева. Друг форум, който макар и нов, спечели десетки хиляди почитатели, е фестивалът в Лаута - „Пловдив - древен и вечен“. Събитието за исторически възстановки ще бъде финансирано с 30 хил. лв. 18-ото издание на Литературния фестивал „Пловдив чете“ на Божана Апостолова ще бъде подпомогнато с 45 000 лв. Друга запазена пловдивска марка - фестът за театър и съвременен танц „Черната кутия“ на Слава Младенова, ще получи 52 хил. лв. Също с 52 000 лв. ще бъде финансиран и „Дни на музиката в Балабановата къща” -любим фестивал за почитателите на класическата музика. Неговият събрат - Международният фестивал на камерната музика, който се провежда в Етнографския музей - ще бъде поощрен с 22 хил. лв. Една от сравнително новите и оригинални - фестът „Здравей, Армения“, който събира арменски фолклорни ансамбли от България и чужбина, ще разчита на 28 500 лв. от бюджета. Двете издания на Капана фест - през юни и през септември, ще бъдат подкрепени с 38 000 лв. Фестивалът на българското документално и анимационно кино „Златен ритон“ пък ще получи 30 000 лв. Общината ще даде 31 хил. лв и на организираната от Емил Миразчиев Седмица на съвременното  изкуство. Друго самобитно пловдивско събитие - Панаирът за кулинарно изкуство „Етно кухня на колела“, което представя ястията на етническите общности, ще бъде спонсорирано със 17 хиляди. Общината се е погрижила и за гвоздеите в програмата през най-наситения с култура месец - септември. Есенният салон на изкуствата, Националните есенни изложби и Празниците на Стария град ще получат общо 72 хиляди лева. Специално внимание е отделено на новия музикален фестивал, който събира талантливи деца от цялата страна по идея на звездната пловдивска школа Арт Войс Център. Форматът „СтоЛица на песента“ ще може да разчита на близо 29 500 лв.", "date": "2019.11.30", "title": "2 млн. за култура  заделя Пловдив"}
{"url": "https://standartnews.com/svyat/napadenieto-v-khaga-oshche-trsyat-izvrshitelya-407943.html", "text": "Издирването на нападателя в Хага продължава. Все още не е ясно дали става дума за тероризъм. \r\n \r\nТрима бяха ранени при нападения на главната търговска улица в града, докато хората пазарували в деня на Черния петък. \r\n \r\nВсички пострадали са непълнолетни.  Нападателят е успял да избяга от местопрестъплението. Полицията го издирва. \r\n \r\nСпоред местните власти той е мъж на възраст между 45 и 50 години, вероятно от северноафрикански произход.", "date": "2019.11.30", "title": "Нападението в Хага: Още търсят извършителя"}
{"url": "https://standartnews.com/svyat/kolko-struvat-botushite-na-napoleon-407940.html", "text": "Ботуши, носени от Наполеон Бонапарт на о-в Света Елена, бяха продадени за 117 208 евро на търг на аукционна къща \"Друо\" в Париж, съобщи АФП. \r\nПредварителната оценка на ботушите беше от 50 000 до 80 000 евро. Те са номер 40. Високи са 48 см, изработени са от фина черна кожа, с малки токове.  \r\n \r\nБотушите са дадени от генерал Бертран, който правел компания на императора на английския остров, на скулптора Карло Марокети, докато той работел върху скулптура на Наполеон на кон. Синът му барон Марокети ги подарил на сенатор Пол Льо Ру. Оттогава те се пазят в семейството. \r\nНаполеон е поръчвал ботушите си на обущаря Жак в Монмартър. Той често ги сменял. Размерът им съответства на ръста му - 1,69 м, който за епохата бил над средното.", "date": "2019.11.30", "title": "Колко струват ботушите на Наполеон?"}
{"url": "https://standartnews.com/svyat/otnovo-45-po-rikhter-v-grtsiya-407944.html", "text": "Ново земетресение е регистрирано в Гърция тази нощ. \r\n \r\nЗемният трус е бил със сила 4.5 по Рихтер и е с епицентър близо до град Ламия. Това съобщават от Европейския сеизмологичен център. \r\n \r\nТрусът е усетен в 22.46 часа. \r\n \r\nЗасега няма информация за пострадали, жертви или материални щети. \r\n \r\nПрипомняме, че в сряда силно земетресение разтърси гръцкия остров Крит. То бе с магнитут 6.1.", "date": "2019.11.30", "title": "Отново 4.5 по Рихтер в Гърция"}
{"url": "https://standartnews.com/kultura/otkrikha-3-neizvestni-stikhotvoreniya-na-vaptsarov-407981.html", "text": "Три неизвестни досега стихотворения на Никола Вапцаров и есе посветено на литературата са били открити при почистване в сградата на бившата дирекция на полицията в София, съобщи племенницата на поета Мая Вапцарова, цитирана от БНР:  \"Един човек, който е чистил това мазе, намира една папка. В тази папка няма само стихотворения. Те са няколко. Вътре има едно невероятно есе за културата. Три стихотворения са открити и това грамадно есе, което е около десет страници. Вапцаров като че ли преоценява бъдещето в това есе, не миналото\". Стихотворенията са написани с мастило и засега  е  разчетено само едното. След разчитането и на останалите предстои те да бъдат публикувани, съобщи още Мая Вапцарова. Тя подготвя филм, посветен на работата на Вапцаров като авиомеханик на летището във Враждебна", "date": "2019.11.30", "title": "Откриха 3 неизвестни стихотворения на Вапцаров"}
{"url": "https://standartnews.com/svyat/napadatelyat-ot-london-bridzh-e-terorist-407939.html", "text": "Полицията установи самоличността на нападателя от „Лондон бридж“ \r\n \r\nТова е 28-годишният Усман Хан, който е бивш затворник и е осъждан за тероризъм, съобщава Би Би Си, цитирани от NOVA. \r\n \r\nТой бил освободен от затвора преди една година, след като се съгласил да носи електронен чип, който да показва движението му във всеки един момент. \r\n \r\nКресида Дик от местната полиция обясни, че нападението е започнало в Риболовната зала в северната част на моста, където се провеждало събитие, в което взел участие и Усман Хан. \r\n \r\nКакто вече ви информирахме, властите на Острова определиха нападението като терористичен акт. \r\n \r\nПри него загинаха двама души, а трима бяха ранени. Органите на реда все още идентифицират жертвите.", "date": "2019.11.30", "title": "Нападателят от \"Лондон Бридж\" е терорист"}
{"url": "https://standartnews.com/svyat/strelba-v-sashch-ranikha-mzh-v-kraka-snimki-407941.html", "text": "  Полицията в американския град Сиракюз издирва нападател, прострелял мъж в крака при нападение в търговския център \"Дестини Ю Ес Ей\", предаде БТА.  \r\n \r\nНападението, извършено към 19 ч. местно време, доведе до затварянето на търговския център на Черния петък.  \r\n \r\nСпоред полицията атаката не е извършена случайно, а се дължи на конфликт или нападение.  \r\n \r\nНяма опасност за живота на пострадалия.  \r\n \r\nНачалникът на местната полиция Кентън Бъкнер съобщи пред медиите, че силите на реда са пристигнали в търговския център секунди след нападението. Извършителят обаче все още се издирва.", "date": "2019.11.30", "title": "Стрелба в САЩ, раниха мъж в крака (СНИМКИ)"}
{"url": "https://standartnews.com/sport/izprashchame-v-nedelya-alpinista-avram-avramov-407963.html", "text": "Легендарният български алпинист Аврам Аврамов ще бъде погребан утре (1 декември) от 10:00 часа в ритуалната зала на Централните софийски гробища. Близките му канят всички на поклонението. Аврам Аврамов почина преди 2 дни на 86-годишна възраст. Аврамов е бил директор на централната планинска школа „Мальовица“. Треньор по алпинизъм при Централния съвет на Българския туристически съюз. Участва в едни от най-значимите български изкачвания след Втората световна война в Алпите и Памир. През 1984 г. ръководи най-мащабната българската експедиция - \"Еверест 1984\". Тогава Христо Проданов става първият българин, изкачил най-високия връх на планетата, при това без допълнителен кислород и по най-трудния маршрут - Западният гребен, т.нар. Жесток път. Още четирима българи стигат върха в рамките на експедицията - Методи Савов, Иван Вълчев, Николай Петков и Кирил Досков. Те правят за първи път в историята цялостен траверс на Еверест, наречен по-късно “Българския траверс”, като се изкачват от запад и слизат от юг. Изкачването по Жестокия път няма повторение вече 35 години.", "date": "2019.11.30", "title": "Изпращаме в неделя големия алпинист Аврам Аврамов"}
{"url": "https://standartnews.com/biznes/standardpoors-povishi-kreditniya-reyting-na-blgariya-407935.html", "text": "Международната рейтингова агенция S&P Global Ratings повиши дългосрочния и краткосрочния кредитен рейтинг на България в чуждестранна и местна валута до 'BBB/A-2' от 'BBB-/A-3'. Перспективата пред рейтинга е положителна, съобщават от министерството на финансите. Повишението на рейтинга е в резултат на устойчивото развитие на икономиката на България, без натрупване на макроикономически дисбаланси. Фискалните и външните баланси на страната са силни, а напредъкът по присъединяването към Механизма на валутния курс II (ERM II) е стабилен. Положителната перспектива пред рейтинга отразява очакванията на анализаторите от S&P Global Ratings, че прогресивно укрепващата фискална и външна позиция на България ще продължи, като страната ще се развива устойчиво в условия на по-слаба външна икономическа среда. Според рейтинговата агенция страната е изпълнила своите ангажименти по Плана за действие за присъединяване към ERM II и Банковия съюз, но също така S&P отбелязва, че окончателното решение за това не е изцяло под неин контрол.  Институционалната конвергенция е напреднала. Осъществени са законодателни промени в областта на макропруденциалния надзор и правомощията на централната банка. Подобрена е рамката по несъстоятелността, управлението на държавните предприятия, надзора в небанковия финансов сектор и рамката за борба с изпирането на пари. Факторите, които биха довели до повишаване на рейтинга, са продължаващо стабилно икономическо развитие, без влошаване на постигнатия фискален напредък, или ако позицията на външния сектор на страната се подобри над очакванията на S&P Global Ratings. Рейтингът също може да бъде повишен, ако България извърши допълнителни  структурни и институционални реформи, например по пътя си към приемане на еврото. Рейтинговата агенция би преразгледала перспективата до стабилна, ако се наблюдава натиск по линия на външно финансиране или се натрупат значителни макроикономически дисбаланси. Пълното съдържание на прессъобщението на S&P Global Ratings можете да видите  .", "date": "2019.11.30", "title": "S&P повиши кредитния рейтинг на България"}
{"url": "https://www.standartnews.com/sport/blgarin-e-evropeyski-vitseshampion-po-taekundo-407951.html", "text": "Митко Джорджев стана европейски вицешампион по олимпийско таекуондо за мъже. \r\n \r\nВ ирландската столица Дъблин състезателят на СК Гладиатор постигна 4 победи и спечели сребърен медал в категория до 68 кг. \r\n \r\nВ първия си мач Джорджев се справи с представител на Португалия със 17:8. Във втората си среща Митко надви швед с 12:7, а в третата спечели срещу украинец с 22:18. \r\n \r\nНа полуфинала дупничанинът взе атрактивна победа над състезател от Израел 34:30. В петия си мач за деня на финала Митко Джорджев загуби от представител на Русия със 17:11, за да заслужи сребърното отличие. \r\n \r\n\"Браво, Мите, гордеем се с теб!!!\", написаха от СК Гладиатор.", "date": "2019.11.30", "title": "Българин е европейски вицешампион по таекундо"}
{"url": "https://www.standartnews.com/sport/izprashchame-v-nedelya-alpinista-avram-avramov-407963.html", "text": "Легендарният български алпинист Аврам Аврамов ще бъде погребан утре (1 декември) от 10:00 часа в ритуалната зала на Централните софийски гробища. Близките му канят всички на поклонението. Аврам Аврамов почина преди 2 дни на 86-годишна възраст. Аврамов е бил директор на централната планинска школа „Мальовица“. Треньор по алпинизъм при Централния съвет на Българския туристически съюз. Участва в едни от най-значимите български изкачвания след Втората световна война в Алпите и Памир. През 1984 г. ръководи най-мащабната българската експедиция - \"Еверест 1984\". Тогава Христо Проданов става първият българин, изкачил най-високия връх на планетата, при това без допълнителен кислород и по най-трудния маршрут - Западният гребен, т.нар. Жесток път. Още четирима българи стигат върха в рамките на експедицията - Методи Савов, Иван Вълчев, Николай Петков и Кирил Досков. Те правят за първи път в историята цялостен траверс на Еверест, наречен по-късно “Българския траверс”, като се изкачват от запад и слизат от юг. Изкачването по Жестокия път няма повторение вече 35 години.", "date": "2019.11.30", "title": "Изпращаме в неделя големия алпинист Аврам Аврамов"}
{"url": "https://www.standartnews.com/sport/italianka-vze-prva-pobeda-za-svetovnata-kupa-v-skite-408004.html", "text": "Италианката Марта Басино се записа в историята на световните ски като победителка в старт от Световната купа. Тя трумфира в гигантския слалом в Килингтън (САЩ). За първия си успех за СК 23-годишната италианка даде общо време 1:38.19 минути. Тя бе най-бърза в първия манш с 49.05 секунди, след което направи солидно второ спускане за 49.14 секунди, за запази първото място. Втора на 0,26 сек зад нея остана миналогодишната победителка и нейна сънародничка Федерика Бриньоне. Световна вицешампионка в дисциплината от Гармиш 2011, бе седма след първия манш, но с уникален втори се качи на подиума. Олимпийската шампионка и носителка на голямата световна купа Микаела Шифрин (САЩ), завърши трета на 29 стотни от секундата. В генералното класиране за СК Шифрин вече има 240 т. Втора е Уенди Холденер (Швейц) със 128, а Бриньоне е трета със 125. Утре дамите карат слалом пак в Килингтън. Евроспорт ще излъчва пряко от 19,50 ч.", "date": "2019.11.30", "title": "Италианка взе първа победа за световната купа в ските"}
{"url": "https://standartnews.com/biznes/1-mlrd-e-izlishkt-v-byudzheta-407998.html", "text": "Бюджетния излишък към края на ноември е 1,072 млрд. лева (0,9 % от прогнозния БВП). Това сочат предварителните данни на финансовото министерство. Екипът на Владислав горанов съобщава, че към края на ноември приходите, помощите и даренията по консолидираната фискална програма (КФП) се очаква да бъдат в размер на 39.82 млрд. лв., което е 90.8% от годишния разчет. Спрямо ноември 2018 г. приходите нарастват с 4 млрд. лв., като ръст се отчита както при данъчните и неданъчните приходи, така и при постъпленията в частта на помощите и даренията, където постъпват основно грантовете по програмите и фондовете на ЕС. Ръстът при данъчните приходи е в размер на 2,73 млрд. лева, неданъчните приходи нарастват с 1,01 мррд. лв., а приходите от помощи и дарения – с 260,2 млн. лева. В частта на неданъчните приходи основно се проявява базов ефект в частта на приходите по бюджета на Фонд „Сигурност на електроенергийната система“, поради влезлите в сила промени в Закона за енергетиката от 01.07.2018 г. Разходите по консолидираната фискална програма, вкл. вноската на България в бюджета на ЕС, към ноември 2019 г. са в размер на 38, 7 млрд. лв., което е 83,7 % от годишния разчет. За сравнение разходите по КФП за същия период на 2018 г. бяха в размер на 32, 9 млрд. лева. Номиналното нарастване спрямо същия период на предходната година се дължи на по-високия размер на капиталовите разходи (поради по-високите разходи по националния бюджет, вкл. разходите, свързани с реализирането на инвестиционния проект за придобиване на нов тип боен самолет за българските ВВС, както и по сметките за средства от ЕС), разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г., индексирането на пенсиите от юли 2019 г. и увеличение на здравноосигурителните плащания, заложено в ЗБНЗОК за 2019 г.) и други, обясняват от финансовото министерсто. Частта от вноската на Република България в бюджета на ЕС, изплатена към 30.11.2019 г. от централния бюджет, възлиза на 1, 13 млрд. лв., което е в изпълнение на действащото към момента законодателство в областта на собствените ресурси на ЕС.", "date": "2019.11.30", "title": "1 млрд. е излишъкът в бюджета"}
{"url": "https://standartnews.com/biznes/pazaruvame-3-pti-po-malko-onlayn-ot-evropeytsite-407937.html", "text": "Онлайн пазаруването става все по-популярно в рамите на Европейския съюз показва проучване на eurostat обявено от БНР. Потребителите оценяват предимствата, като например възможността да пазаруват по всяко време и навсякъде, да имат достъп до по-широка гама от продукти и да могат лесно да сравняват цените. Днешният Черен петък, както и предстоящият Кибер понеделник, са особено популярни за купувачите, които търсят някои изгодни онлайн ценови оферти. В тази връзка Евростат представи данни, според които 60% от хората в ЕС на възраст от 16 до 74 години са пазарували онлайн през 2018 година в сравнение с 32% десет години по-рано (през 2008 година). Най-високият процент на хората, които са пазарували онлайн през предходната година, е в Дания (84%), следвана от Обединеното кралство (83%), Холандия (80%), Швеция (78%) и Германия (77%). На другия полюс са Румъния (с едва 20%) и България (със скромните 21%). През 2008 година обаче едва 3% от българите са ползвали услугата за онлайн пазаруване, докато през 2017 година делът има е нараснал до 18%, показват днешното прочуване на Евростат. Въпреки че мъжете са малко по-склонни от жените да пазаруват онлайн, през последните десет години делът на онлайн купувачите се е увеличил повече сред жените (от 30% през 2008 г. на 59% през 2018 г.), отколкото сред мъжете (от 35% до 61%). Проучването на Евростат също така отчита, че през последните 10 години делът на онлайн купувачите в ЕС се увеличава сред всички възрастови групи, но най-вече при по-младите потребители на интернет на възраст от 16 до 24 години (от 40% през 2008 г. на 72% през 2018 г.) и тези на възраст от 25 до 34 години (от 46% през 2008 г. до 78% през миналата година).", "date": "2019.11.30", "title": "Пазаруваме 3 пъти по-малко онлайн от европейците"}
{"url": "https://standartnews.com/biznes/turski-potok-startira-na-8-yanuari-407999.html", "text": "Газопроводът „Турски поток“ ще стартира на 8 януари. Това заяви турският президент Реджеп Тайип Ердоган на церемония по откриването на газопровода TANAP в Едирне, предаде NTV. Преди дни Димитър Песков, прессекратарят на на Путин, заяви че новият газопровод ще бъде официално открит в Истанбул с участието на руския и турския президент. Миналата неделя бе съобщено, че завършват подготвителните работи по тръбите, а „Газпром“ вече е напълнил и двете разклонения на тръбата от Анапа до крайбрежието на Турция. Двете разклонения на „Турски поток“ са с мощност от по 15,75 милиарда куб. метра, едното е предназначено за турските потребители, а второто – за страните от Югоизточна Европа по тръба от България до Унгария. В момента се строят отделните участъци, като един от най-сложните е този под  Дунав, в района на град Смедерево, на 50 километра от Белград, пише РИА новости.", "date": "2019.11.30", "title": "„Турски поток“ стартира на 8 януари"}
{"url": "https://www.standartnews.com/sport/kamburov-pak-vkara-na-levski-408003.html", "text": "Берое и Левски направиха 1:1 в Стара Загора в среща от 18-ия кръг на efbet Лига. Двубоят представи повече борба между двете наказателни полета без особени положения. В 24-ата минута Иван Бандаловски стигна до първи по-добър шанс, когато след подаване от корнер от дясно на близката греда той засече топката, но край целта. Минута преди почивката Берое поведе. Мартин Камбуров за 21-и път в кариерата си срещу Левски, след като засече с глава от границата на малкия пеналт центриране от ляво на Иван Минчев. Найджъл Робърта изравни в 53-ата, след като минута по-рано му беше отменен гол заради засада.", "date": "2019.11.30", "title": "Камбуров пак вкара на Левски"}
{"url": "https://standartnews.com/svyat/interpol-predlozhi-pomoshch-na-velikobritaniya-407945.html", "text": "Генералният секретар на Интерпол Юрген Щок заяви, че организацията е готова да предостави на британските власти всякаква помощ свързана с терористичното нападение в Лондон, предаде ТАСС. Щок заяви снощи в Туитър, че мисли за жертвите на атентата и съчувства на семействата им. Генералният секретар на Интерпол изрази признателност \"за бързите действия на тези, които реагираха първи и за смелостта, проявена от представители на обществеността\". Лондонската полиция потвърди самоличността на убития от полицаите нападател. Атаката е дело на 28-годишния Усман Хан, живеещ в Стафордшър, съобщава Ройтерс. По данни на в. \"Таймс\" през 2012 г. той е бил осъден за престъпление, свързано с ислямския тероризъм. Хан е бил освободен от затвора година преди нападението, след като приел да носи гривна, позволяваща да бъде проследен. В интервю преди вечерното заседание на кризисния комитет \"Кобра\" на британското правителство премиерът Борис Джонсън определи като грешка факта, че \"опасни престъпници могат да излизат предсрочно от затвора\". \"Трябва да се откажем от този навик и да налагаме подходящите присъди на опасни престъпници, особено на терористи\", добави премиерът.", "date": "2019.11.30", "title": "Интерпол предложи помощ на Великобритания"}
{"url": "https://standartnews.com/biznes/vse-poveche-khora-kopneeli-za-sotsializm-407969.html", "text": "Има интересна тенденция в политическите симпатии на хората в развитите страни. Изглeждa, чe мнoгo xopa нa Зaпaд днec ca пpивъpжeници нa coциaлизмa, cъдeйĸи пo вce пo-чecтoтo cпoмeнaвaнe нa тaзи пoлитичecĸa cиcтeмa oт paзлични гpyпи aĸтивиcти пo нoвинитe, пишe иĸoнoмиcтът Poбъpт Бapън. Moжe би пpивъpжeницитe нa тaзи cиcтeмa миcлят, чe имa нaчини зa cъздaвaнe нa бoгaтcтвo, ĸoитo нe вĸлючвaт oтгoвapянeтo нa нyждитe нa ocтaнaлитe нa пaзapa. Например, пpeди пoчти пoлoвин вeĸ CAЩ cĸъca вcичĸи вpъзĸи мeждy дoлapa и злaтoтo. Toвa бeшe нaпpaвeнo oт дpyгитe вoдeщи дъpжaви пpeди oщe пoвeчe вpeмe. B peзyлтaт нa тoвa днec живeeм в cвят, в ĸoйтo cъздaвaнeтo нa бoгaтcтвo oт мнoзинa ce paзглeждa ĸaтo нeщo изĸлючитeлнo лecнo - дocтaтъчнo e пpocтo пapитe дa ce нaпeчaтaт.Πeчaтaнeтo нa пapи cъщo имa cвoятa цeнa, нo тя e нeвидимa. Чoвeĸ нe виждa пoгpeшнитe инвecтиции, дo ĸoитo paзxoдвaнeтo им вoди. Дopи и пocĸъпвaнeтo нa цeнитe cлeд cъздaвaнeтo им ce cлyчвa cъc зaбaвянe и нe e paвнoмepнo paзпpeдeлeнo в иĸoнoмиĸaтa, Зapaди eфeĸтa нa Kaнтийoн, пpи ĸoйтo пъpвитe пoлyчaтeли нa пapитe мoгaт дa плaщaт зa cтoĸи и ycлyги нa cтapитe им цeни, a зa cлeдвaщитe пoтpeбитeли, дo ĸoитo дocтигaт нoвитe пapи, ce пoĸaчвaт и цeнитe. Ho дopи и тoгaвa мaлцинa cвъpзвaт нapacтвaщитe цeни c пapичнoтo пpeдлaгaнe. Bъзcтaнoвявaнeтo нa cтaбилнaтa пapичнa cиcтeмa oбaчe щe e тpyднo нaчинaниe.  ", "date": "2019.11.30", "title": "Все повече хора копнеели за социализъм"}
{"url": "https://standartnews.com/biznes/za-prvi-pt-imame-20-po-evtin-priroden-gaz-407988.html", "text": "\"България купи за първи път различна газ от „Газпром”. В крайна сметка дойде 20 % по-евтин природен газ. В момента той се търгува по 12 долара, а ние го получаваме по 19. В момента Булгаргаз е монополист. С новите изменения в закона можем да доставяме газ отвсякъде\". Това заяви в предаването  „Офанзива\" с Любо Огнянов по Канал 3 председателят на енергийната комисия в парламента Валентин Николов от ГЕРБ. Той съобщи, че само топлофикациите и електроразпределителните връзки ще вземат регулирани цени. Открихме вече 11-километровата връзка, която свързва турската с българската. Имаме искане за нова точка на достъп. Газът да влиза вече откъм Турция. През януари Гърция и Македония ще бъдат задоволени от тази точка на достъп, обясни Николов. Във връзка с резултатите от посещението на Бойко Борисов в САЩ по темата енергетика Валентин Николов заяви, че САЩ имат интерес от диверсификация на доставките на газ. Втечнен газ може да идва от всякъде, до 20 % България транс газ ще участва в този терминал. Посещението на Борисов засегна и ядреното гориво. Също и Балкански поток и АЕЦ Белене. И двете са чувствителни за САЩ. Южен поток не беше български, а Балкански поток е български\", коментира Николов.   \"НЕК разполага с част от оборудването за ядрения остров. Имаме и проект, който е пред лицензи. Приключил е срокът и в момента очакваме г-жа Теменужка Петкова да ни предложи листа”, коментира шефът на енергийната комисия в НС. Той уточни, че интерес имат водещи компании в енергетиката: \"Фраматом\", \"Дженеръл електрик\", \"Росатом\", корейска ядрена компания и водещата китайска. Едни от най-големите компании са заинтерсовани от този проект. Проектът трябва да бъде променен. Ядрени експерти от Америка трябва да дойдат, ако искаме АЕЦ \"Белене\" да работи\", каза още той. \"Уестингхаус произвеждат касети с ядрено гориво в Швеция. Опитът им с руски централи беше неуспешен, касетите се огънаха пред голямата им мощност. В Украйна нямаме данни за лоши резултати. Няма да бъде допуснато нелицензирано ядрено гориво. АЕЦ Козлодуй работи с по-обогатено руско гориво. Това позволява да вдигнем мощността с 8 %.”, каза депутатът от ГЕРБ.  Той призна, че оставката на Бисер Петков го е изненадала. Може би премиерът иска по-действена работа\", заключи Валентин Николов като не се нае да прогнозира коя от двете заместнички на Петков – Зорница Русинова или Деница Сачева, ще  наследи на поста или министър-председателят ще се спре на трети експерт.", "date": "2019.11.30", "title": "За първи път имаме 20% по-евтин природен газ"}
{"url": "https://standartnews.com/biznes/bernar-arno-predplati-zakuskite-si-v-tifani-407964.html", "text": "За модната индустрия в света вече е ясно коя ще е сделката за 2020 година след като „Луи Вюитон“ (Louis Vuitton) обяви, че придобива американския бижутериен символ „Тифани“ (Tiffany) за повече от 16 млрд. долара, а окончателният договор ще е факт до една година. Това ще е най-голямата в историята сделка между компании за луксозни стоки, както и най-голямото придобиване на „Луи Вюитон Моет Хенеси“ (LVMH). LVMH, чийто президент Бернар Арно стана третият най-богат човек на света със състояние от над 100 млрд. долара, е сключила \"окончателно споразумение с цел придобиване на \"Тифани\" за 135 долара за акция в брой, гласи съвместно изявление на двете компании. През 2019 г. стойността на акциите на LVMH се увеличи с повече от 50%, което означава, че сега най-близкият конкурент Kering, заемащ същата ниша, е три пъти по-малък, въпреки факта, че активите му включват Gucci, Saint Laurent и Balenciaga. Макар да е под известно напрежение от пазара в последно време заради икономическата конюнктура, „Тифани“ е символ, както на Ню Йорк, така и на цялата съвременна бижутерийна индустрия. А най-голямата конкуренция на „Тифани“ идва не от друга фирма в бизнеса, а от едно вече класическо събитие – филмът „Закуска в Тифани“ от 1961 г. с вечно красивата Одри Хепбърн, както и от едно „модно“ събитие – главният магазин на бижутерийния гигант е на „5-то авеню“ в Ню Йорк, точно до „Тръмп Тауър“… Създадена преди близо два века, днес „Тифани“ има над 300 фирмени магазина по света, а за нея работят 14 хил. души. Що се отнася до новия притежател на „Тифани“ – френския супермагнат Бернар Арно – хора от обкръжението му твърдят, че отдавна е мечтаел да има това „бижу“ в своята колекция от бизнеси с глобален обхват. Последният му успех в тази посока бе закупуването на модната марка „Булгари“ (Bvlgari) през 2011 г. за далеч по-скромните 5,2 млрд. долара. „Уважаваме и се прекланяме пред „Тифани“ и имаме намерение да развием това бижу със същите посветеност и отдаденост, с които се грижим за всеки от нашите маркови бизнеси (фр. Maisons – бел. прев.)“, казва Арно и признава още: „Гордост ще е за нас да поставим „Тифани“ сред водещите ни брандове и ще се погрижим тя да процъфтява векове напред“, гръмко се изказва френският милиардер. LVMH притежава 75 класически и модни топ марки, като Kenzo, Tag Heuer, Dom Pérignon, Moet & Chandon, Christian Dior, Givenchy, Fendi и др. Бернар Арно ще има още много закуски в Тифани - както и обеди, вечери и заседания на борда, шегуват се нюйоркски модни редактори и критици. Консервативните умове пък се чувстват нещастни – сделката слага край на 182-годишната история на Тифани като самостоятелна марка и отразява трудността да останеш независим в епоха на нарастваща консолидация в името на оцеляването на пазара. Поглъщането на „Тифани“ от LVMH показва нарастващия интерес на компанията на Арно към области извън традиционните „леки“ луксозни стоки като дрехи и кожени изделия. То идва след закупуването хотелиерската група Belmond миналия декември за 2,6 милиарда долара и мажоритарен дял в немската марка за куфари Rimowa през 2016 г. за 719 милиона долара. Покупката сега отбелязва и втората голяма инвестиция на LVMH в американска марка тази година, след създаването на нова луксозна къща Fenty, заедно с певицата Риана. Групата откри и фабрика на „Луи Вюитон“ в Тексас миналия месец, специално за да произвежда луксозните чанти за американския пазар. Президентът Тръмп бе на откриването и преряза символичната лента по време на официалната церемония. Поемането на Тифани вероятно ще направи LVMH по-конкурентоспособна в надпреварата с „Ришмон“ (Richemont) - швейцарската луксозна група, която притежава „Картие“ (Cartier). Бижутата бяха сред луксозните категории с най-висок ръст на продажбите през миналата година - 7% - показва доклад на глобалната консултантска компания Bain & Co. „Тифани“, след протяжен период, в който изглеждаше, че чезне от полезрението на основните си потребители, почти се „приземи“ с период на застой в продажбите и бе поразена още от напускането на своя изпълнителен директор. Сега бижутерийната компания е под ръководството на Алесандро Болиоло. Той приложи подход, който мнозина очакваха отдавна – сви продажбите на по-евтини подаръчни стоки, префасонира фирмения маркетинг, за да привлече по-млади купувачи, и потърси разширяване в посока Китай. Рийд Кракофф - дизайнерът, който превърна Coach от прашна марка чанти в един от двигателите на съвременния пазар, стана част от екипа на „Тифани“ като артистичен директор през 2017 г., а също така играе важна роля в промяната на атрактивните предложения на фирмата, с които тя да кореспондира с търсенето в социалните мрежи. В резултат се появиха „ежедневни предмети“ като метални кенове, топки прежда и транспортири (!), изработени от сребро, нова колекция „хартиени цветя“ с редки скъпоценни камъни и др. Важна бе и рекламната кампания с Лейди Гага. Звездата носеше огърлица със 128-каратов диамант „Тифани“ на червения килим на Оскарите през февруари. За LVMH и „Тифани“ сливането предоставя уникална възможност за растеж в посока Китай - втората най-голяма икономика в света, а вече и двигател на глобалната търговия с обувки, чанти, модни облекла, бижута и часовници Тифани започна да се насочва към нововъзникващия китайски пазар за булчински и годежни пръстени преди повече от десетилетие и днес има сериозна база от клиенти в Далечния Изток. Широка е и познаваемостта на марката сред потребителите от високата и средната класи в страната. В момента „Тифани“ има 35 магазина в континентален Китай и още 10 в Хонконг. Обезценяването на юана, търговската война между САЩ и Китай и протестите в Хонг Конг засегнаха тежко китайските туристически разходи. Но пък „Тифани“ веднага се преориентира - увеличи инвестициите си в континенталната част на Китай и предложи стоки с висока инвестиционна стойност на китайските купувачи по-близо до дома им. Тази стратегия почти сигурно ще бъде следвана и от LVMH след като приключи придобиването. През 2018 г. консултантската компания Bain & Co определи пазара на бижута за един от най-успешните в сегмента на луксозните стоки и прогнозира растежа си през 2019 година. Името на Наталия Водянова е известно в Русия, вече сравнително по-известно по света, и напълно неизвестно у нас. Тя е съпруга на Антоан Арно – син и наследник на Бернар. За да отбележи новата семейна придобивка, по-младият Арно публикува в Инстаграм не снимка а само фон с патентования цвят на „Тифани“. Приемникът на империята е лаконичен – подписал е поста с думите „Добре дошли“. От своя страна руската супермоделка, която се занимава основно с благотворителност, също не можа да сдържи радостта от голяма покупка на свекъра си, но се показа в мрежата по пижама. Основателката на фондация „Голо сърце“ (Naked Heart) пише, позовавайки се на известния роман на Труман Капоти (станал още по-известен с филма „Закуска в Тифани“), писмо до Дядо Коледа… „Скъпи Дядо Коледа, може ли всяка закуска през следващата година да е в Тифани? Кълна се, че цялата тази година бях добро момиче.\" Марката „Тифани“, възпята от Одри Хепбърн във филма „Закуска в тифани“ от 1961 г., все пак се нуждаеше от нова подкрепа и от начин да завоюва вниманието на милениалите и на поколението Х, И ако в първия ден на откриването на бижутерското ателие на Чарлз Луи Тифани и Джон Янг през далечната 1837 г в Ню Йорк печалба е по-малко от 5 долара, то днес положителния финансов резултат надхвърля 5 млрд. долара. По време на Гражданската война (1861-1864 г.) компанията рязко сменя предмета си на дейност като започва да продава оръжие за Севера. Помещенията, в които преди това са били съхранявани бижута, тогава се превръщат в складове за саби и хирургически материали, доставяни от Европа. Именно по това време собствениците натрупват огромен капитал. Синът на един от основателите на компанията, Луи Комфърт Тифани,  става главен дизайнер. Това се случва през 1902 г., след смъртта на баща му. Вдъхновение за украшенията, които създава, той черпи от цветята и природата като цяло. Някои от тях са повлияни от изкуството на етруските. Мотиви, включващи глухарчета, птички и  къпини са много често срещани. Тифани използва темата за скарабея като елемент за декорация. Някои от бижутата са толкова масивни, че напомнят за келтите. Те са съвсем различни от нежните и ефирните произведения на артистите, принадлежащи към течението в изкуството, господстващо по това време и наричано Арт нуво. Украшенията на „Тифани“ имат много елементи, но работата с цветовете е това, което ги прави уникални. Тифани използва различни нюанси на зеленото, синьото и жълтото. Емблема на бижутерската къща става аквамаринът. Този цвят е регистриран като търговска марка на компанията. Дори надгробният камък на семейната гробница в Ню Йорк е в аквамарин. Компанията въвежда модата на годежните пръстени през 1886 г. Един такъв подарява и Франклин Делано Рузвелт на годеницата си през 1904 г. Оттогава много жени казват заветното „да“ именно държейки произведение на Тифани в ръцете си. До 1907 г. не е съществувала единна и ясна система за измерване на брилянтите, рубините, изумрудите и т.н. Главният гемолог на „Тифани“ успява да въведе единна метрическа единица за претегляне на  скъпоценните камъни – карат. Каратът тежи 0,2 грама, или 200 милиграма.", "date": "2019.11.30", "title": "Бернар Арно предплати  закуските си в Тифани"}
{"url": "https://standartnews.com/biznes/api-tol-sistemata-trgva-do-mart-407959.html", "text": "  Законодателят ни е дал краен срок 1 март 2020 г., така че в рамките на този срок ТОЛ системата ще тръгне. Това каза проф. Олег Асенов, член на управителен съвет на Агенция „Пътна инфраструктура“ (АПИ). „В България въвеждаме модел на смесена система за таксуване. Леките автомобили до 3,5 тона се таксуват на база на време, електронна винетка, а автомобилите над 3,5 тона се таксуват на база на изминато разстояние или по-известно като тол. И за автобусите също ще бъдат таксувани като пътни превозни средства над 3,5 тона, каквито са“, заяви проф. Олег Асенов. „За колите оставаме на електронна винетка, по начина, по който се таксуваше през тази година. Няма да има промени за леките автомобили и в предложената сега тарифа също и ставките, тоест което плащат шофьорите на леки автомобили до момента, ще го плащат и следващата година“, допълни Асенов.", "date": "2019.11.30", "title": "АПИ: ТОЛ системата  тръгва до март"}
{"url": "https://www.standartnews.com/sport/vezenkov-s-8-tochki-v-evroligata-407965.html", "text": "Александър Везенков вкара 8 точки при убедителния успех на Олимпиакос с 91:70 като домакин на Олимпия Милано в мач от 11-ия кръг на Евролигата по баскетбол. Българинът отново заслужи доверието на треньора Кестутис Кемзура и бе в игра близо 20 минути. Най-резултатен за гръцкия отбор бе Костас Папаниколау с 17 точки, а Василис Спанулис добави 14. За тима на Олимпия Милано Родригес вкара 14 точки. За Олимпиакос победата бе пета в турнира и тимът се изкачи на 10-о място. Олимпия има седем успеха и заема 7-а позиция. В дербито на вечерта ЦСКА Москва разгроми като гост Барселона с 96:67. Брандън Дейвис и Никола Миротич бяха най-резултатни с по 19 точки за каталунците, но и това не им помогна да избегнат поражението.", "date": "2019.11.30", "title": "Везенков с 8 точки в Евролигата"}
{"url": "https://standartnews.com/svyat/mrsen-vzdukh-v-iran-zatvaryat-uchilishcha-407955.html", "text": "Училища и университети в Иран затвориха врати заради токсичния смог, обхванал части на страната, съобщава АФП. В столицата Техеран също е отчетено високо съдържание на фини прахови частици, посочват местни медии. \r\n \r\nРешението събота да бъде обявен за неучебен ден беше обявено от заместник-губернатора Мохаммад Тагхизадех, след среща на извънредния комитет по замърсяването на въздуха. Властите въведоха и редица мерки сред които ограничение за движение на частни автомобили по улиците на столицата и забрана за движение на камиони. \r\nХората с респираторни заболявания бяха посъветвани да останат по домовете си, а спортните събития на открито бяха отменени. Няма да работят и училищата в северната провинция Алборз, както и в централната провинция Исфахан. \r\n \r\nСпоред експерти концентрацията на фини прахови частици е 146 микрограма на кубичен метър, което е опасно за здравето ниво. Всяка година заради мръсния въздух в страната се регистрират близо 30 000 смъртни случаи. \r\n \r\nСмогът се очаква да се разпръсне над мегаполиса с население от 8 милиона души в понеделник, когато се очаква дъждовно време. Замърсяването на въздуха е особено голям проблем в Техеран през зимата заради липсата на вятър, а студеният въздух задържа смога над района в продължение на дни – явление известно като термална инверсия.", "date": "2019.11.30", "title": "Мръсен въздух в Иран, затварят училища"}
{"url": "https://standartnews.com/svyat/vredni-li-sa-imeylite-za-okolnata-sreda-407970.html", "text": "На пръв поглед може да звучи странно, че имелите са вредни за околната среда. Компанията от Великобритания OVO Energy се е заела да изчисли как вредим на околната среда, изпращайки електронната си поща. Интересна статистика показва, че ако всеки човек наОстрова намали изпращаните си имейли поне с един, въглеродните емисии щенамалеят с над 16 000 тона! Това се равнява на въглеродните емисии на 3334 дизелови автомобили. Изпращането на електронно съобщения зависи от работата на огромни сървъри, разпръснати по целия свят. На пръв поглед това е незначително, но събрано от всичкихсъобщения, изпращани на ден, става различно.    ", "date": "2019.11.30", "title": "Вредни ли са имейлите за околната среда?"}
{"url": "https://standartnews.com/svyat/prvi-snyag-v-pekin-za-tazi-zima-snimki-407956.html", "text": "Първи сняг в Пекин за тази зима, съобщава БГНЕС. БГНЕС \r\n \r\nСнеговалежът започна още в петък следобед в северозападната част на града и бързо покри улиците и сградите с бяла пелена. БГНЕС   Мнозина от жителите и гостите на китайската столица бяха въодушевени от първите снежинки и излязоха от домовете си, за да се насладят на чистия въздух. БГНЕС \r\n \r\nДо събота сутрин целият мегаполис беше покрит с дебели преспи сняг. Древните сгради в златно и червено сега са изцяло в бяло, а дърветата се превиват под тежестта на снега. БГНЕС Според синоптиците най-дебелите преспи са в северозападната част на Пекин и достигат 11 сантиметра. БГНЕС Не се очаква обаче снежната пелена да се задържи дълго, тъй като в неделя се очаква затопляне на времето. БГНЕС Натрупалият сняг в планинските райони обаче ще остане.", "date": "2019.11.30", "title": "Първи сняг в Пекин за тази зима (СНИМКИ)"}
{"url": "https://www.standartnews.com/sport/germaniya-i-portugaliya-chakat-blgariya-na-evro-2020-408005.html", "text": "Националният отбор на България по футбол ще срещне в група \"F\" домакина Германия, световния шампион Франция и европейския шампион Португалия, ако преодолее плейофите и се класира за Евро 2020, отреди тегленият в Букурещ жребий. До класирането си за самото европейско обаче България ще трябва да се справи първо с Унгария, а след това и с победителя от мача между Исландия и Румъния, като и двата мача ще бъдат на Националния стадион „Васил Левски“. Мачът на откриването на европейското, което ще бъде на 12 юни в Рим, ще противопостави домакина Италия на Турция. В група \"А\" попаднаха още отборите на Швейцария и Уелс. В група \"В\" домакините Русия и Дания се събраха с отборите на Белгия и Финландия. Като най-лека се очертава група \"С\", в която са Украйна, Холандия, Австрия и един измежду Грузия, Северна Македония, Косово и Беларус. Съперниците на България в квалификациите - Англия и Чехия, се събраха отново в група \"D\". Там е и финалистът от последното световно първенство Хърватия. а четвъртият тим ще бъде победителят от поток \"С\", състоящ се от Шотландия, Израел, Норвегия и Сърбия. Завързана се очертава битката в група \"Е\", където домакинът Испания ще срещне Полша, Швеция и победителя от поток \"В\", който ще бъде един от Ирландия, Северна Ирландия, Босна и Херцеговина или Словакия.", "date": "2019.11.30", "title": "Германия и Португалия чакат България на Евро 2020"}
{"url": "https://standartnews.com/svyat/lavina-otnese-italiantsi-pod-monblan-407975.html", "text": "Двама души загинаха при лавина от италианската страна на най-високия връх в Алпите, Монблан, предаде Асошиейтед прес, като се позова на властите. Жертвите са италианци. Те карали ски извън пистите, когато били затрупани от лавина на около 3000 метра надморска височина.", "date": "2019.11.30", "title": "Лавина отнесе италианци под Монблан"}
{"url": "https://standartnews.com/svyat/khelikopter-se-razbi-v-yuzhna-rusiya-407967.html", "text": "Хеликоптер падна и се подпали тази сутрин в Краснодарския край в Южна Русия, предаде ТАСС, цитирайки местните власти в района на произшествието. Пилотът е загинал. Трагичният инцидент е станал недалече от черноморското пристанище Новоросийск. Лекият хеликоптер тип Robinson R44 е принадлежал на компанията \"Абрау-Дюрсо\" и е летял към град Анапа. Пилотът е бил сам на борда Обстоятелствата на инцидента с хеликоптера все още се изясняват. От спасителната служба в Новоросийск уточниха за ТАСС,че хеликоптерът е паднал на планински склон. На земята няма разрушения. В справка на ТАСС се посочва, че от началото на 2015 г. до вчера в Русия са станали 12 катастрофи с леки хеликоптери от тази марка - 4-местния R44 и 5-местната му модификация R66. При тези инциденти са загинали около 30 души. Този тип леки хеликоптери се използват главно от бизнесмени и техните компании.", "date": "2019.11.30", "title": "Хеликоптер се разби в Южна Русия"}
{"url": "https://standartnews.com/svyat/legendarnoto-mayazerati-praznuva-60-godinis-407973.html", "text": "Преди шестдесет години моделът 5000 GT, купе 2 + 2, беше представено на автомобилното изложение в Торино и стана безспорната звезда на събитието. Сега Maserati чества годишнината на този изключителен автомобил, създаден по специфичното искане на шаха на Персия, Реза Пахлави. Точно 34 автомобила от този модел са построени в завода Viale Ciro Menotti в Модена. Най-интересният факт за Maserati 5000 GT е, че той е правен с купета на почти всички водещи италиански каросеристи от онова време - Allemano, Pininfarina, Monterosa, Ghia, Bertone и Frua, да не говорим на Michelotti за Vignale. \r\nРеза Пахлави, тогавашният шах на Персия, и голям ентусиаст на високо мощните спортни автомобили, тества 3500 GT към края на 1958 г. и е възхитен от него. Той обаче поиска увеличаване на мощноста и Джулио Алфиери, технически директор на Maserati по това време, разбира, че колата ще трябва да бъде изцяло преработена, за да задоволи изискванията на този престижен клиент, пише Автопрес 2001. Автомобилът, чиято първа каросерия е построена от Carrozzeria Touring, е пусната на автомобилното изложение в Торино през 1959 г. и получава прозвището „Шах на Персия” в чест на уникалния си клиент. Само три такива специални версии са произведени. Maserati с този модел доказа възможностите си да създава престижен продукт, предоставящ изключителна елегантност, безупречна функционалност и абсолютен комфорт, съчетан с вълнуващо изпълнение. 5000 GT е VIP-автомобил, както по ексклузивност, така и по отношение на мощноста си. Поради изключително отличителния си характер и високата цена, общият брой на направените автомобили е само 34.", "date": "2019.11.30", "title": "Легендарното Maserati празнува 60 години"}
{"url": "https://standartnews.com/svyat/okonchatelno-50-zaginali-pri-zemetresenieto-v-albaniya-407979.html", "text": "След окончателното приключване на спасително-издирвателната операция за оцелели следземетресението в Албания, загиналите са общо 50 доуши. Това обяви премиерът на балканската страна Еди Рама, цитиран от АП. Рама уточни, че предварителната информация показва, че повече от 1465 сгради в столицата Тирана и около 900 в Дуръс са със сериозни щети при земетресението от 6,4 по Рихтер във вторник. Около 2000 души са пострадали. Една жена е в кома, съобщиха здравните власти. Според предварителни данни най-малко 4000 души са останали без дом. Около 2500 души са настанени в хотели. Други са транспортирани в съседно Косово или в източни райони на Албания.", "date": "2019.11.30", "title": "Окончателно - 50 загинали при земетресението в Албания"}
{"url": "https://www.standartnews.com/sport/botev-pd-s-chetvrta-poredna-pobeda-407992.html", "text": "Футболистите на Ботев (Пловдив) се наложиха над Царско село с 3:0 в среща от 18-ия кръг на efbet Лига. Двубоят се игра на тежкия от дъжда терен на стадион \"Славия\" в София, а възпитаниците на Ферарио Спасов записаха четвърта поредна победа и се утвърдиха на деветото място с 22 точки, но вече са само на 4 точки точки от място в топ 6. Царско село допусна четвърто поражение в последните си пет срещи и остана 12-и с 15 точки.", "date": "2019.11.30", "title": "Ботев (Пд) с четвърта поредна победа"}
{"url": "https://www.standartnews.com/sport/livrpul-povede-s-11-tochki-na-vtoriya-v-angliya-407991.html", "text": "Ливърпул увеличи аванса си на 11 точки пред втория във Висшата лига по футбол на Англия. Това стана възможно след като \"мърсисайдци\" биха вкъщи Брайтън с 2:1, а втория Ман.Сити направи 2:2 като гост на Нюкасъл. Другата изненада в кръга бе загубата в Лондон на Челси с 0:1 от Уест Хем. Двата гола за Ливърпул вкара Ван Дайк, а \"червените\" завършиха с човек по-малко заради червения картон в 76-ата минута на Алисън.", "date": "2019.11.30", "title": "Ливърпул поведе с 11 точки на втория в Англия"}
{"url": "https://standartnews.com/svyat/otkrikha-kuche-vlk-na-18-000-godini-407978.html", "text": "Наскоро археолози от рускиь град Якутск са открили най-стария до момента потомък на кучетата, който е напълно възможно да се окаже преходен вид междукучетата и вълците. Археолозите са успели да установят, че то е починало на вързаст около два месеца, преди цели 18 000 години. Почти цялото тяло на животното е в непокътнат вид, дори мустаците му са запазени.  Учените смятат, че изследванията върху животното ще дадат доста яснота около произхода на кучетата.  ", "date": "2019.11.30", "title": "Откриха куче вълк на 18 000 години"}
{"url": "https://standartnews.com/svyat/vizhte-kasapina-ot-london-407983.html", "text": "Усман Хан, на 28 г., е терористът, който вилня в Лондон вчера. Той уби двама души с нож преди смели минувачи да го обезвредят на „Лондон Бридж“, след което полицията го застреля на място при вида на пояса му с експлозиви, оказали се впоследствие фалшиви. Психопатът е излежал половината от 16-годишна присъда за терористична дейност. Изправен е пред правосъдието през 2012 г., когато е доказано, че е планирал да взриви лондонската борса и да създаде лагер за терористи на поземлен участък в Пакистан, притежаван от семейството му. Той и още двама негови съучастници получават 16-годишни присъди от Апелативния съд през април 2013 г., информира \"Скай нюз\". След като излежал половината от присъдата си (зачели му 408 дни под стража), той бил освободен под гаранция. Пуснат е от затвора през декември 2018 г. Вчера той уби мъж и жена с нож, рани други две жени и мъж, които се възстаноовяват в болница. Към момента разследващите не разкриват дали убиецът клони към \"Ал Кайда\" или т. нар. Ислямска държава. Вътрешният министър Прити Пател, която е от индийски произход, отказа да коментира появилата се в медиите информация за психопата, който след освобождаването си е носел електронна гривна. \"Полицията има нужда от време за разследването, не е правилно да се спекулира“, каза тя. Премиерът Борис Джонсън, беше далеч по-категоричен в изказване преди заседание на правителствения комитет за извънредни ситуации Cobra: “Аз дълго съм спорил, че е грешка да се позволява на сериозни престъпници, склонни към насилие, да излизат от затвора рано и е много важно да приключим с този навик и да налагаме подходящите присъди за опасни престъпници, особено терористи“, каза Джонсън.  Той уточни, че в следващите дни по улиците ще има повече полицейски патрули, особено в Лондон, защото  идната седмица в английската столица ще се състои срещата на върха на страните от НАТО. Тя бе отменена заради кървавия петък.", "date": "2019.11.30", "title": "Вижте касапина от Лондон"}
{"url": "https://standartnews.com/regionalni/elkhi-na-talanta-pred-ndk-407996.html", "text": "Коледната елха на София ще грейне точно в 18 ч. утре, 1 декември 2019 г. Тя ще бъде запалена от кмета Йорданка Фандъкова. С пълна сила текат приготовленията около украсяването на дървото пред НДК. Различното тази година е, че заедно с него в градината пред НДК ще грейнат и близо четиридесет приказно украсени живи елхи на таланта - част от едноименната коледна благотворителна кампания на Фондация \"Стоян Камбарев\", в партньорство със Столична Община. Запалването на светлините на елхите ще бъде съпроводено с фойерверки и голям празничен концерт, който ще завърши с ефектно коледно шоу, с участието на музикалните открития на Фондацията", "date": "2019.11.30", "title": "Елхи на таланта пред НДК"}
{"url": "https://standartnews.com/regionalni/izborite-svrshikha-vdigat-dantsite-v-sofiya-407972.html", "text": "Изборният Черен петък свърши и сега се преминава към реалността. Кметът на София Йорданка Фандъкова няма да оттегли предложението за  о-високи данъци за колите и сделките с имущества от 2020 г. Столичният градоначалник вярва, че решението ще доведе до по-чиста среда в София въпреки общественото недоволство. Фандъкова смята, че  \"Хората, които искат да развиваме града си, които искат децата ни да дишат по-чист въздух, ще подкрепят дори и непопулярните мерки за това по-замърсяващите, по-мощните коли, да плащат малко повече, отколкото досега\", каза тя. \"Увеличението е минимално, но знакът и посоката са тези, които би следвало всички политици, които твърдят, че искат да работят за по-чист въздух, за по-добри улици в кварталите, да подкрепят, очаквам това да се случи в Столичния общински съвет\", продължи кметът на София. Увеличението при данъка за автомобилите е в зависимост от екологичния стандарт на колата и нейната мощност, а . При имотните сделки данъкът ще скочи с 20% но, изчислено от стойността на сделката, увеличението реално е с 0.5 на сто.", "date": "2019.11.30", "title": "Изборите свършиха - вдигат данъците в София"}
