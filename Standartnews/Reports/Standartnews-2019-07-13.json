{"url": "https://www.standartnews.com/lifestyle/khaydi-klum-bulka-za-treti-pt-396966.html", "text": "Хайди Клум и Том Каулиц се оказаха съпрузи, съобщиха световните медии. 46-годишната супермоделка и 29-годишният фронтмен на Tokio Hotel се венчали още през февруари, но за церемонията става ясно едва сега. Двамата се сгодиха миналия декември по време на коледните празници. Звездите официално обявиха връзката си през миналия май в Кан, няколко месеца след като започнаха слуховете за евентуалния им романс. Това е третият брак на Клум. От 1997-а до 2002-а тя бе омъжена за стилиста Рик Пипино. След това от 2005-а до 2014-а за певеца Сийл. От него има двама сина – Хенри на 13 и Йохан на 12, и една дъщеря – Лоу на 9. Музикантът също осинови и 15-годишната Лени, която е дете на Хайди от предишна връзка. „Въпреки че вече два пъти минах по този път неуспешно, все още вярвам в любовта и брака. Може би просто аз не съм много добра в това“, сподели моделката през януари.", "date": "2019.07.12", "title": "Хайди Клум – булка за трети път"}
{"url": "https://standartnews.com/biznes/5-mln-evro-za-regiona-mezhdu-blgariya-i-makedoniya-397003.html", "text": "Над 10,3 млн. евро са инвестирани от началото на настоящия програмен период досега в общините от граничния регион на България и Северна Македония по програмата за трансгранично сътрудничество. Това съобщи министърът на регионалното развитие и благоустройството Петя Аврамова, която заедно с министъра на местното самоуправление на Република Северна Македония Горан Милевски връчиха 17 нови договора на бенефициенти по втората покана за набиране на проектни предложения на стойност над 5,1 млн. евро. Седем от проектите са с водещи партньори от Република Северна Македония и 10 - с водещи партньори от българските области Благоевград и Кюстендил.  До момента между двете страни са реализирани 46 проекта. Те са за инициативи за опазване на околната среда, смекчаване на последиците от природни бедствия и изменението на климата, защита на местното население от наводнения и пожари и устойчиво използване на природните ресурси, насърчаването на традиционната култура и защита на културното наследство, развитието на благоприятна туристическа среда, подпомагане на социалното предприемачество при младите хора и подобряване на конкурентоспособността на регионалния бизнес. Министър Аврамова изрази задоволство от постигнатите резултати и подчерта, че ползите от програмата са видими за обществото. „Благодарение на съвместните усилия днес имаме модерни сгради на детски градини на територията на двете страни, иновативни инвестиции във възобновяеми източници на енергия, подобряване на енергийната ефективност. Внедрихме мерки за превенция и ранно предупреждение от наводнения на трансгранично ниво, развиваме успешно сътрудничество за повишаване на туристическия потенциал и опазване на културно-историческото наследство. Особено ценни за нас са инициативите за заетост на младите хора и развитие на предприемачески потенциал, което е сериозна мярка за спиране на обезлюдяването в пограничните региони“, заяви тя.  Тя благодари на Националния партниращ орган на програмата – Министерството на местното самоуправление на Република Северна Македония, за доброто сътрудничеството през годините и изрази надежда, че двете държави ще продължат и занапред да работят толкова отговорно и ползотворно. Министър Горан Милевски също поздрави бенефициентите за добре разработените проекти, които получават финансиране. „Развитието на региона,  изграждането на добросъседски отношения, сближаването, както и повишаването качеството на живот в пограничния регион са огромни придобивки. Включени са голям брой обекти, които се модернизират. Политиката на Република Северна Македония е посветена на интеграцията на страната в ЕС. Това означава изграждане на европейски ценности и стандарти. За нас е важна в тази връзка трансграничното сътрудничество с всички наши съседи“, заяви той. Зам.-министърът на регионалното развитие и благоустройството Деница Николова коментира, че програмата за трансгранично сътрудническото между България и Северна Македония е много важна, защото показва, че не съществуват граници, когато се развиват партньорство и проекти с общи цели.  Тя подчерта нуждата от фокусиране върху бъдещата програма между двете страни в рамките на следващия програмен период. „Новият програмен период ще има своите промени, но аз съм убедена, че с общи усилия ще определим стратегическия проект, който да има водеща роля по отношение на развитието на граничните територии, около който ще допълним инвестициите с различни проекти на принципа на специфичните нужди на трансграничния регион, така че да се увеличи ефективността от кохезионната политика и да има пряк ефект за икономическото развитие“, коментира зам.-министър Николова.", "date": "2019.07.12", "title": "5 млн. евро за региона между България и Северна Македония"}
{"url": "https://standartnews.com/sport/demireva-vtora-na-diamantenata-liga-v-monako-397006.html", "text": "Силното представяне на Мирела Демирева през сезона продължи и тази вечер с второ място в скока на височина на Диамантената лига в Монако. Сребърната медалистка от Олимпийските игри в Рио де Жанейро 2016 и последните две европейски на открито преодоля 1.94 м в най-добрия си опит. Тя мина от първия път 1.85 м, 1.90 м и 1.94 м, а след това опита директно на 2.00 м, но направи три фаула. Победата с точно 2 м извоюва световната шампионка в зала и на открито Мария Ласицкене. Трета със 1.94 м завърши Никола МасДермот (Авл).", "date": "2019.07.12", "title": "Демирева втора на Диамантената лига в Монако"}
{"url": "https://standartnews.com/svyat/turtsiya-puska-severna-makedoniya-v-nato-396960.html", "text": "Парламентът на Република Турция ратифицира снощи протокола за членство на Република Северна Македония в НАТО, съобщават скопските вестници. Благодарност на Турция за вчерашната ратификация на нашия протокол за НАТО, написа снощи във Фейсбук министърът на отбраната Радмила Шекеринска, изписвайки също думата \"благодаря\" на турски език. Досега 19 от 29 държави са ратифицирали протокола и са дали зелена светлина за присъединяването на Северна Македония към НАТО, отбелязва \"Независен весник\".", "date": "2019.07.12", "title": "Турция пуска Северна Македония в НАТО"}
{"url": "https://standartnews.com/biznes/40-000-detsa-shche-poluchat-podkrepa-chrez-sotsialnite-uslugi-396998.html", "text": "Близо 40 000 деца ще получат подкрепа чрез социалните услуги след удължаването на операция „Услуги за ранно детско развитие“ до 2020 г. и увеличаването на бюджетадо 52,3 млн. лв. Това бе решено на заседание на Комитета за наблюдение на Оперативна програма \"Развитие на човешките ресурси\". Допълнителните средства са изчислени като прогнозна стойност на необходимите средства до края на 2020 г. на база средно месечните разходи на всяка община за предоставяне на социалните услуги. „Процедурата цели превенция на социалното изключване, намаляване на бедността сред децата чрез инвестиции в ранното детско развитие и чрез подкрепа за дейността на създадените по Проекта за социалноинтегрирани услуги за ранно детско развитие, насочени към деца до 7-годишна възраст от уязвими групи, включително деца с увреждания и техните семейства, както и бъдещи родители“, заяви заместник-министърът на труда и социалната политика и ръководител на Управляващия орган на ОПРЧР Зорница Русинова. Поради големия интерес за участие в операция „Родители в заетост“, продължителността й се удължава до 2023 г., а бюджетът й се увеличава с 5 млн. лв. до 35 млн. лв. С увеличението на бюджета Агенцията по заетостта предвижда през есента на 2019 г. да обяви нов прием за набиране на заявления от страна на родители на малки деца. По този начин ще бъдат предоставени възможности на родители, които не са се възползвали досега, да продължат не само своето кариерно развитие, но и да осигурят сигурна и качествена грижа за децата си. Очакванията ни са общо в процедурата да се включат 4 200 безработни лица, а 3 740 родители да бъдат подкрепени да се върнат на работното си място. По време на заседанието на Комитета за наблюдение бяха представени данни за интегриране на принципа за равенство между половете в прилагането на ОПРЧР. До момента в рамките на програмата са подкрепени действия, насърчаващи съвместяването на професионалния с личния и семеен живот, насърчаване на гъвкави форми на заетост и гъвкаво работно време. Данните показват, че по признак пол 50,8% жени са се включили в операции по Приоритетна ос 1 „Подобряване достъпа до заетост и качеството на работните места“, 57,4% жени - по Приоритетна ос 2 „Намаляване на бедността и насърчаване на социалното включване“, 81,4% - по Приоритетна ос 3 „Модернизация на институциите на пазара на труда, социалното включване, здравеопазването, равните възможности и недискриминацията и условията на труд“, 65,3% - по Приоритетна ос 4 „Транснационално сътрудничество“.", "date": "2019.07.12", "title": "40 000 деца ще получат подкрепа чрез социалните услуги"}
{"url": "https://standartnews.com/regionalni/blagoevgrad-s-nov-trgovski-tsentr-396982.html", "text": "В сряда, 17 юли от 12,30 часа кметът на Благоевград д-р Атанас Камбитов, заедно с г-н Тодор Белчев, председател на Съвета на директорите на „Видеолукс Холдинг” ще направят първа копка на нов търговски център до хипермаркет „Технополис” в града.   Новият търговски център ще предлага дамскa и мъжка мода, както и стоки за обзавеждане и декорация на дома. Веригата за бяла, черна и офис техника Technopolis е собственик на терена и инвеститор в проекта.", "date": "2019.07.12", "title": "Благоевград с нов търговски център"}
{"url": "https://standartnews.com/regionalni/zhivko-todorov-v-beroe-lipsva-dukht-na-mestnite-396994.html", "text": "\"Преди години капитан на \"Берое\" беше Иво Иванов, местен кадър, който се интересуваше от това, което става в Стара Загора. Такъв беше и Веско Пенев, който сега е треньор в Миньор (Раднево). Сега в \"Берое\" може би го няма този дух и ангажираност към инициативите на града\". Това заяви старозагорският градоначалник днес в интервю за Радио Стара Загора преди старта новия шампионат в \"А\" профсионална група. Проблемът според него е, че сега повечето хора в отбора са отвън и нямат тази ангажираност със социалните проблеми на града. Тодоров се надява духът на местните отново да се всели в старозагорския тим и да се намерят такива хора.  \r\n   Старозагорският кмет се спира и на представянето на \"Берое\" предстоящото футболно първенство, което започва днес със срещата на беройци с врачанския \"Ботев\". \"Очаквам \"Берое\" да даде сериозен отпор на първите три отбора в класирането и да бъде първия отбор след тях\", казва Тодоров. \r\n  Кметът коментира и подготовката на детско-юношеските отбори и израстването на младите таланти. \"Според мен проблемът не е в базите, бази има и то прекрасни. Проблемът е, че децата са непостоянни. С пари не се купува талант и спорт\", смята той. Фото Радио Стара Загора", "date": "2019.07.12", "title": "Живко Тодоров: В \"Берое\" липсва духът на местните"}
{"url": "https://www.standartnews.com/sport/demireva-vtora-na-diamantenata-liga-v-monako-397006.html", "text": "Силното представяне на Мирела Демирева през сезона продължи и тази вечер с второ място в скока на височина на Диамантената лига в Монако. Сребърната медалистка от Олимпийските игри в Рио де Жанейро 2016 и последните две европейски на открито преодоля 1.94 м в най-добрия си опит. Тя мина от първия път 1.85 м, 1.90 м и 1.94 м, а след това опита директно на 2.00 м, но направи три фаула. Победата с точно 2 м извоюва световната шампионка в зала и на открито Мария Ласицкене. Трета със 1.94 м завърши Никола МасДермот (Авл).", "date": "2019.07.12", "title": "Демирева втора на Диамантената лига в Монако"}
{"url": "https://standartnews.com/regionalni/zapochva-izgrazhdaneto-na-podlez-pri-kvartal-gramada-396983.html", "text": "Предстои стартиране на строителните дейности за изграждане на подлез в квартал „Грамада“. Днес специално сформирана комисия към Община Благоевград отвори ценовите оферти. С изграждане на подлеза при квартал „Грамада“ ще бъде решен един от основните проблеми за жителите на квартала от десетилетия насам. Ежедневно през жп прелеза преминават хиляди автомобили и пешеходци, което освен неудобства, създава и предпоставки за ПТП. Прокарването на подлез под жп линията не само ще подобри безопасността на движението в района, но и ще оптимизира автомобилния трафик, който се накъсва от честото пускане на бариерите за преминаване на влакове. Финансирането на строителството е по проект „Интегриран градски транспорт на Благоевград“, по процедура за директно предоставяне на безвъзмездна финансова помощ „Изпълнение на интегрирани планове за градско възстановяване и развитие 2014-2020”, приоритетна ос 1 по Оперативна програма „Региони в растеж“ 2014-2020 г.", "date": "2019.07.12", "title": "Започва изграждането на подлез при квартал „Грамада“"}
{"url": "https://standartnews.com/kultura/aleksandrina-pendachanska-shche-bde-toska-vv-varna-396973.html", "text": "Световната оперна прима Александрина Пендачанска ще бъде звездата в операта \"Тоска\" от Пучини на 18 юли. Спектакълът е част от афиша на Опера в Летния театър 2019, ММФ „Варненско лято“.  Веднага след поредица от участия като Тоска в Италия, Пендачанска ще представи и във Варна тази бравурна и сравнително нова роля в нейния репертоар. „Тоска е една от ролите, заради които станах певица – споделя Александрина. – Но не исках да избързвам, трябваше да съм сигурна, че е дошъл моментът, че не рискувам с тази роля. Съвършеното изпълнение на Тоска е това на Мария Калас. Не се е родила певица, която „да я надскочи“. Няма друг модел, ако някой ви каже нещо различно, просто ще излъже. Това е и най-голямата трудност – да пресъздадеш нещо, което хем да не противоречи на този идеал, хем да не бъде имитация. Такъв беше и моят подход. Най-трудната задача беше „да я вградя“ в себе си по такъв начин, че тя да бъде моя“, споделя звездното сопрано. В ролята на Каварадоси ще аплодираме великолепния тенор Камен Чанев - също един от плеядата световни български оперни гласове. Участват още: Пламен Димитров, Евгений Станимиров, Гео Чобанов, Благовеста Статева и др. Диригент е  Михаел Балке -  главен гост-диригент на Театъра и Симфоничния оркестър в Санкт Гален, Швейцария. Спектакълът ще се играе на сцената на Летния театър във Варна от 21 часа.", "date": "2019.07.12", "title": "Александрина Пендачанска ще бъде Тоска във Варна"}
{"url": "https://www.standartnews.com/sport/atanas-skatov-izkachi-gasherbrum-1-396942.html", "text": "Българският алпинист Атанас Скатов се изкачи на вр.Гашербрум 1 (8080 м) в ранните часове на 12 юли. Той е част от експедиция с организатор фирма “ Каракорум Турс Пакистан” .Това е втори осемхилядник за него тази година след успешното му изкачване на вр. Канчендзьонга (8586м.) на 15 май. \r\nГашербрум I (наричан още Скритият връх заради отдалечеността си или K5) е единадесетият по височина връх на Земята от 8080м. Намира се на границата между Китай и Пакистан и е част от масива Гашербрум, намиращ се в планината Каракорум, район в Хималаите. Атаката на върха започна на 11.07 в 15.27 ч българско време и продължи 15 часа , когато в 06.34 ч. на 12.07 се получи съобщение от СПОТ устройството на Скатов с текст “ На върха съм !” отбелязващо достигането му на върха. Първоначалният план на Скатов беше да изкачи първо вр. Гашербрум 2 (8035м) и след това Гашербрум 1( 8080м.) Той обаче е претърпял промяна, след като завръщайки се на 08.07 от три нощувки за климатизация в лагер 2 и достигайки до височина от 7000 м в лагер 3 на 05.06 и 07.07 в базов лагер е разбрал, че група от около 15 алпинисти са се отправили този ден към лагер 1 за изкачване на вр. Гашербрум 1. Причината за решението им е било благоприятното време и факта, че група корейци вече са достигнали до върха предишния ден. След кратък размисъл и въпреки голямата си умора, само след няколко часа престой, Скатов решава да последва групата и на 09.07 директно от базов лагер(5050м.) достига до лагер 2 (6450м.). \r\nНа 10.07 м следва изкачване до лагер 3(7100м.) в условия на влошено време .То е причината и за престоя на групата една вечер в лагер 3 и последвалата атака на върха започнала в ранния следобед на 11.07. “ Изкачването беше трудно в условия на много силен вятър. Аз съм много изморен, тъй като последните 5 дни съм спал едва по 1-2 часа на денонощие и съм преодолявал дълги разстояния в условия на разреден въздух. Много се чудех дали да тръгна след като не съм спал и нямах възможност да се възстановя след аклиматизацията , но реших, че съм дошъл да катеря върхове и тръгнах решително и с вяра в собствените сили нагоре. \r\nДадох всичко от себе си и отново тествах силата на духа и физическите си сили . Радвам се, че успях!”- сподели Скатов по сателитния си телефон. Към настоящия момент алпинистът слиза надолу към лагер 1 за почивка. От това дали ще успее да си почине достатъчно и какви ще са метеорологичните условия в следващите дни ще зависи дали ще предприеме изкачване на вр. Гашербрум 2 или ще слезе до базов лагер. \r\nВъзможно е след почивка в лагер 1, който е общ за двата върха, да реши да изкачва директно Гашербрум 2 и без слизане до базов лагер. \r\nПодобно изкачване алпинистът направи през 2017г когато качи вр. Лхотце и веднага след това вр. Еверест след почивка в лагер 2, общ и за двата върха. \r\nТова беше 8-ми връх от колекцията изкачени осем-хилядника на Атанас Скатов като част от проекта му за изкачване на 14-те осемхилядника на планетата без консумация на храна от животински произход. В Хималайската колекция върхове той има изкачени още : вр. Еверест - 2014,2017; вр. Манаслу-2015;вр.Аннапурна и вр. Макалу-2016;вр.Лхотце-2017;вр.Чо Ойо- 2018;вр.Канчендзьонга- 2019.", "date": "2019.07.12", "title": "Атанас Скатов изкачи Гашербрум 1"}
{"url": "https://www.standartnews.com/sport/startira-novoto-futbolno-prvenstvo-396963.html", "text": "Българското футболно първенство стартира днес. В първия мач от новата efbet Лига Ботев приема Берое на ст. \"Христо Ботев\" във Враца. Двубоят е с начален час - 18,45 ч. От 21 часа пак днес е двубоя ЦСКА - София - Етър. На 13 юли са срещите Арда - Ботев (Пд) - 18,30 ч и Лудогорец - Царско село (21,00 ч). На 14 юли са срещите: Славия - Витоша (18,45 ч) и Черно море - Локо (Пд) от 21,00 ч. На 15-и е последния мач от кръга Дунав - Левски (20,30 ч). И тази година срещите ще се излъчват пряко в каналите на Нова Броудкастинг груп.", "date": "2019.07.12", "title": "Стартира новото футболно първенство"}
{"url": "https://standartnews.com/svyat/google-prizna-che-proslushva-komandi-na-potrebiteli-396953.html", "text": "Гугъл призна, че негови специалисти прослушват команди, които потребителите дават чрез гласов помощник в устройствата на компанията, съобщава РИА Новости.  \r\nКакто се посочва в изявлението, Гугъл споделя извадки от разговори между потребителите и услугата Гугъл Асистант с експерти по целия свят. \"Това е важна част от процеса на създаване на звукова технология, необходима за създаването на продукти като Гугъл Асистант\", отбелязва технологичния гигант.  \r\nПричината за специалното изявление беше изтичането на конфиденциални звукови данни, което бе признато от един от експертите, участващи в проучването. В тази връзка компанията обещава да проведе разследване и да предприеме необходимите мерки.  \r\nГугъл отбелязва, че делът на аудиозаписите, предназначени за анализ, не надвишава 0,2% от общия набор от команди, дадени на Гугъл Асистант Освен това на експертите е забранено да дешифрират разговорите, изслушани на фона на команди и други чужди звуци.", "date": "2019.07.12", "title": "Google призна, че прослушва команди на потребители"}
{"url": "https://standartnews.com/svyat/arestuvakha-r-kelly-v-chikago-po-13-obvineniya-396954.html", "text": "Певецът Ар Кели, срещу когото вече са повдигнати 11 обвинения за сексуални престъпления в Илинойс, беше арестуван в Чикаго по 13 обвинения, включително и сексуални, предаде Reuters.  \r\n  \r\nОбвиненията включват детска порнография, съблазняване на малолетни, трафик на хора, възпрепятстване на правосъдието. Ар Кели, който е на 52 години, беше обвинен в Илинойс през февруари за 10 сексуални престъпления с четири жени, три от които малолетни. Той не се призна за виновен и беше освободен под гаранция. След това през май срещу него бяха повдигнати допълнителни обвинения. През 2008 г. Ар Кели беше съден за детска порнография през 2008 г., но беше оправдан. \r\n  \r\nНай-известният хит на Ар Кели е \"I Believe I Can Fly\".", "date": "2019.07.12", "title": "Арестуваха R. Kelly в Чикаго по 13 обвинения"}
{"url": "https://www.standartnews.com/sport/nadal-i-federer-igrayat-dnes-40-iya-si-mach-396964.html", "text": "Днес предстоят да се изиграят полуфиналите при мъжете на тенис турнира Уимбълдън. От 15,00 ч (б.в.) един срещу друг излизат лидерът в схемата и световната ранглиста Новак Джокович и Роберто Баутиста Агут. Веднага след тях, но не преди 17,00 ч на централния корт на „Ол Инглънд корт“ ще започне 40-ото издание на сблъсъка между легендите Роджър Федерер и Рафаел Надал. В изиграните до момента 39 мача Рафа води с 24:15 победи. На Уимбълдън двамата са играли досега 3 мача, като и трите са били финали. В тях Федерер води с 2:1. И двамата големи асове на съвременния тенис са с амбиции за спечелването на нова титла от турнира. Досега Федерер има 8 купи от Уимбълдън и общо 21 в Големия шлем. Надал пък е с 2 титли от Лондон и общо 18 от Шлема. Битката за титлата в Лондон ще е в неделя от 16,00 ч (б.в.). Уимбълдън се излъчва в България от Евроспорт 2.", "date": "2019.07.12", "title": "Надал и Федерер играят днес 40-ия си мач"}
{"url": "https://standartnews.com/balgariya-obshtestvo/borisov-davame-na-kitay-vzmozhnost-za-investitsii-396955.html", "text": "\"България високо цени отношенията с Китайската народна република. Надяваме се по повод 70-ата годишнина от установяването на дипломатически ни отношения през настоящата година да постигнем значими резултати в практическото сътрудничество и да издигнем отношенията ни на ново, по-високо ниво\". Това заяви министър-председателят Бойко Борисов по време на срещата си с г-н Ли Хунджон, член на Политбюро на 19-ия ЦК на Китайската комунистическа партия (ККП), който е с ранг на вицепремиер на Китайската народна република (КНР). Хунджон е начело на делегация, която е на посещение у нас. В разговора с българския премиер участие взеха също извънредният и пълномощен посланик на Китай в България Дун Сяодзюн и представители на ръководни органи от китайския град Тиендзин. Премиерът Борисов приветства доброто сътрудничество между двете страни както на правителствено, така на парламентарно и регионално ниво. Българският министър-председател, Ли Хунджон и представителите на китайския град Тиендзин обсъдиха възможностите за сътрудничество в сферите от взаимен интерес между наши и китайски градове, информираха от правителствената пресслужба. \"Под вашето ръководство България се развива с бързи темпове\", заяви Ли Хунджон, който предаде на Борисов поздрави от президента на КНР Си Дзинпин и премиера Ли Къцян. В разговора премиерът Борисов изтъкна, че страната ни подкрепя инициативите \"17+1“ и \"Един пояс, един път“. \"Желаем те да доведат до практически резултати чрез изграждане в България на проекти в енергетиката и инфраструктурата с китайски инвестиции и участие при спазване на принципите и нормите на ЕС, на пазарен принцип, без държавни гаранции\", заяви още министър-председателят. По време на срещата българският министър-председател се спря и на резултатите от провелата се през 2018 г. Седма среща на върха „16+1“ в София, която допринесе за обогатяването на връзките между ЕС и Китай. Именно на форума у нас бе взето решението за създаването на Глобален център за партньорство \"16+1“, който през април т.г. символично бе открит в Дубровник по време на Осмата среща на върха, но вече наименувана \"17+1“, тъй като към формата се присъедини Гърция. Миналата година София беше домакин и на Срещата на местните лидери на \"16+1“. \"Китайските компании могат да инвестират още в създаване в България на предприятия със съвременни технологии, производство на иновативни продукти, насърчаващи растежа на \"зелената“ икономика“, добави пред китайската делегация премиерът Борисов и обобщи, че България предлага изключителни възможности за инвестиции. \"Не на последно място разчитаме на по-нататъшна подкрепа от страна на нашите китайски приятели за увеличаване на пътуванията на китайски туристи в България, както и за засилването на обмена в образованието, културата, науката и контактите между младите хора“, каза още премиерът Борисов. ", "date": "2019.07.12", "title": "Борисов: Китай има възможност за инвестиции"}
{"url": "https://standartnews.com/kultura/kristof-uolts-se-zavrshcha-v-bond-25-396970.html", "text": "Кристоф Уолц отново ще се превъплъти в злодея Ърнст Ставро Блофелд в „Бонд 25“, съобщиха от „DailyMail“. Актьорът последно изигра Блофелд преди три години в „Спектър“. Един от продуцентите на филма заяви пред представител на изданието: „Бонд и Ърнст имат сметки за разчистване. Ако кажа нещо повече, ще трябва да те убия“. Изглежда, че режисьорът Кари Фукунага се опитва да върне колкото се може повече актьори от „Спектър“ обратно в екшъна. Освен Уолц, отново ще видим и добре познатите Леа Седу, Ралф Файнс, Бен Уишоу и Рори Киниър. Още не е ясно каква ще бъде връзката между Блофелд и персонажа на Рами Малек.", "date": "2019.07.12", "title": "Кристоф Уолц се завръща в Бонд 25"}
{"url": "https://standartnews.com/sport/startira-novoto-futbolno-prvenstvo-396963.html", "text": "Българското футболно първенство стартира днес. В първия мач от новата efbet Лига Ботев приема Берое на ст. \"Христо Ботев\" във Враца. Двубоят е с начален час - 18,45 ч. От 21 часа пак днес е двубоя ЦСКА - София - Етър. На 13 юли са срещите Арда - Ботев (Пд) - 18,30 ч и Лудогорец - Царско село (21,00 ч). На 14 юли са срещите: Славия - Витоша (18,45 ч) и Черно море - Локо (Пд) от 21,00 ч. На 15-и е последния мач от кръга Дунав - Левски (20,30 ч). И тази година срещите ще се излъчват пряко в каналите на Нова Броудкастинг груп.", "date": "2019.07.12", "title": "Стартира новото футболно първенство"}
{"url": "https://standartnews.com/sport/nadal-i-federer-igrayat-dnes-40-iya-si-mach-396964.html", "text": "Днес предстоят да се изиграят полуфиналите при мъжете на тенис турнира Уимбълдън. От 15,00 ч (б.в.) един срещу друг излизат лидерът в схемата и световната ранглиста Новак Джокович и Роберто Баутиста Агут. Веднага след тях, но не преди 17,00 ч на централния корт на „Ол Инглънд корт“ ще започне 40-ото издание на сблъсъка между легендите Роджър Федерер и Рафаел Надал. В изиграните до момента 39 мача Рафа води с 24:15 победи. На Уимбълдън двамата са играли досега 3 мача, като и трите са били финали. В тях Федерер води с 2:1. И двамата големи асове на съвременния тенис са с амбиции за спечелването на нова титла от турнира. Досега Федерер има 8 купи от Уимбълдън и общо 21 в Големия шлем. Надал пък е с 2 титли от Лондон и общо 18 от Шлема. Битката за титлата в Лондон ще е в неделя от 16,00 ч (б.в.). Уимбълдън се излъчва в България от Евроспорт 2.", "date": "2019.07.12", "title": "Надал и Федерер играят днес 40-ия си мач"}
{"url": "https://standartnews.com/svyat/szdadokha-barbi-v-chest-na-deyvid-boui-396959.html", "text": "Компания \"Мател\" представи лимитирано колекционерско издание на прочутата си кукла Барби, с което отдава почит към 50-годишнината от издаването на хитовия сингъл \"Space Oddity\" на Дейвид Боуи, предаде Франс прес. \r\n  \r\nКуклата, моделирана по знаковото алтер его на Боуи, Зиги Стардъст, е облечена със скафандър в цвят черен и червен металик, носи червени ботуши с платформи и има емблема на челото. Цената й е 50 долара. \r\n\"Събирайки две икони на поп културата, Барби отдава почит към върховния хамелеон на поп музиката - британския певец, артист, музикант и актьор Дейвид Боуи. Неговите музикални трансформации продължават да въздействат и вдъхновяват и до ден днешен\", отбелязват от компания \"Мател\". \r\n  \r\nДейвид Боуи е споделял, че сингълът му \"Space Oditty\" (1969) е вдъхновен от филма \"2001: Космическа одисея\" на Стенли Кубрик, излязъл на екран през 1968 г. Легендарният музикант почина през януари 2016 г. на 69-годишна възраст. \r\n  \r\nПо-рано през седмицата компания \"Мател\" представи кукла Барби по подобие на италианката Саманта Кристофорети - единствената жена действащ астронавт на Европейската космическа агенция (ЕКА). През годините прочутата кукла е \"упражнявала\" различни професии с цел да вдъхнови интереса на момичетата към науката и технологиите.", "date": "2019.07.12", "title": "Създадоха Барби в чест на Дейвид Боуи"}
{"url": "https://www.standartnews.com/sport/italianets-povede-v-tur-do-frans-396971.html", "text": "Италианецът Джулио Чиконе поведе в Тур дьо Франс след шестия етап. Той завърши втори в 160,5-километровия етап от Мюлуз до Ла Планш де Бей Фии. Пръв с 11 секунди преди него и време от 4:29,03 ч бе Дилан Тьонс (Белгия). Чиконе вече има общо време от 23:14,55 ч и води с 6 секунди на досегашния лидер в Тура Жулиан Алафилип (Фр), който остана на шесто място в последния етап, на 1,46 мин от Тьонс. Успехът пък изведе белгиецът на трето място в генералното класиране. Днес е седмия и най-дългият етап в обиколката на Франция - 230 км от Белфор до Шалон сюр Саон. Евроспорт 1 излъчва пряко Тур дьо Франс.", "date": "2019.07.12", "title": "Италианец поведе в Тур дьо Франс"}
{"url": "https://standartnews.com/biznes/chez-podobryava-elektrozakhranvaneto-na-14-stolichni-kvartala-396968.html", "text": "ЧЕЗ Разпределение България получи разрешение за строеж за най-големия си проект през 2019 г. – подмяна на кабел 110 kV “Зенит“ и частична реконструкции на две подстанции, свързани с автоматизиране на управлението на мрежата. Проектът е на стойност 2,9 млн. лева и се изпълнява в район Подуяне в София. Подмяната е част от изпълняваната от дружеството стратегия за подмяна на съоръжения високо напрежение и повишаване на сигурността на електрозахранването на столицата.   Компанията ще подмени кабел  с дължина 2200 метра, който захранва 96 000 домакинства и бизнес клиенти в 14 столични квартала. В резултат ще се подобри качеството на услугата, ще бъде намален рискът от възникване на аварии и ще се съкрати значително срокът за тяхното отстраняване.   Очаква се ремонтните работи да продължат до средата на септември. За да не се смущава градският транспорт, се налага изкопните работи в близост до трасетата му, както и част от ремонтните дейности, свързани с пресичане на улици и булеварди, да бъдат извършени през нощта, като тези дейности са предварително съгласувани с със  Столична община, Столичен електротранспорт, Център за градска мобилност и КАТ.   ЧЕЗ Разпределение е създала необходимата организация за осигуряване на алтернативно електрозахранване за клиентите на компанията и за ограничаване до минимум на неудобствата за хората.", "date": "2019.07.12", "title": "ЧЕЗ подобрява електрозахранването на 14 столични квартала"}
{"url": "https://standartnews.com/biznes/novi-iztochnitsi-zavodt-na-vw-shche-bde-v-turtsiya-396974.html", "text": "Германският автомобилен гигант \"Фолксваген“ е взел решение да построи своя завод в Турция. Това твърди германското специализирано издание \"Аутомобилвохе“, цитирано от Ройтерс. \"Фолксваген\" още не е потвърдил информацията, а според списанието тя идва от неназовани вътрешни източници в компанията. Решението е взето на вчерашното заседание на Надзорния съвет на германския автомобилостроител. Предполага се, че новият завод за 1,3 милиарда долара ще бъде разположен в град Измир. Една от причините да бъде избрана Турция е това, че тя е готова да даде щедра финансова помощ за изграждането на новата заводска мощност. \"Аутомобилвохе“ припомня, че в продължение на месеци \"Фолксваген“ се опитваше да вземе решение относно новия си завод. Първоначално в списъка фигурираха няколко страни, но накрая на финалната права останаха само Турция и България, чието предимство е членството в Европейския съюз. Главният изпълнителен директор на \"Фолксваген“ Херберт Дийс лично се включи в проекта и наскоро посети Турция, България и Виена, за да говори с инвеститорите за България, допълва още изданието.", "date": "2019.07.12", "title": "Нови източници: Заводът на VW ще бъде в Турция"}
{"url": "https://standartnews.com/biznes/angelkova-byasna-za-grubo-otnoshenie-km-turisti-396978.html", "text": "Мобилни групи на Министерството на туризма направиха проверка в хотел с адресна регистрация в Несебър, съобщиха от пресцентъра на министерството. Спешната инспекция разпореди министърът на туризма Николина Ангелкова, след като в общественото пространство се появи информация за конфликт в хотела с израелски туристи. Заедно с експертите на Министерството на туризма в хотел \"Бест Уестърн ПЛЮС Премиум Ин“ са и представители на Комисията за защита на потребителите. На място експертите са установили, че конфликтът и разговорът на висок тон е започнал заради желание на четирима туристи-две жени и две деца да бъдат настанени веднага след пристигането им в 11 ч. и отказ на хотела да го стори преди 14 ч. На място е бил и представител на туроператора и гостите вече са настанени в друг хотел. Представителите на държавата са проверили детайлно документите по резервацията на туристите и твърдо са настояли, че професионализмът изисква уважително отношение към туристите - български или чуждестранни, независимо от ситуацията. Що се отнася до документите за категоризация на хотела - при проверката не са установени нарушения. \"Остро осъждаме всякакви прояви на грубо отношение с туристи, тъй като подобни случаи влияят на имиджа на България. Никакви обстоятелства не могат да оправдаят това\", коментира министър Ангелкова. От министерството отбелязват, че интересът за туризъм у нас от Държавата Израел е стабилен и в последните години отбелязва устойчив ръст в годините. Данните показват, че в периода януари-май 2019 г. чуждестранните туристически посещения от Израел са 71 764. За миналата година броят им се увеличава със 17,3% спрямо 2017 г. до 244 146. През 2017 г. гражданите на Израел посетили България са били 208 594, което представлява увеличение от 13,7%. Туристите-български или чуждестранни могат да подават сигнали при всякакви съмнения за извършване на неправомерни действия по Закона за туризма. Сигнали се изпращат на е-mail: nerednosti@tourism.government.bg, както и на телефон – 02/ 90 46 895.", "date": "2019.07.12", "title": "Ангелкова бясна за грубо отношение към туристи"}
{"url": "https://www.standartnews.com/sport/frantsuzin-iznenada-favoritite-na-silvrstoun-396980.html", "text": "Пилотът Пиер Гасли (Ред Бул) постигна най-добро време в първата свободна тренировка преди неделното състезание за Голямата награда на Великобритания във Формула 1. Французинът направи най-бързата си обиколка на „Силвърстоун“ за 1:27.173 мин. След него втори на  0.456 секунди се нареди Валтери Ботас (Мерцедес). Трето време даде Макс Верстапен (Ред Бул), а четвърти е световния шампион Люис Хамилтън (Мерцедес). По-късно днес ще се проведе и втората свободна тренировка, а утре са третата и квалификацията. Гран при на Великобритания ще се проведе в неделя от 16:00 часа (б.в.).  Фото ЕПА/БГНЕС", "date": "2019.07.12", "title": "Французин изненада фаворитите на \"Силвърстоун\""}
{"url": "https://www.standartnews.com/sport/cherno-more-vze-vratar-ot-shveytsariya-396981.html", "text": "Футболният Черно море и привлякъл швейцарския вратар Миодраг Митрович. Новината бе съобщена от клуба. 27-годишният страж вече е подписал договор с \"моряците\" и ще носи екипа на варненския клуб през новия сезон. Митрович се присъедини към Черно море по време на лагера на тима в Банско. Той взе участие в контролата с Марица (Пд). На една от следващите тренировки вратарят се контузи, но въпреки това треньорския щаб реши да му предложи договор. Голяма част от кариерата на Митрович е преминала във втора швейцарска дивизия, където е играл за Локарно (81 мача). През 2013 г. преминава в Бари (Ит), а от 2014 до 2016-а играе за елитния словенски Кърка (47 мача). Последно Митрович пази за румънския Университатя (Крайова).", "date": "2019.07.12", "title": "Черно море взе вратар от Швейцария"}
{"url": "https://standartnews.com/biznes/vw-oshche-sa-reshili-za-zavoda-klonyat-km-turtsiya-396979.html", "text": "На вчерашното си заседание надзорният съвет на автомобилния гигант Volkswagen не е взел решение за държавата, в която ще строи новия си завод, като настроенията към момента са в подкрепа на Турция. Това коментира сайтът на германския вестник ”Ханделсблат”. Според негови източници окончателното решение вероятно ще бъде взето след средата на август. През следващите седмици автомобилният гигант ще проучи ситуацията с човешките права в Турция, както и с върховенството на закона, тъй като към момента от правна гледна точка България има предимство като член на ЕС. Според ”Ханделсблат” федералното правителство не е против изграждането на завод в южната ни съседка.", "date": "2019.07.12", "title": "VW още не са решили за завода, клонят към Турция"}
{"url": "https://www.standartnews.com/sport/ofitsialno-grizman-v-barselona-396987.html", "text": "Вече е факт! От Барселона обявиха трансфера на Антоан Гризман. Каталунският клуб плати откупната клауза на френския стрелец в размер на 120 милиона евро, за да го освободи от договора му с Атлетико Мадрид. 28-годишният нападател ще подпиша петгодишен контракт с \"лос кулес\" и новата му освобождаваща сума ще е в размер на 800 милиона евро. Днес адвокати на футболиста влязоха в офисите на Ла Лига, за да депозират 120-те милиона, които да отключат сделката. Утре вечер следобед Гризи ще пристигне на \"Камп Ноу\" за фотосесия до емблемата. В неделя ще бъде официалното му представяне и първата му пресконференция като играч на \"блаугранас\". Гризман влиза в Топ 4 на най-скъпите играчи в света. Преди него са само Неймар (от Барселона в ПСЖ - 222 млн. евро), Килиан Мбапе (от Монако в ПСЖ за 180 млн. евро) и Жоао Феликс (от Бенфика в Атлетико за 126 млн. евро).", "date": "2019.07.12", "title": "Официално: Гризман в Барселона"}
{"url": "https://standartnews.com/svyat/dubay-razreshava-alkokhol-na-turistite-396946.html", "text": "Безплатно разрешително за купуване на алкохол въвежда Дубай за туристите, съобщават местни медии. Документът ще бъде със срок 30 дни и може да бъде получен във всеки магазин на компанията, която извършва продажбата на алкохол на дребно. За да се сдобият с разрешителното, посетителите на емирството трябва да попълнят въпросник, в който посочват, че са туристи. Служителите на магазина ще правят копия на паспортите, включително на страницата с печата, който се получава при влизане в страната. Туристите ще получат и листовка с правилата за обществено поведение в Дубай. До момента местните власти издаваха такъв лиценз единствено на чужденци с постоянно жителство в емирството, като той беше с две години давност.", "date": "2019.07.12", "title": "Дубай разрешава алкохол на туристите"}
{"url": "https://standartnews.com/balgariya-obshtestvo/blgarite-s-imoti-na-khalkidiki-s-pravo-na-obezshchetenie-396947.html", "text": "Българските граждани, собственици на имоти в пострадалите райони на полуостров Халкидики, също имат право на обезщетение. Това съобщи за в. \"Труд\" Мартина Георгива, български адвокат в Солун. \"Необходимо е щетите да се заснемат, да се направи оценка и се посети компетентното кметство\", допълни още адвокат Георгиева. Мощни ветрове със скорост 100 км/ч, проливни дъждове и градушки поразиха полуостров Халкидики в сряда вечерта. Най-малко 7 души бяха убити, а над 100 ранени. Властите обявиха извънредно положение. Повече от 24 часа след бедствието в Северна Гърция все още без ток и вода са част от населените места. Част от пътищата в района на Халкидики остават труднопроходими, най-вече заради паднали електрически стълбове с високо напрежение. А на фона на водното бедствие на север, в южната част на страната бушуват най- малко 5 големи пожара. Високите температури, сушата и силните ветрове се смятат за причина за разпалването на огнищата. Най-големи проблеми на огнеборците създават пожари, пламнали на Пелопонес, Атина и залива Ламия. През последните часове те са били локализирани, работи се по пълното им потушаване.", "date": "2019.07.12", "title": "И българските имоти на Халкидики с обезщетение"}
{"url": "https://standartnews.com/svyat/razchistvat-shchetite-v-rayona-na-khalkidiki-396943.html", "text": "Продължава разчистването на щетите в района на Халкидики след преминаването на силната буря. Жертвите на природната стихия вече са седем, а ранените са повече от 100, предаде NOVA. \r\nШестима от загиналите са туристи -  от Русия, Чехия и Румъния. Една от жертвите е местен моряк. На този етап няма информация за пострадали българи. \r\nКъм момента много от курортите на Халкидики са без ток и вода. Голяма част от пътищата вече са проходими. Гръцката армия и стотици спасители продължават да оказват съдействие за отстраняване на пораженията. \r\nПродължава описването на щетите. Според гръцки метеоролози подобни явления в страната се случва на 2-3 години. \r\n ", "date": "2019.07.12", "title": "Разчистват щетите в района на Халкидики"}
{"url": "https://www.standartnews.com/sport/arda-1924-s-prvi-mach-v-elita-na-sobstven-teren-396989.html", "text": "Историческият първи мач на „Арда 1924” в елита на българския футбол ще бъде на  13 юли в Кърджали на „Арена Арда“.  Футболната среща между отборите на „Арда 1924“ и „Ботев“-Пловдив ще започна в 18,30 часа. Мачът на „Арда 1924” в Първа лига на българския футбол ще бъде за малкия Алекс, на който трябва да му бъде направена чернодробна трансплантация. Той е само на 3 месеца. Детето страда от „билиарна атреза” – липсват жлъчните му пътища или са силно увредени. Необходимата сума за тежката операция е 250 хиляди евро. На всички входове на стадиона в Кърджали ще бъдат сложени специални кутии, в които всеки може да направи дарение. Създадена е временна организация на движение в Кърджали. Промените ще действат в интервала от 17 часа до 21 часа на 13 юли. Ще бъде ограничено и временно спирано движението по бул.“Беломорски“ от кръстовището с бул.“Тракия“ до болницата и кръстовището с ул.“Булаир“ до Съдебната палата , съобщават от ОД на МВР Кърджали. Движението на моторни превозни средства ще бъде пренасочвано по улиците „Сан Стефано“ и „Екзарх Йосиф“. Служители на Пътна полиция ще придружават автомобилите, които пристигат за срещата - от КПП „Чилик“ до местата, определени за паркиране.В района на парк „Простор“ ще има буферна зона за сигурност. Сили на ОД на МВР-Кърджали и Зоналното жандармерийско управление ще се грижат за охраната на обществения ред и пътната безопасност преди, по време и след приключване на футболната среща.", "date": "2019.07.12", "title": "„Арда 1924” с първи мач в елита на собствен терен"}
{"url": "https://standartnews.com/svyat/tyuleni-spipakha-podvodnitsa-s-kokain-396952.html", "text": "Американски командоси спряха подводница, пълна с кокаин. Бреговата охрана на САЩ разпространи видео, на което се вижда как след преследване, тежко въоръжени войници взимат на абордаж подводницата. Властите обявиха, че на нея са били открити голямо количество кокаин и марихуана. Акцията е част от цяла поредица рейдове на поне 14 локации. При тях са иззети над 17 тона кокаин и близо половин тон марихуана. Цената на дрогата на улицата е над 560 милиона долара.", "date": "2019.07.12", "title": "Тюлени спипаха подводница с кокаин"}
{"url": "https://www.standartnews.com/sport/federer-sreshchu-dzhokovich-na-finala-na-uimbldn-397002.html", "text": "Роджер Федерер ще играе с Новак Джокович на финала на Уимбълдън. В първия полуфинал Джокович би Баутиста Агут (Исп) с 6:2, 4:6, 6:3, 6:2. В битката на деня Федерер победи Рафа Надал със 7:6 (3), 1:6, 6:3, 6:4 и запиха своя успех №101 в Лондон. Той стигна до успеха едва при петия си мачбол. Класиката между двамата бе под №40. Така сега Надал има 24 победи, а тези за Федерер вече са 16. На Уимбълдън резултатът между двамата е вече 3:1 за швейцарецът. Иначе от последните 8 мача Маестрото има 7 победи срещу Рафа. За Роджер това пък ще е 12-и финал на Уимбълдън. Битката за титлата ще е в неделя от 16,00 ч (б.в.) и ще може да бъде гледана наживо по Евроспорт 2. Досега Ноле има 25 победи срещу 22 на Федерер, като последния успех на Роджер е през 2015-а.", "date": "2019.07.12", "title": "Федерер срещу Джокович на финала на Уимбълдън"}
{"url": "https://www.standartnews.com/sport/pazitelyat-na-belmeken-396990.html", "text": "Три са високопланинските спортни бази в света. Едната е Колорадо Спрингс (САЩ), а останалите две са в в Европа - Сиера Невада (Исп) и Белмекен. От тях само българската е в сърцето на планината сред зеленина и предлага максимално добро условия, както за елитен спорт, така и за максимално добро възстановяване. Ценово нашата база е в пъти по-конкурентна на чуждите. Испанската база е в тази част на планината, където са само камъни, и е омешано частното с държавното. В Сиера Невада хотела е частен, а спортните обекти са държавни, но са на 5 км разстояние и за тях се плаща отделно. ВСК Белмекен е разположен на 2050 м надморска височина между Рила и Родопите в съседство с национален парк \"Рила\" и язовир \"Белмекен\". Базата е любимо място за подготовка на спортисти от Русия, Унгария, Беларус, Япония, Сърбия, Германия, Финландия, Норвегия, Украина, Австралия, Полша, Турция, Румъния и естествено България. ВСК Белмекен е построена през 1968 г по идея на бившето ГДР. На разположение на спортистите има футболно игрище с размери – 100 м. / 60 м. с лекоатлетическа писта без осветление. За подготовка на футболни отбори и лекоатлети. Дължината на пистата е стандартна, 400 м. с 5 коридора и кортово покритие (шамот). Стрелбището за биатлон разполага с два броя стрелбища за предназначени предимно за провеждане на тренировки и състезания за летен биатлон. Има изградени съответни трасета за беговата част с подходи към стрелбищата. Стрелбищата са изградени съгласно изискванията. Разполагат с 10 коридора за стрелба на разстояние 50 м до мишените. Асфалтирана ролбан писта с дължина 2200 м. и ширина 3 м. и стрелбище с 10 коридора. На разположение на гребците има покрит тренажор. С обща площ 420 кв.м., предназначен за подготовка на гребци, оборудван с тренажор за стационарна подготовка и в отлично състояние след основен ремонт през 2010 г. За отделните индивидуални спортове има зали за вдигане на тежести, бокс, плувен басейн, зала за ОФП, медицински център, масажни кабинети, кабинет за подводен масаж и сауна. Хотелската база е за 285 човека, като е разделена на три корпуса. За всичко това се грижат 80 човека, предимно от региона около базата. Шеф на ВСК Белмекен от 2017-а година е легендарния атлетически треньор Илиян Пищиков, който откри и реализира за световната атлетика хърделистката Светла Димитрова, за която впоследствие се ожени. Спецът е поканен да поеме поста лично от министъра на спорта Красен Кралев. Именно в Пищиков е видян човекът, който може да съхрани и управлява това бижу. Той поема управлението на базата на 1 септември 2017-а година. Като треньор той посещава ВСК още от 1972 година и погледа му върху нея е много задълбочен. \"Имах представа какво е тук, но когато вече отговаряш за всичко и за 80 човека е друго, разказва Пищиков. От както поема базата той е целогодишно в нея и досега още не е ползвал отпуска. Както премиера Борисов знае какво се случва в държавата във всеки един момент така и Пищиков знае какво става в базата. Къде се коси, къде се боядисва, къде се реновира, кога идват колите за смет, какви продукти и от къде се взимат за ресторанта. Състоянието на съоръженията също е под негов постоянен контрол. За времето от както поема ръководството досега е ясно, че е успял максимално да затегне всички \"течове\" от към средства. Редът който е направил и относно използването на спортните и възстановителните съоръженията е безпрецедентен, и дава възможност да няма недоволни, като в същото време всичко се използва максимално. По негово настояване са закупени втора употреба 2 ратрака, които гарантирана подготовката на зимните спортове. Снегоринът също е възстановен и така има проходимост до базата през зимата, когато снегът там е над 2 метра. Разделени са сауните на мъжка и женска. \"Радвам се, че имам разбиране от Пламен Манолов, който е директор на Национална спортна база, казва още Пищиков. - В интерес на истината той помага много\". Сериозната натовареност да базата е през юли и август, както и зимните месеци. С подобренията, които са направени в последните 2 години и през останалото време вече капацитетът на базата започна да се пълни. ВСК Белмекен вече има и 2 микробуса с които посреща чужденците още от летището. Легендата на световния биатлон Оле Ейнар Бьорндален е обещал на Пищиков, че ако оправи пътя от Юндола до базата тук постоянно ще е пълно със скандинавски спортисти. Радостен е, че много чужди атлети започват да се връщат на Белмекен. \"40-дневен лагер до 10 септември ще изкарат атлети от Беларус, Латвия и Германия, които се готвят за световното в Доха в края на септември, разказва още Пищиков. Мечтата му е за вбъдеще да направят и 3 тартанови коридора на стадиона за лека атлетика. Това ще позволи на базата да приема за подготовка много повече атлети от цял свят. Базата вече има пълно ново оборудване (\"Поланик\") за лека атлетика. За ефекта от високопланинската подготовка Пищиков е категоричен, че няма с какво да се замени. Всичките ни олимпийски шампиони досега са се готвили тук, включително и Стефка Костадинова. \"Боян Радев навремето като се готвеше за олимпиадите през зимата мяташе нагръб един от леките борци и с него тичаше до Зъбчето (бел. ред връх на 2600 м), спомня си Пищиков. Сигурното е едно ако се отделят средства за модернизиране на ВСК Белмекен, то базата ще е целогодишно пълна. Управлението и е ясно, че е в ръцете на най-подходящия човек.", "date": "2019.07.12", "title": "Пазителят на Белмекен"}
{"url": "https://www.standartnews.com/sport/beroe-udari-botev-vv-vratsa-397004.html", "text": "Берое победи Ботев (Враца) с 3:1 като гост на старта на новия сезон на ebfet Лига. Двата тима откриха шампионата със страхотно голово шоу на стадион “Христо Ботев”. Берое поведе в 12-ата минута, след като Александър Василев получи топката отляво и върна към наказателното поле, а непокритият португалец Педро Еуженио с прецизен удар откри резултата. След почивката гостите увеличиха преднината си в 69-ата минута, когато Рубен Бригидо напредна към полето на Ботев и с удар от границата на наказателното поле простреля Красимир Костов за 0:2. Осем минути по-късно Ботев върна едно попадение чрез Будинов. Домакините опитаха да изравнят, но в 88-ата минута Берое стигна до нов гол чрез Милен Желев.", "date": "2019.07.12", "title": "Берое удари Ботев във Враца"}
{"url": "https://standartnews.com/sport/atanas-skatov-izkachi-gasherbrum-1-396942.html", "text": "Българският алпинист Атанас Скатов се изкачи на вр.Гашербрум 1 (8080 м) в ранните часове на 12 юли. Той е част от експедиция с организатор фирма “ Каракорум Турс Пакистан” .Това е втори осемхилядник за него тази година след успешното му изкачване на вр. Канчендзьонга (8586м.) на 15 май. \r\nГашербрум I (наричан още Скритият връх заради отдалечеността си или K5) е единадесетият по височина връх на Земята от 8080м. Намира се на границата между Китай и Пакистан и е част от масива Гашербрум, намиращ се в планината Каракорум, район в Хималаите. Атаката на върха започна на 11.07 в 15.27 ч българско време и продължи 15 часа , когато в 06.34 ч. на 12.07 се получи съобщение от СПОТ устройството на Скатов с текст “ На върха съм !” отбелязващо достигането му на върха. Първоначалният план на Скатов беше да изкачи първо вр. Гашербрум 2 (8035м) и след това Гашербрум 1( 8080м.) Той обаче е претърпял промяна, след като завръщайки се на 08.07 от три нощувки за климатизация в лагер 2 и достигайки до височина от 7000 м в лагер 3 на 05.06 и 07.07 в базов лагер е разбрал, че група от около 15 алпинисти са се отправили този ден към лагер 1 за изкачване на вр. Гашербрум 1. Причината за решението им е било благоприятното време и факта, че група корейци вече са достигнали до върха предишния ден. След кратък размисъл и въпреки голямата си умора, само след няколко часа престой, Скатов решава да последва групата и на 09.07 директно от базов лагер(5050м.) достига до лагер 2 (6450м.). \r\nНа 10.07 м следва изкачване до лагер 3(7100м.) в условия на влошено време .То е причината и за престоя на групата една вечер в лагер 3 и последвалата атака на върха започнала в ранния следобед на 11.07. “ Изкачването беше трудно в условия на много силен вятър. Аз съм много изморен, тъй като последните 5 дни съм спал едва по 1-2 часа на денонощие и съм преодолявал дълги разстояния в условия на разреден въздух. Много се чудех дали да тръгна след като не съм спал и нямах възможност да се възстановя след аклиматизацията , но реших, че съм дошъл да катеря върхове и тръгнах решително и с вяра в собствените сили нагоре. \r\nДадох всичко от себе си и отново тествах силата на духа и физическите си сили . Радвам се, че успях!”- сподели Скатов по сателитния си телефон. Към настоящия момент алпинистът слиза надолу към лагер 1 за почивка. От това дали ще успее да си почине достатъчно и какви ще са метеорологичните условия в следващите дни ще зависи дали ще предприеме изкачване на вр. Гашербрум 2 или ще слезе до базов лагер. \r\nВъзможно е след почивка в лагер 1, който е общ за двата върха, да реши да изкачва директно Гашербрум 2 и без слизане до базов лагер. \r\nПодобно изкачване алпинистът направи през 2017г когато качи вр. Лхотце и веднага след това вр. Еверест след почивка в лагер 2, общ и за двата върха. \r\nТова беше 8-ми връх от колекцията изкачени осем-хилядника на Атанас Скатов като част от проекта му за изкачване на 14-те осемхилядника на планетата без консумация на храна от животински произход. В Хималайската колекция върхове той има изкачени още : вр. Еверест - 2014,2017; вр. Манаслу-2015;вр.Аннапурна и вр. Макалу-2016;вр.Лхотце-2017;вр.Чо Ойо- 2018;вр.Канчендзьонга- 2019.", "date": "2019.07.12", "title": "Атанас Скатов изкачи Гашербрум 1"}
{"url": "https://standartnews.com/sport/frantsuzin-iznenada-favoritite-na-silvrstoun-396980.html", "text": "Пилотът Пиер Гасли (Ред Бул) постигна най-добро време в първата свободна тренировка преди неделното състезание за Голямата награда на Великобритания във Формула 1. Французинът направи най-бързата си обиколка на „Силвърстоун“ за 1:27.173 мин. След него втори на  0.456 секунди се нареди Валтери Ботас (Мерцедес). Трето време даде Макс Верстапен (Ред Бул), а четвърти е световния шампион Люис Хамилтън (Мерцедес). По-късно днес ще се проведе и втората свободна тренировка, а утре са третата и квалификацията. Гран при на Великобритания ще се проведе в неделя от 16:00 часа (б.в.).  Фото ЕПА/БГНЕС", "date": "2019.07.12", "title": "Французин изненада фаворитите на \"Силвърстоун\""}
{"url": "https://standartnews.com/sport/italianets-povede-v-tur-do-frans-396971.html", "text": "Италианецът Джулио Чиконе поведе в Тур дьо Франс след шестия етап. Той завърши втори в 160,5-километровия етап от Мюлуз до Ла Планш де Бей Фии. Пръв с 11 секунди преди него и време от 4:29,03 ч бе Дилан Тьонс (Белгия). Чиконе вече има общо време от 23:14,55 ч и води с 6 секунди на досегашния лидер в Тура Жулиан Алафилип (Фр), който остана на шесто място в последния етап, на 1,46 мин от Тьонс. Успехът пък изведе белгиецът на трето място в генералното класиране. Днес е седмия и най-дългият етап в обиколката на Франция - 230 км от Белфор до Шалон сюр Саон. Евроспорт 1 излъчва пряко Тур дьо Франс.", "date": "2019.07.12", "title": "Италианец поведе в Тур дьо Франс"}
{"url": "https://standartnews.com/sport/cherno-more-vze-vratar-ot-shveytsariya-396981.html", "text": "Футболният Черно море и привлякъл швейцарския вратар Миодраг Митрович. Новината бе съобщена от клуба. 27-годишният страж вече е подписал договор с \"моряците\" и ще носи екипа на варненския клуб през новия сезон. Митрович се присъедини към Черно море по време на лагера на тима в Банско. Той взе участие в контролата с Марица (Пд). На една от следващите тренировки вратарят се контузи, но въпреки това треньорския щаб реши да му предложи договор. Голяма част от кариерата на Митрович е преминала във втора швейцарска дивизия, където е играл за Локарно (81 мача). През 2013 г. преминава в Бари (Ит), а от 2014 до 2016-а играе за елитния словенски Кърка (47 мача). Последно Митрович пази за румънския Университатя (Крайова).", "date": "2019.07.12", "title": "Черно море взе вратар от Швейцария"}
{"url": "https://standartnews.com/sport/ofitsialno-grizman-v-barselona-396987.html", "text": "Вече е факт! От Барселона обявиха трансфера на Антоан Гризман. Каталунският клуб плати откупната клауза на френския стрелец в размер на 120 милиона евро, за да го освободи от договора му с Атлетико Мадрид. 28-годишният нападател ще подпиша петгодишен контракт с \"лос кулес\" и новата му освобождаваща сума ще е в размер на 800 милиона евро. Днес адвокати на футболиста влязоха в офисите на Ла Лига, за да депозират 120-те милиона, които да отключат сделката. Утре вечер следобед Гризи ще пристигне на \"Камп Ноу\" за фотосесия до емблемата. В неделя ще бъде официалното му представяне и първата му пресконференция като играч на \"блаугранас\". Гризман влиза в Топ 4 на най-скъпите играчи в света. Преди него са само Неймар (от Барселона в ПСЖ - 222 млн. евро), Килиан Мбапе (от Монако в ПСЖ за 180 млн. евро) и Жоао Феликс (от Бенфика в Атлетико за 126 млн. евро).", "date": "2019.07.12", "title": "Официално: Гризман в Барселона"}
{"url": "https://standartnews.com/sport/20-dvoyki-v-turnira-po-plazhen-voleybol-za-kupa-emona-396988.html", "text": "Мачовете от турнира ще се проведат в събота и неделя.   като имаме участници от цялата география на страната –   Очаквам, че освен нашите традиционни участници на такива турнири при юношите, ще се включат и много нови двойки. Месец по-късно, в средата на  август, в Кърджали ще бъде и  Националният турнир по плажен волейбол за мъже и жени, които ще се състезават за Купата на кмета.", "date": "2019.07.12", "title": "20 двойки в турнира по плажен волейбол за купа „Емона”"}
{"url": "https://standartnews.com/sport/arda-1924-s-prvi-mach-v-elita-na-sobstven-teren-396989.html", "text": "Историческият първи мач на „Арда 1924” в елита на българския футбол ще бъде на  13 юли в Кърджали на „Арена Арда“.  Футболната среща между отборите на „Арда 1924“ и „Ботев“-Пловдив ще започна в 18,30 часа. Мачът на „Арда 1924” в Първа лига на българския футбол ще бъде за малкия Алекс, на който трябва да му бъде направена чернодробна трансплантация. Той е само на 3 месеца. Детето страда от „билиарна атреза” – липсват жлъчните му пътища или са силно увредени. Необходимата сума за тежката операция е 250 хиляди евро. На всички входове на стадиона в Кърджали ще бъдат сложени специални кутии, в които всеки може да направи дарение. Създадена е временна организация на движение в Кърджали. Промените ще действат в интервала от 17 часа до 21 часа на 13 юли. Ще бъде ограничено и временно спирано движението по бул.“Беломорски“ от кръстовището с бул.“Тракия“ до болницата и кръстовището с ул.“Булаир“ до Съдебната палата , съобщават от ОД на МВР Кърджали. Движението на моторни превозни средства ще бъде пренасочвано по улиците „Сан Стефано“ и „Екзарх Йосиф“. Служители на Пътна полиция ще придружават автомобилите, които пристигат за срещата - от КПП „Чилик“ до местата, определени за паркиране.В района на парк „Простор“ ще има буферна зона за сигурност. Сили на ОД на МВР-Кърджали и Зоналното жандармерийско управление ще се грижат за охраната на обществения ред и пътната безопасност преди, по време и след приключване на футболната среща.", "date": "2019.07.12", "title": "„Арда 1924” с първи мач в елита на собствен терен"}
{"url": "https://www.standartnews.com/sport/tsska-sofiya-stpi-nakrivo-na-starta-s-etr-397005.html", "text": "ЦСКА-София започна новото първенство с 2:2 с Етър. На старта на efbet Лига \"червените\" повеждата на \"Българска армия\", но тимът от Велико Търново не се даде и си тръгна с точката от София. Точки за домакините бяха Соу (4 дузпа) и Митков (73). Етър стигна до равенството с две попадения Даниел Младенов (57 и 78).", "date": "2019.07.12", "title": "ЦСКА-София стъпи накриво на старта с Етър"}
{"url": "https://standartnews.com/sport/pazitelyat-na-belmeken-396990.html", "text": "Три са високопланинските спортни бази в света. Едната е Колорадо Спрингс (САЩ), а останалите две са в в Европа - Сиера Невада (Исп) и Белмекен. От тях само българската е в сърцето на планината сред зеленина и предлага максимално добро условия, както за елитен спорт, така и за максимално добро възстановяване. Ценово нашата база е в пъти по-конкурентна на чуждите. Испанската база е в тази част на планината, където са само камъни, и е омешано частното с държавното. В Сиера Невада хотела е частен, а спортните обекти са държавни, но са на 5 км разстояние и за тях се плаща отделно. ВСК Белмекен е разположен на 2050 м надморска височина между Рила и Родопите в съседство с национален парк \"Рила\" и язовир \"Белмекен\". Базата е любимо място за подготовка на спортисти от Русия, Унгария, Беларус, Япония, Сърбия, Германия, Финландия, Норвегия, Украина, Австралия, Полша, Турция, Румъния и естествено България. ВСК Белмекен е построена през 1968 г по идея на бившето ГДР. На разположение на спортистите има футболно игрище с размери – 100 м. / 60 м. с лекоатлетическа писта без осветление. За подготовка на футболни отбори и лекоатлети. Дължината на пистата е стандартна, 400 м. с 5 коридора и кортово покритие (шамот). Стрелбището за биатлон разполага с два броя стрелбища за предназначени предимно за провеждане на тренировки и състезания за летен биатлон. Има изградени съответни трасета за беговата част с подходи към стрелбищата. Стрелбищата са изградени съгласно изискванията. Разполагат с 10 коридора за стрелба на разстояние 50 м до мишените. Асфалтирана ролбан писта с дължина 2200 м. и ширина 3 м. и стрелбище с 10 коридора. На разположение на гребците има покрит тренажор. С обща площ 420 кв.м., предназначен за подготовка на гребци, оборудван с тренажор за стационарна подготовка и в отлично състояние след основен ремонт през 2010 г. За отделните индивидуални спортове има зали за вдигане на тежести, бокс, плувен басейн, зала за ОФП, медицински център, масажни кабинети, кабинет за подводен масаж и сауна. Хотелската база е за 285 човека, като е разделена на три корпуса. За всичко това се грижат 80 човека, предимно от региона около базата. Шеф на ВСК Белмекен от 2017-а година е легендарния атлетически треньор Илиян Пищиков, който откри и реализира за световната атлетика хърделистката Светла Димитрова, за която впоследствие се ожени. Спецът е поканен да поеме поста лично от министъра на спорта Красен Кралев. Именно в Пищиков е видян човекът, който може да съхрани и управлява това бижу. Той поема управлението на базата на 1 септември 2017-а година. Като треньор той посещава ВСК още от 1972 година и погледа му върху нея е много задълбочен. \"Имах представа какво е тук, но когато вече отговаряш за всичко и за 80 човека е друго, разказва Пищиков. От както поема базата той е целогодишно в нея и досега още не е ползвал отпуска. Както премиера Борисов знае какво се случва в държавата във всеки един момент така и Пищиков знае какво става в базата. Къде се коси, къде се боядисва, къде се реновира, кога идват колите за смет, какви продукти и от къде се взимат за ресторанта. Състоянието на съоръженията също е под негов постоянен контрол. За времето от както поема ръководството досега е ясно, че е успял максимално да затегне всички \"течове\" от към средства. Редът който е направил и относно използването на спортните и възстановителните съоръженията е безпрецедентен, и дава възможност да няма недоволни, като в същото време всичко се използва максимално. По негово настояване са закупени втора употреба 2 ратрака, които гарантирана подготовката на зимните спортове. Снегоринът също е възстановен и така има проходимост до базата през зимата, когато снегът там е над 2 метра. Разделени са сауните на мъжка и женска. \"Радвам се, че имам разбиране от Пламен Манолов, който е директор на Национална спортна база, казва още Пищиков. - В интерес на истината той помага много\". Сериозната натовареност да базата е през юли и август, както и зимните месеци. С подобренията, които са направени в последните 2 години и през останалото време вече капацитетът на базата започна да се пълни. ВСК Белмекен вече има и 2 микробуса с които посреща чужденците още от летището. Легендата на световния биатлон Оле Ейнар Бьорндален е обещал на Пищиков, че ако оправи пътя от Юндола до базата тук постоянно ще е пълно със скандинавски спортисти. Радостен е, че много чужди атлети започват да се връщат на Белмекен. \"40-дневен лагер до 10 септември ще изкарат атлети от Беларус, Латвия и Германия, които се готвят за световното в Доха в края на септември, разказва още Пищиков. Мечтата му е за вбъдеще да направят и 3 тартанови коридора на стадиона за лека атлетика. Това ще позволи на базата да приема за подготовка много повече атлети от цял свят. Базата вече има пълно ново оборудване (\"Поланик\") за лека атлетика. За ефекта от високопланинската подготовка Пищиков е категоричен, че няма с какво да се замени. Всичките ни олимпийски шампиони досега са се готвили тук, включително и Стефка Костадинова. \"Боян Радев навремето като се готвеше за олимпиадите през зимата мяташе нагръб един от леките борци и с него тичаше до Зъбчето (бел. ред връх на 2600 м), спомня си Пищиков. Сигурното е едно ако се отделят средства за модернизиране на ВСК Белмекен, то базата ще е целогодишно пълна. Управлението и е ясно, че е в ръцете на най-подходящия човек.", "date": "2019.07.12", "title": "Пазителят на Белмекен"}
{"url": "https://standartnews.com/sport/federer-sreshchu-dzhokovich-na-finala-na-uimbldn-397002.html", "text": "Роджер Федерер ще играе с Новак Джокович на финала на Уимбълдън. В първия полуфинал Джокович би Баутиста Агут (Исп) с 6:2, 4:6, 6:3, 6:2. В битката на деня Федерер победи Рафа Надал със 7:6 (3), 1:6, 6:3, 6:4 и запиха своя успех №101 в Лондон. Той стигна до успеха едва при петия си мачбол. Класиката между двамата бе под №40. Така сега Надал има 24 победи, а тези за Федерер вече са 16. На Уимбълдън резултатът между двамата е вече 3:1 за швейцарецът. Иначе от последните 8 мача Маестрото има 7 победи срещу Рафа. За Роджер това пък ще е 12-и финал на Уимбълдън. Битката за титлата ще е в неделя от 16,00 ч (б.в.) и ще може да бъде гледана наживо по Евроспорт 2. Досега Ноле има 25 победи срещу 22 на Федерер, като последния успех на Роджер е през 2015-а.", "date": "2019.07.12", "title": "Федерер срещу Джокович на финала на Уимбълдън"}
{"url": "https://standartnews.com/sport/beroe-udari-botev-vv-vratsa-397004.html", "text": "Берое победи Ботев (Враца) с 3:1 като гост на старта на новия сезон на ebfet Лига. Двата тима откриха шампионата със страхотно голово шоу на стадион “Христо Ботев”. Берое поведе в 12-ата минута, след като Александър Василев получи топката отляво и върна към наказателното поле, а непокритият португалец Педро Еуженио с прецизен удар откри резултата. След почивката гостите увеличиха преднината си в 69-ата минута, когато Рубен Бригидо напредна към полето на Ботев и с удар от границата на наказателното поле простреля Красимир Костов за 0:2. Осем минути по-късно Ботев върна едно попадение чрез Будинов. Домакините опитаха да изравнят, но в 88-ата минута Берое стигна до нов гол чрез Милен Желев.", "date": "2019.07.12", "title": "Берое удари Ботев във Враца"}
{"url": "https://standartnews.com/sport/tsska-sofiya-stpi-nakrivo-na-starta-s-etr-397005.html", "text": "ЦСКА-София започна новото първенство с 2:2 с Етър. На старта на efbet Лига \"червените\" повеждата на \"Българска армия\", но тимът от Велико Търново не се даде и си тръгна с точката от София. Точки за домакините бяха Соу (4 дузпа) и Митков (73). Етър стигна до равенството с две попадения Даниел Младенов (57 и 78).", "date": "2019.07.12", "title": "ЦСКА-София стъпи накриво на старта с Етър"}
{"url": "https://www.standartnews.com/sport/20-dvoyki-v-turnira-po-plazhen-voleybol-za-kupa-emona-396988.html", "text": "Мачовете от турнира ще се проведат в събота и неделя.   като имаме участници от цялата география на страната –   Очаквам, че освен нашите традиционни участници на такива турнири при юношите, ще се включат и много нови двойки. Месец по-късно, в средата на  август, в Кърджали ще бъде и  Националният турнир по плажен волейбол за мъже и жени, които ще се състезават за Купата на кмета.", "date": "2019.07.12", "title": "20 двойки в турнира по плажен волейбол за купа „Емона”"}
{"url": "https://standartnews.com/biznes/goranov-mozhem-da-platim-navednzh-za-f-16-396958.html", "text": "България има готовност да плати наведнъж сумата по сделката за изтребителите F-16, в понеделник предстои извънредно заседание на Министерския съвет за актуализация на бюджета. Това каза в интервю за предаването „Добър ден“ на Радио „Фокус“ министърът на финансите Владислав Горанов. Той подчерта, че фискалният резерв е в достатъчно добри равнища и страната ни ще може да си позволи да плати сделката накуп. „Сумата, която трябва да платим по договора за закупуването на новото въоръжение за българската армия, е значителна. Плащането, което трябва да се осъществи накуп, съгласно разговорите ни с американската страна, е за около 1,2 млрд. долара, които в целия си обем не са разчетени в Закона за държавния бюджет. В този смисъл планираме в понеделник на извънредно заседание да разгледаме вече сключените договори между българската и американската страна, като ги предложим на Народното събрание за ратификация. Успоредно с това планираме да предложим актуализация на Закона за държавния бюджет, за да увеличим разходната част и да осигурим необходимото финансиране за този проект“, обясни министърът на финансите. Владислав Горанов допълни, че физическата доставка на новата техника се очаква да бъде през 2023 година. Страната ни работи и по още два проекта, свързани с придобиването на нови способности - на сухопътните войски и на флота, каза още той. Финансовият министър увери, че България има пари за сделката с първите осем изтребители и за придобиването им няма да взима заеми.", "date": "2019.07.12", "title": "Горанов: Можем да платим наведнъж за F-16"}
