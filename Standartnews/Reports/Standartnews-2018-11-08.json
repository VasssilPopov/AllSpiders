{"url": "http://standartnews.com/mneniya/neednoznachnata_pobeda_koy_specheli_izborite_v_sasht_i_kakvo_obshto_ima_tuk_rusiya-377951.html", "text": "В САЩ се състояха избори за конгрес. По предварителни данни в камарата на представителите, с неголям превес, мнозинство ще получат демократите, а сенатът остава републикански. Приключилата предизборна кампания беше една от най-скъпите и най-мръсните в историята на САЩ. За Доналд Тръмп изборите се превърнаха в своеобразен референдум за получаване на доверие. За избирателите – в още един повод за разкол. Разпределението, според предварителните резултати, е следното: сенатът остава „червен\" – републиканците ще имат 51 места от общо 100. Но що се отнася до камарата на представителите нещата не са така еднозначни. Демократите водят на републиканците, но все още не така уверено: 174 срещу 168. Раздразнението от действията на Тръмп, на което много разчитаха неговите опоненти, не доведе до пробив в резултатите. Президентът на САЩ призна, че е загубил в камарата на представителите, и вече позвъни на лидера на демократическото малцинство Нанси Пелоси и я поздрави за победата, като призова да се спазва принципът на двупартийност. В същото време в Туитър Тръмп претендира за победа: „Огромен успех тази нощ. Благодаря на всички.\" Досега в сената демократите имах 49 места, а републиканците – две повече. В тези избори се преизбираше едва една трета състава на горната камара, като се решаваше съдбата на 35 кресла. А що се отнася до камарата на представителите, която има общо 435 места, се преизбира изцяло. До изборите 235 места принадлежаха на републиканците, а 193 – на демократите. Нееднократно Тръмп е заявявал: „Тези избори са референдум по въпроса за мен.\" За да привлече избиратели там, където позициите на републиканците са най-уязвими, той енергично обикаляше от щат на щат (Флорида, Джорджия, Мисури, Монтана, Тенеси, Западна Вирджиния). Тръмп уверяваше, че „демократите искат с гигантски таран да разрушат нашата икономика и бъдещето ни.\" „Републиканците създават работни места, а демократите – това са бандитски шайки\", не подбираше изрази президентът, предупреждавайки избирателите на Джорджия, че кандидатката за губернатор от демократите Стийси Ейбръмс, която иска да стане първата тъмнокожа жена-губернатор, „ще превърне щтата във Венецуела.\" Като заслуга за себе си той остави „невиждания ръст на икономиката\", заплашвайки, че при демократите населението го очаква „растеж на престъпността, а също и завръщане към хаоса.\" Предходната администрация той обвиняваше в „поощряване на нелегалната емиграция\". Докато Тръмп се опитваше да мобилизира поддръжници, демократите също не стояха със скръстени ръце. В събитията им активно участваха Хилари Клинтън, Джо Байдън и Барак Обама. Да отправят послания те не можаха навсякъде, където планираха: много демократи се отказаха от помощта на тези политици, смятайки ги за непопулярни. Там, където дадоха на Обама трибуна, той разказваше, че „вас постоянно ви лъжат\", като се опитваше да отвлече слушателите си от текущите проблеми с изявления за кервана с мигранти. Също така той фактически обвини сегашния държавен глава и администрацията му в корупция, като отбеляза, че отборът на Тръмп е обещал да я изкорени, а вместо това съдебни искове и обвинения са предявени към самите тях. Обама твърдеше, че работните места, с които се хвали Тръмп, с създадени благодарение на политиката на неговата собствена администрация. Тръмп убеждавал, че желае да помогне на обикновения човек, а всъщност „намали данъците на богатите\", казваше Обама. „Идете да гласувате. Борим се за душата на САЩ\", пригласяше му Джо Байдън. И американците наистина активно отидоха да гласуват. Броят на гласувалите нарасна с 30 млн. граждани. Тази избирателна кампания влезе в американската история като една от най-мръсните и скъпите. По оценка на неправителствената организация Center for Responsive Politics бюджетът е надхвърлил 5 млрд. долара и по-голямата част от него са волни пожертвования, събрани от демократите. Само милиардерът Майкъл Блумбърг похарчи повече от 100 млн. долара в подкрепа на демократическата партия. Като цяло в изборната кампания за камарата на представителите републиканците са привлекли 637 млн. долара, демократите – 951 млн., за сената – съответно 361 млн. срещу 513 милиона. Нетрадиционните кандидати На сегашните избори се регистрираха рекорден брой жени-кандидати. Общо 53 представителки на нежния пол се устремиха към места в сената, което е с 13 повече от предишната кампания през 2016 година. За камарата на представителите в листите се записаха 476 дами – два пъти повече от 2016-а. Освен това мюсюлманка от щата Мичиган – Рашид Тлаиб – може да бъде избрана за камарата на представителите, а от Минесота – Илхан Омар. В щатите Ню Мексико и Канзас в листата са и имат шанс за победа първите жени представителки на коренното население на Америка. По време на предизборната кампания и ден не мина без скандал. Един от основните политически конфликти бе назначаването във Върховния съд на САЩ на юрист Брет Кавано. Още след като Тръмп предложи кандидатурата му срещу Кавано бяха отправени обвинения за сексуални посегателства, датиращи отпреди 30 години. Въпреки протестните акции кандидатурата бе утвърдена, което способства за още по-голямо разделение в обществото и в партийните редици. Демократите смятат Кавано за човек, който „не може да постави закона над интересите на партията\". От своя страна републиканците виждат това като „победа над заговора на демократите, опитващи се да попречат на издигането в кариерата на един порядъчен човек.\" Няколко седмици преди гласуването, ФБР и Сикрет сървис заловиха тринайсет пакета със самоделни бомби, адресирани до Хилари Клинтън, Барак Обама, бившия директор на ЦРУ Джон Бренън, а също и други политици, бизнесмени и един актьор. Един от пакетите бе предназначен за телевизионния канал CNN. По-късно стана ясно, че взривните послания е отправял американецът Сийзър Сейок, който е активен поддръжник на Тръмп. След два дни 46-годишният Робърт Бауърс застреля 11 души в синагога в Питсбърг. Официално стана известно, че стрелецът ненавиждал държавния глава, защото последният бил „обграден от евреи\". Обвиниха Тръмп, че е създал „атмосфера на ненавист\" в страната. Още едно изпитани е за президента се яви в навечерието на изборите, когато керванът от мигранти от страни от Централна Америка, се отправи към САЩ с надеждата хората в него да получат статут на бежанци. Тръмп заяви, че в този керван има „множество членове на банди и някои много лоши хора\", а също и обеща да отговори с остри мерки, като изпрати към границата 15 хиляди военни. Противниците го обвиниха в подпалване на омраза към мигрантите, а привържениците за „защитник на нацията\". През 2016 г. САЩ обвиниха руските спецслужби „във вмешателство в президентските избори\". Неведнъж плашиха страната, че Москва „няма да остави без внимание\" и изборите за конгреса. Но още в края на лятото съветникът на Тръмп по националната сигурност Джон Болтън предупреди, че да повлияят на хода на гласуването ще се опитат четири държави: Русия, Китай, Северна Корея и Иран. След два месеца политикът поясни, че основната заплаха за американската демокрация е Пекин, който действа по-активно от другите. В началото на ноември министерството на вътрешната сигурност на САЩ съобщи, че „засега не са регистрирани опити на чужди държави да проникнат в системата за подаване и броене на гласовете\". Във Вашингтон дори обещаха, че промеждутъчните избори ще бъдет с най-висока защита в историята. В последно време конгресът бе под контрола на републиканците, което помагаше на Тръмп безпрепятствено да придвижва своите политически решения. Сега всичко може да се промени. Пуснаха се и слухове, че в случай на победа на демократите Тръмп е заплашен от импийчмънт. Самият президент нееднократно се изказваше по въпроса: „Ако някога бъда подложен на импийчмънт, пазарите ще рухнат. Смятам, че всички ще обеднеят в резултат на това.\" Също така американците се отнасят нееднозначно към едно предварително оттегляне на президента. Допитване до общественото мнение, проведено от вестник „Вашингтон пост\" и ABC News в края на август, показа, че 49% от американците подкрепят импийчмът, а 46% са категорично против. За да бъде отстранен Тръмп от поста си, демократите се нуждаят от помощта на републиканци, но едва ли тези законодатели ще се сагласят на това. „Опонентите на президента се стремяха да направят всичко възможно, за да може нито той, нито републиканците да се закрепят в управлението на Америка. Като се има предвид, че републиканците удържаха своята позиция, те по-скоро ще представят това като своя победа и успех на политиката си. Тръмп ще запази имиджа си на провеждащ правилната политика. И това е абсолютно нормална ситуация, тъй като в първия мандат на президента партията му частично ще изгуби контрол над законодателната власт\" – сподели мнението си пред РИА Новости старшият научен сътрудник от центъра за анализ на международните процеси към МГИМО и министерството на външните работи Максим Сучков. С експерта се съгласи и заместник-директорът на Центъра за комплексни европейски и международни изследвания при факултета по световна икономика и политика Дмитрий Суслов. „Икономиката на САЩ се развива динамично, а икономическите успехи са един от основните козове на републиканската партия на сегашните избори. Ако сега републиканците изгубят с минимален брой представители и малцинството им е само от 5-10 гласа, това ще е победа за Тръмп. Това ще означава, че болшинството от избирателите поддържат кампанията, провеждана от Тръмп, като гласуват за президента, особено що се отнася за антимиграционната политика\", каза политологът пред РИА Новости. По неговите думи в бъдеще САЩ и Европа ще сключат ново търговско споразумение. „Но тук не си струва да казваме, че Тръмп руши търговските договори и системата на търговия. Той не руши нищо, а ги обновява по отношение на съюзниците си и партньорите, като се придържа към една гъвкава политика\", уверен е експертът.", "date": "2018.11.07", "title": "Нееднозначната победа: Кой спечели изборите в САЩ и какво общо има тук Русия?"}
{"url": "http://standartnews.com/biznes/pireos_balgariya_stana_sobstvenost_na_poshtenska_banka-378014.html", "text": "Eurobank Ergasias S.A. („Юробанк\") обяви, че е приключило споразумението за придобиването на Банка Пиреос България от от дъщерното й дружество Юробанк България („Пощенска банка\"), съобщава investor.bg, като цитира съобщение на придобиващото дружество. Към септември 2018 г. Банка Пиреос България има активи от 1,7 милиарда евро, кредитен портфейл от 820 милиона евро и депозити в размер на 1,3 милиарда евро. Банката развива дейност в банкирането на дребно и основно в корпоративното банкиране чрез клонова мрежа от 70 клона и с над 900 служители. Сделката ще затвърди позицията на Пощенска банка на българския банков пазар, като по този начин банката ще има очакван пазарен дял от над 10% и ще бъде на трето място по размер на кредитния портфейл. След приключването на сделката Пощенска банка ще има активи на обща стойност над 5 милиарда, капитал от над 600 милиона евро и, след реализирането на очакваните синергии, приходи преди провизии и нетна печалба в размер съответно на над 150 и над 70 милиона евро. Отделно от това, банката ще запази солидните си коефициенти на капиталова адекватност и ликвидност. Стойността на акциите е 75 милиона евро, като след приключването на сделката отражението върху капитала от първи ред на Юробанк ще бъде минимално в размер на 14 базисни точки, а след реализирането на очакваните синергии, сделката се очаква да има положителен ефект върху капитала. Ставрос Йоану, заместник главен изпълнителен директор на Юробанк, коментира: „Доволни сме от постигнатото споразумение с Пиреос Банк за придобиването на Пиреос Банк България от Пощенска банка, нашето дъщерно дружество в България. Придобиването следва стратегията на Юробанк да се фокусира в разрастването на международните си пазари, които счита за важни, какъвто е българският. След придобиването Юробанк България ще бъде третата по големина банка в страната. Нашата цел е да обслужваме още по-добре нашите клиенти, да подкрепяме българската икономика, както и гръцкия бизнес в нашата съседна държава. Искаме да благодарим на колегите си от Пиреос Банк за доброто съдействие, което доведе до приключването на това споразумение и да приветстваме нашите нови колеги от Пиреос Банк България\". Приключването на сделката е обект на одобрение от съответните регулаторни и надзорни органи и се очаква да приключи през първото тримесечие на 2019 година. Barclays Bank Plc е финансов съветник на Юробанк Груп по отношение на сделката, а правното обслужване е от адвокатските кантори Milbank, Tweed, Hadley & McCloy LLP и Karatzas & Partners.", "date": "2018.11.07", "title": "Пиреос България стана собственост на Пощенска банка"}
{"url": "http://standartnews.com/regionalni/230_ucheni_idvat_na_paisievite_cheteniya-377960.html", "text": "Над 230 учени от 39 университета идват в Пловдивския университет „Паисий Хилендарски\" за научната конференция „Паисиеви четения\", която започва утре. Престижният форум е юбилеен, посветен на 45 години от основаването на филологическите специалностие, съобщи зам.-деканът доц. д-р Елена Гетова. И допълни, че се наблюдава удвояване на участниците спрямо предишни години. В „Паисиеви четения 2018\" ще се включат 232 учени от 39 университета и научни института от 13 държави: България, Чехия, Полша, Русия, Беларус, Босна и Херцеговина, Сърбия, Хърватия, Унгария, Гърция, Турция, Франция и Испания.", "date": "2018.11.07", "title": "230 учени идват на Паисиевите четения"}
{"url": "http://standartnews.com/biznes/potrebitelite_u_nas_ochakvat_poloshi_lichni_finansovi_vremena_idnata_godina-377981.html", "text": "Общият показател на доверие на потребителите се понижава с 3,2 пункта през октомври 2018 г. в сравнение с юли, което се дължи на пониженото доверие сред населението както в градовете, така и в селата, съобщи Националният статистически институт. Мненията за развитието на общата икономическа ситуация в страната през последните дванадесет месеца, както и очакванията за следващите дванадесет месеца, са по-неблагоприятни спрямо предходното наблюдение. По отношение на финансовото състояние на домакинствата през последните дванадесет месеца се наблюдава песимизъм в оценките на живеещите в селата за разлика от населението в градовете, което изразява по-малко негативна нагласа в сравнение с три месеца по-рано. Същевременно обаче прогнозите за следващите дванадесет месеца и на градското, и на селското население се влошават, в резултат на което общият балансов показател намалява с 5.4 пункта. Потребителите продължават да са на мнение, че през последните дванадесет месеца има покачване на потребителските цени, като инфлационните очаквания се запазват и за следващите дванадесет месеца. Настоящата икономическа ситуация в страната продължава да се оценява от по-голяма част от потребителите като неблагоприятна за спестяване, а и очакванията им по отношение на възможността да спестяват през следващите дванадесет месеца се влошават. Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в градовете то ще бъде с по-високо темпо. Последната анкета отчита и леко влошаване на общата оценка на настоящата ситуация да се правят разходи за покупка на предмети за дълготрайна употреба.", "date": "2018.11.07", "title": "Потребителите у нас очакват по-лоши лични финансови времена идната година"}
{"url": "http://standartnews.com/biznes/prodazhbite_na_drebno_v_balgariya_rastat_pri_ponizhenie_za_tseliya_evrosayuz-377984.html", "text": "Продажбите на дребно в еврозоната останаха през септември на нивото от август, докато в рамките на целия ЕС отбелязаха слабо понижение, но след солидна възходяща ревизия на данните за предходния месец, което сякаш предполага, че вътрешното потребление продължава да бъде генератор за макар и по-слабия икономически растеж в Европа през третото тримесечие. Продажбите на дребно в България обаче нараснаха за седми пореден месец, след като се свиха за последно през първите два месеца на годината, показват данни на Евростат. През септември търговията на дребно в еврозоната остана на нивото от август, когато обаче нарасна с 0,3% (възходяща ревизия от предишна оценка за понижение с 0,2%) и при осреднените очаквания на финансовите пазари със слабо повишение с 0,1 на сто. Повишение с 0,4% е регистрирано както при продажбите на храни, напитки и тютюневи изделия, така и при продажбата на автомобилно гориво, докато продажбите на нехранителни потребителски стоки се свиха с 0,5 на сто. На годишна база растежът на продажбите на дребно в еврозоната се забави през септември до 0,8% от 2,25 през август (възходяща ревизия от предишна оценка за повишение с 1,8%), докато участниците на финансовите пазари разчитаха на повишение с 0,9 на сто. Генератор на растежа при търговията на дребно на годишна база беше повишението с 1,1% при продажбите на автомобилно гориво, с 0,9% при продажбите на храни, напитки и тютюневи изделия, както и увеличението с 0,7% при продажбите на нехранителни стоки. В рамките на целия ЕС продажбите на дребно през септември се свиха с 0,1% спрямо август, когато обаче се увеличиха с 0,3% (възходяща ревизия от спад с 0,2%), докато на годишна база техният растеж се забави до 1,5% от 2,7% през август (възходяща ревизия от повишение с 2,4%). За разлика от данни за ЕС и в частност за еврозоната, Евростат отчете поредно прилично повишение на продажбите на дребно в България на месечна база и техен тройно по-голям растеж на годишна база. През септември търговията на дребно в нашата страна се увеличи с 0,3% спрямо август, когато също нарасна с 0,3% (низходяща ревизия от предходна оценка за растеж с 0,5%), отбелязвайки подобрение за седми пореден месец. По този показател България се намира в т.нар. \"златна среда\" сред всички 28 страни - членки на ЕС. В същото време растежът на продажбите на дребно в България на годишна база се забави в началото на есента до 4,7% от 5,1% през август, но продължава да потвърждава за наличието на устойчив растеж (на годишна база) за 24-ти пореден месец. По-добро повишение на търговията на дребно през август е отчетено единствено в Ирландия (скок с 10,2%), Полша (с 6,5%), Унгария (с 5,4%), Словения (с 5,2%) и Люксембург (с 5,0%).", "date": "2018.11.07", "title": "Продажбите на дребно в България растат при понижение за целия Евросъюз"}
{"url": "http://standartnews.com/biznes/dalga_9etapna_protsedura__chaka_investitora_za_belene_-377959.html", "text": "Бъдещият стратегически инвеститор в АЕЦ \"Белене\" ще бъде избран след дълга 9-етапна процедура. Това стана ясно от изказване на министъра на енергетиката Теменужка Петкова след заседанието на кабинета. Самата процедура вече е обсъдена и одобрена от правителството и ще бъде представена за обсъждане в парламента. Според решението на самия Законодателен орган процедурата трябваше да е готова до 31-ви октомври, но се забави заради консултации. Първият резултат от нея ще се появи чак след година, когато ще е създаването на проектна компания, в която освен бъдещият инвеститор ще участва и българската държавата, обясни министър Петкова. Според нея в бъдещата компания ще могат да се включат също и големи енергийни консуматори, които да придобият миноритарен дял или да подпишат договори за изкупуване на енергия от Втора атомна. Министър Теменужка Петкова припомни, че към момента в енергийното ведомство да постъпили писмени заявки за проявен интерес към изграждането на АЕЦ \"Белене\" от три компании - китайска, френска и корейска. Министърът добави, че сред поканените за участие в конкурса ще бъде руската компания \"Росатом\", която проектант и производител на оборудването на двата ядрени острова на централата. На следващия етап от конкурса заинтересуваните компании ще подадат заявления за участие. След разглеждането им ще бъде изготвен списък с кандидатите за подаване на обвързващи оферта, обясни министър Теменужка Петкова. После кандидатите ще подпишат декларации за конфиденциалност, което е условие те да получат пълен достъп до информацията за проекта. Следва изпращане на покани до потенциалните инвеститори за представяне на обвързващи оферти, които ще бъдат разгледани от комисията по избор на инвеститор. Следват преговори с преминалите този етап инвеститори. На последната фаза трябва да бъде подписан и договор с избраната компания - инвеститор в изграждането на Втора атомна, обясни енергийният министър Теменужка Петкова. Докато тече процедурата кабинетът ще учреди дъщерна компания, в която да бъдат обособени активите и пасивите на АЕЦ \"Белене\". НЕК вече нае \"Инженерингсервиз София\" срещу 87.5 хил. лв. без ДДС да оцени активите и пасивите на Втора атомна на територията на цялата страна.", "date": "2018.11.07", "title": "Дълга 9-етапна процедура  чака инвеститора за \"Белене\""}
{"url": "http://standartnews.com/lyubopitno/zdraveto_se_vazstanovyava_16_godini_sled_spiraneto_na_tsigarite-378009.html", "text": "Бившите пушачи ще имат нужда от повече от 15 години, за да нормализират здравето си. Това се доказва от данните от проучването „Фремингам\", съобщава Медикал експрес, цитиран от БГНЕС. Експерти са анализирали здравния статус на 8 700 доброволци. Всички участници в началото на наблюденията са били без сърдечно-съдови заболявания. Средно доброволците са изследвани в продължение на 27 години. Изследователите са сравнили показателите за риска от сърдечни заболявания и заболявания на кръвоносните съдове при пушачи, бивши пушачи и непушачи. Оказало се, че 70% от случаите на заболяване се развивали при пушачи или бивши пушачи, пушили по кутия цигари на ден. За тези, които изоставили навика, рискът от развитие на сърдечно-съдови заболявания е намалял с 38%. Данните са сравнени с тези на доброволците, продължили да употребяват тютюневите изделия. Като цяло е отнело 16 години от отказа от тютюнопушене за нормализиране на здравните показатели. Мередит Дънкан, автор на изследването твърди, че ползите от отказа от тютюнопушене вече са забележими през първите пет години.", "date": "2018.11.07", "title": "Здравето се възстановява 16 години след спирането на цигарите"}
{"url": "http://standartnews.com/svyat/robotiziran_detektor_na_lazhata_shte_reshava_koy_da_vleze_v_es-377974.html", "text": "Автоматизирана система за граничен контрол с впечатляващ арсенал от функционалности ще бъде изпробвана по външните граници на Европейския съюз, става ясно от официално съобщение на ЕК. Струващата 4,5 млн. евро на европейския данъкоплатец платформа iBorderCtrl се отличава с това, че събира в себе си анализ на документи, информация от социалните мрежи, но и възможност за провеждане на „разпит\" на пътуващите и идентифициране на техни неверни твърдения. Системата се състои от две части. Първата е онлайн платформа, в която преди пътуване се попълват данни и документи, които се проверяват автоматично и още на този етап потенциална криминална или терористична дейност бива сигнализирана на властите. На границата чуждият гражданин застава пред терминал. На екрана анимиран граничар изисква още документи и задава въпроси за името, годините, повода за пътуването и т.н. Отговорите се записват от уеб камери, които обработват десетки микрогримаси в различни зони на лицето в търсене на такива, които издават неверни твърдения. Проверката ще е с различна дължина и задълбоченост според степента на риск, определена при първоначалния анализ на предоставената от пътуващия информация преди да замине. Тя ще е съпроводена и със снемане на биометрични данни и, на сухопътните ГКПП, сканиране на превозното средство. Граничните служители междувременно ще имат достъп както до тази информация, така и до всички снимки и видеокадри от предишни влизания и излизания от ЕС на проверяваното лице. Първоначалните тестове показват 85% точност на оценките на iBorderCtrl, а изпитанията ще започнат на летища в Унгария, Латвия и Гърция. Целта на създателите й е да се ускори граничният контрол и да се намалят разходите по него при повишена ефективност. Правозащитници изразиха опасения за надеждността на системата, тъй като подобни платформи по целия свят се сблъскват с проблеми като „предразсъдъци\" към определени етнически групи (техни представители много по-често са определяни от алгоритъма като „неблагонадеждни\" без да има реално основание за това). В Гърция неправителствена организация организира подписка с искане за повече прозрачност около тестовете на системата на територията на южната ни съседка. „Традиционните детектори на лъжата имат исторически проблем с хвърлянето на вина върху невинни хора и няма никакво доказателство, че изкуственият интелект ще промени това\", коментира пред Си Ен Ен Фредерике Калтхойнер от „Прайвъси Интернешънъл\". Калтхойнер подчерта, че iBorderCtrl е „част от по-голяма тенденция да се използват неясни и често неефективни системи за преценка и класифициране на хора\". Експерти посочват, че в много експерименти надеждността на анализа на мимиките при засичане на неверни твърдения се е доказала най-малкото като спорна. Има и активисти, според които създаването на подобни автоматично попълващи се всеобхватни бази данни създават рискове както от засилване на правителствения шпионаж, така от злоупотреби от страна на тези, които имат достъп до информацията. Американският политолог от ирански произход Лалех Халили нарече iBorderCtrl „страховита употреба на ненадеждни псевдонаучни методи за засичане на лъжи\". „Това е срам за учените, които използват шарлатанство и ксенофобия, за да си подсигурят финансиране\", допълни тя в „Туитър\". Не липсват и сравненията със „социалния кредит\" в Китай, където отново с помощта на изкуствен интелект се оценява благонадеждността на гражданите на база техните действия.", "date": "2018.11.07", "title": "Роботизиран детектор на лъжата ще решава кой да влезе в ЕС"}
{"url": "http://standartnews.com/biznes/ot_33ma_fiskalni_agenti_se_nuzhdae_prihodnata_agentsiya-377985.html", "text": "Националната агенция за приходите търси 33-ма служители за звеното „Фискален контрол\". Агенцията е обявила конкурси за длъжността „инспектор по приходите\", от които 28 са за отдел „Оперативни дейности\" в София, а 5 за Граничен контролно-пропускателен пункт „Кулата\". Те ще работят в екипи  и ще извършват фискален контрол на територията на цялата страна, съобщават от НАП. Конкурсите за свободните работни места ще се проведат на два етапа. На първия участниците ще решават тест, чиято цел е да се установят професионалните им знания умения. Допуснатите до втория етап ще преминат през интервю. Работата на инспекторите във фискалното звено ще бъде свързана с физически и документален контрол на стоки с висок фискален риск. Данъчните ще следят как се движат стоките, дали се реализират на територията на България, изнасят ли се за трети страни и дали всички транзакции се отразяват коректно в счетоводните и финансови документи на превозвача, получателя и доставчика. Служителите в звеното ще бъдат обезпечени с транспортни средства и техническо оборудване за изпълнение на функциите си. Фискалните агенти ще извършват и оперативни проверки на търговските обекти в страната, като ще следят за издаването на касови бележки и коректното отчитане на оборотите в магазините. Кандидатите могат да подадат документи до  15 ноември, включително, лично или чрез пълномощник с нотариално заверено пълномощно-оригинал, на някой от посочените в обявите адреси. Описание на длъжността, изискванията за заемането й и образци на документи за участие, могат да бъдат намерени на интернет страницата на НАП www.nap.bg в рубрика „Работа в НАП\"/Обяви.", "date": "2018.11.07", "title": "От 33-ма фискални агенти се нуждае приходната агенция"}
{"url": "http://standartnews.com/biznes/rast_ot_1020_v_proizvodstvoto_na_mesa_i_mlechni_produkti_ot_nachaloto_na_2018_g-378006.html", "text": "Нивото на българската хранителна промишленост  и въобще на земеделието се увеличава с много добри темпове. Само за първите 8 месеца на 2018 г. ръстът в производството на меса и млечни продукти е между 10 и 20 процента. Това заяви министърът на земеделието, храните и горите Румен Порожанов при откриването на 6 изложения за храни в София – „Месомания\", „Булпек\", „Светът на млякото\", Салон на виното\", „Интерфууд енд дринк\" и СИХРЕ.  Той посочи още, че износът на български хранителни и земеделски продукти е с над 13 на сто по-висок на годишна база. Огромният интерес към изложенията, както от български, така и от чуждестранни производители показва потенциала на сектора, каза министър Порожанов. Той съобщи и, че предстои министерството на земеделието заедно с бранша да направи кампания, в подкрепа на българските производители.  „Нека да кажем: Да на българските продукти  и отново да акцентираме върху традиционните вкусове и качества на българското производство\", подчерта Порожанов. В 6-те изложения участват над 500 фирми, от които 100 са чуждестранни. Те се очаква да бъдат посетени от повече от 20 000 души.", "date": "2018.11.07", "title": "Ръст от 10-20% в производството на меса и млечни продукти от началото на 2018 г."}
{"url": "http://standartnews.com/svyat/balgari_v_chuzhbina_iskat_zakrivane_na_dabch-377955.html", "text": "Българи, живеещи зад граница, поискаха от премиера Бойко Борисов закриване на Държавната агенция за българите в чужбина. Основният и аргумент е, че агенцията няма никакво отношение към живеещите зад граница сънародници, като голяма част от услугите, които ползват от българите, се предоставят от Министерството на външните работи, Министерството на културата, Министерството на образованието и МВР, съобщи OFFNews. Позицията е изразена от „Временните обществени съвети на българите в чужбина\", които представляват част от българите зад граница във Франция, Швейцария, Канада и Австралия. В отворено писмо от 06.11.2018 г. до министър-председателя те поставят искания за незабавно закриване на ДАБЧ, създаване на изборни Обществени съвети към дипломатическите и консулските представителства, както и на изборен Национален съвет на българите в чужбина, които да се избират от българските граждани, живеещи извън страната. „Повече от 20 години българското общество съзнателно или не се заблуждава за ролята и функциите на тази агенция като институция, поддържаща връзките на българските граждани и общности в чужбина с националния живот. Фактите, които за съжаление не са широко известни на обществеността, са други. ДАБЧ няма пряко отношение към над милион български граждани, живеещи извън страната! Българските неделни училища по света се подкрепят от програма „Роден език и култура зад граница\" на Министерството на образованието и науката. Консулските услуги в чужбина, провеждане на избори в чужбина са поверени на МВнР. Културните връзки с нашите съграждани в чужбина се поддържат от Министерството на културата. Накрая, възстановяването и получаването на българско гражданство се извършва от Дирекция \"Българско гражданство\" към Министерството на правосъдието\", се посочва в писмото. Временните обществени съвети на българите в чужбина заявяват, че ДАБЧ е ненужна институция, която излишно натоварва държавния бюджет. \"Скандалните разкрития от последните седмици по издаването на удостоверения за български произход идват като пореден акт на дискредитиране на ДАБЧ, която още през 2013-2014 г. беше обект на разследване от страна на Върховната административна прокуратура. Днешният пореден скандал за пореден път хвърля светлина върху системния проблем, натрупван от години, на тази държавна структура\", се посочва още в писмото до Борисов. Основната функция на ДАБЧ, която мобилизира двадесетина държавни служителя, включително скъпо платени председател, зам.-председател, главен секретар, юрисконсулт, е да издава удостоверения за български произход. От друга страна, припомнят от ВОС, справка на страницата на Комисията по досиетата показва, че значителен брой от ръководствата на агенцията през годините са бивши агенти на Държавна сигурност, за които \"невъзвръщенската\" реторика показва неразбирането на проблемите на българите в чужбина за тяхното приобщаване към националния живот. \"Към момента не съществува ефективна държавна политика към българите в чужбина! Една от основните причини за това е структурата, на която е поверена тази стратегическа задача - ДАБЧ\". На 23 юли 2014 г. МС на прие \"Национална стратегия за българските граждани и историческите български общности по света\". От ВОС питат: Държавната агенция за българите в чужбина зае ли се с нейното изпълнение? Те констатират, че нито ресорният вицепремиер г-н Валери Симеонов или други отговорни български институции са запознати със съществуването на тази Национална стратегия, още по-малко работят по изпълнението ѝ.", "date": "2018.11.07", "title": "Българи в чужбина искат закриване на ДАБЧ"}
{"url": "http://standartnews.com/svyat/kakvo_shte_se_promeni_sled_mezhdinnte_izbori_v_sasht-377964.html", "text": "Данните от междинния вот в САЩ все още не са окончателни, но  се очертаха ясни тенденции, какво може да се очаква оттук нататък в американската политика. В първото си официално изявление след края на изборния ден Доналд Тръмп определи резултатите като \"изключителен успех\". \"Изключителен успех тази вечер. Благодаря на всички\", написа Тръмп в своя \"Туитър\" и по този начин показа, че резултатите от междинните избори едва ли ще го накарат да промени стила си. Вотът означава, че демократите ще бъдат отстранени от щатската изпълнителна власт и от сенатските постове в ключови щати - Флорида, Мисури, Индиана, Северна Дакота. Републиканците не просто запазиха, а разшириха своето мнозинство в Сената (с 2-3 места плюс). Това е рядък прецедент. Само 2 пъти през последните 100 години президентската партия е печелила изцяло, а само 3 пъти е печелила Сената, но е губила долната камара. Демократическата партия пък печели обратно Камарата на представителите. Според анализаторите там демократите ще спечелят 231 места в долната камара, а републиканците - 204. До момента разделението беше - 193 места за демократите и 235 за републиканците. Според актуалните данни на CBS демократите имат 219 места в долната камара, а опонентите – 193. Неразпределените все още места са 23. В Сената републиканците до момента са спечелили две нови места, като разпределението там е 51 места за тях и 45 за демократите. Успехът на демократите в Камарата на представителите ще им даде възможност да замразят голяма част от законодателните инициативи на президента. С помощта на говорителя на Камарата на представителите Пол Раян досега, всички големи законопроекти на американския президент преминаваха безпроблемно до Сената. Според американските медии Демократическата партия ще издигне Нанси Пелоси на поста на Раян. Тя вече е била говорител на долната камара. Долната камара ще има думата и във външната политика. Доминирана от демократите Камара на представителите би съхранила статуквото в отношенията с Китай и Иран, но може да втвърди политиката към Русия, Саудитска Арабия и Северна Корея. Пазарите засега реагират спокойно на новините от изборите. В азиатската търговия доларът отстъпи спрямо еврото и паунда, като към 9.30 часа обезценяването на американската валута е с 0.4% спрямо еврото - до 1.1462, и с 0.3% спрямо паунда - до 1.3135. Общата сума, изхарчена от всички кандидати по време на кампанията за междинните избори в Съединените щати, възлиза на около пет милиарда долара, с което те се превръщат в най-скъпоструващите в историята. Данните са от изследване на Центъра за отговорна политика — организация, която следи разходите за политически кампании. Сумата включва средствата, изразходвани от самите кандидати, партиите, комитетите за политически действия (PAC) и други групи. Интересна беше реакцията на Русия след излизането на предварителните резултати от междинните избори в САЩ. Ръководителят на международния комитет към Съвета на руската федерация Константин Косачев заяви, че изборите са се развили според очакванията. \"Не се случиха сензации. В голяма степен изборите потвърдиха предварителните прогнози. Съвсем естествено и двете страни сега представят резултатите като победа. Опасявам се, че в крайна сметка губещ ще бъде американската политическа система, която ще бъде още по-непредсказуема, както и онази част от света, която волно или неволно се намира в пряка зависимост от американската вътрешна политика\", заяви той.", "date": "2018.11.07", "title": "Какво ще се промени след междиннте избори в САЩ?"}
{"url": "http://standartnews.com/biznes/eksperti_ot_5_kontinenta_vdahnoviha_reklamnata_industriya_v_balgariya-377996.html", "text": "Неделя сутрин, малко преди 9:00 ч., стотици млади хора се събраха в зала EFE, за да вземат участие във второто българско издание на SEE IT BE IT - оригиналната програма на световния фестивал за креативност Cannes Lions, създадена в отговор на дисбаланса мъже-жени в рекламната индустрия. Престижното събитие гостува у нас отново по покана на Творческия директор на рекламна агенция Noble Graphics – Мария Милушева. Тазгодишното заглавие на See It Be It Bulgaria 2018: Game Changers не излъга посетителите с обещанието, което дава – лекторите бяха не просто успешни професионалисти от рекламата и маркетинга, но и хора, които са променили себе си и средата, в която работят, пренаписвайки правилата на цялата индустрия. „Трудно е да се изкачиш нагоре, ако няма примери, които да видиш, за да може и ти да станеш като тях\", сподели на сцената световноизвестният барман Моника Бърг на фона на снимка, показваща общо 17 водещи фигури в барманството, от която едва 4 жени. Съмнението в себе си е лична тема, която засегна и Творческият директор на Ogilvy New York Кара Койл. Въпреки огромния успех с видеото на OK Go за Morton Salt, тя и до днес продължава да поставя постиженията си под въпрос. Ценни съвети за баланса личен живот-работа, сподели и Шанън Кроу, копирайтър на свободна практика, която през 2017 г. е обявена за една от 10-те най-добри копирайтъри в света. Темите за необходимостта от различни гледни точки, кариерното и личностно развитие на жените и изкуството да игнорираш лоши съвети бяха засегнати и от Дебора Васкес, главен Творчески копирайтър в Lew'Lara/TBWA Бразилия, Хана Джонсън, Experience Director в Demodern и Сакши Шудхари, асоцииран Творчески директор в Ogilvy New York. See It Be It Bulgaria 2018 доведе за първи път в България и представители на световноизвестното списание за реклама Lürzer's Archive в лицата на Х.П. Албрехт и Шарлоте Буфлер. Сред българските лектори бяха Красимира Хаджииванова от \"Майко Мила\", Оля Антонова от \"Трастена\", Ружа Загорска – управляващ директор на Site Media и професионалният коуч Владимир Борачев. Съвсем очаквано, See It Be It изигра ключова роля за българската реклама, осигурявайки достъп до големите идеи и имена от индустрията, които иначе вдъхновяват само от сцените в Кан. У нас, програмата ще продължава да акумулира съдържание по темата и чрез редовни специални срещи с жени от комуникационната сфера. За да не изпуснете предстоящите See It Be It Talks, следете Facebook страницата на See It Be It Bulgaria.", "date": "2018.11.07", "title": "Експерти от 5 континента вдъхновиха рекламната индустрия в България"}
{"url": "http://standartnews.com/regionalni/kolednite_bazari_v_ruse_otvaryat_na_3_dekemvri-377944.html", "text": "Временните базари за продажба на коледни елхи, щандовете за дегустация на скара и пелин, и на пакетирани захарни и шоколадови изделия ще отворят на 3 декември. На 10 места в града ще има обособени зони за продажба на коледни елхи, съобщава Арена Медиа. Два пункта до Халите, пред Гимназията по корабостроене, на площад „Възрожденски\", пред блок „Олимп\" и на улица „Зорница\" в квартал „Чародейка\". Коледни дръвчета ще се продават и срещу централния вход на пазара, пред Вазата в младежкия парк и по улица „Борисова\" в пресечките с улиците „Братя Симеонови\" и „Николай Здравков\". Пред няколко заведения и магазини за хранителни стоки ще има щандове със скара, пелин, шоколадови изделия и плодове. Търговската дейност на открито ще бъде разрешена до 7 януари 2019 година, заявления за нея могат да се подават от 22 ноември в Центъра за информационно и административно обслужване.  В началото на декември ще бъдат запалени светлините и на Коледната елха и ще бъде даден стартът на Коледно-новогодишния фестивал.", "date": "2018.11.07", "title": "Коледните базари в Русе отварят на 3 декември"}
{"url": "http://standartnews.com/regionalni/iskat_150_za_bilet_v_gradskiya_transport_v_plovdiv-377945.html", "text": "За увеличение на цените на билетите и картите в градския транспорт се заговори и сред превозвачите, които обслужват 29-те автобусни линии в Пловдив, съобщава Марица. Билетчето за рейса не е променяно от шест години и в момента е левче. Абонаментните карти за целия градски транспорт за един месец са по 50 лева, преференциалните за ученици, студенти, пенсионери и инвалиди са 16 лева. През последните години горивото поскъпна драстично, има ръст на минимална работна заплата, като в същото време автопаркът се обновява непрекъснато, а това са инвестиции, които трудно се връщат, изтъкват превозвачите. В местния бранш се говори, че цените на преференциалните карти трябва да се увеличат поне с два лева и да станат 18 лева на месец, а редовният билет да се вдигне най-малко на 1,20 лева или на по-реалната му цена 1,50 лева. В Община Пловдив поне на този етап са категорични, че няма да разрешат поскъпването на градския транспорт. Замразяването на цените е обяснимо - догодина са двойни избори - за Европейския парламент и за местната власт - кметове и общински съветници. От администрацията контрират исканията на превозвачите с аргумент, че годишната дотация от градския бюджет, която се плаща на транспортните фирми, е завишена през 2018-а с един милион лева. Това означава, че превозвачите си поделят близо шест милиона. Отделно получават субсидии от държавния бюджет.", "date": "2018.11.07", "title": "Искат 1,50 за билет в градския транспорт в Пловдив"}
{"url": "http://standartnews.com/kultura/enrike_dade_tsyalata_si_lyubov_na_balgarskite_fenove_v_arena_armeets-377952.html", "text": "Енрике Иглесиас вдигна грандиозен латино купон снощи в столичната зала \"Арена Армеец\", която бе препълнена. Шоуто започна ударно с хита \"Move to Miami\" и фантастична мултимедия, а зрителите не спряха да танцуват по време на целия концерт. Енрике не бе многословен, но няколко пъти поздрави публиката, надигайки малка чашка с репликата \"Наздраве, България\", произнесена на български. Испанската мегазвезда, която от няколко години издава хит след хит, през цялото време общуваше с феновете си съвсем отблизо. Иглесиас често слизаше сред тълпата, а двете сцени, разположени в двата края на залата, дадоха възможност на всички да го видят в пълния му блясък. Той не изневери на традицията и качи своя почитателка на сцената, за да й изпее очи в очи романтична балада. Късметлийката този път бе 17-годишната Ива, която бе толкова развълнувана, че не знаеше дали да гледа Енрике или препълнената зала. Той изпя за нея песента \"Hero\". Двамата танцуваха блус и си направиха селфи под оглушителните писъци на останалите фенки на певеца. Сред многото хитове, на които бе посветено цялото шоу, бяха модерните \"I Like It\", \"Tonight (I'm Lovin' You)\", \"Bailando\", \"Subeme la radio\", както и вечните \"Bailamos\", \"Do You Know\", \"Ring My Bells\", \"Escape\", \"Heartbeat. Това бе поредният напълно разпродаден концерт на Енрике в София. Турнето му \"All The Hits Live\" се радва на огромен успех в цяла Европа.", "date": "2018.11.07", "title": "Енрике даде цялата си любов на българските фенове в \"Арена Армеец\""}
{"url": "http://standartnews.com/kultura/huawei_balgariya_organizira_izlozhba_s_izbrani_fotografii_ot_nashi_avtori-377997.html", "text": "През последните години Huawei се утвърди като топ производител на смартфони и предпочитан избор за тези, за които мобилната фотография е винаги с тях, както е и тяхното мобилно устройство. Смартфонът се превърна в мощен инструмент за изразяване на личния ни поглед към света и е най-естественото устройство, с което освен да го заснемете, позволява и незабавно да го споделите. Огромната част от невероятните кадри, които всеки от нас прави обаче, живеят само онлайн, основно в социалните мрежи. На 13 ноември Huawei организира за феновете си едно по-различно изживяване – изложба с 30 избрани и отпечатани фотографии, направени с Huawei устройства – от снимката-победител в категорията Check-In на регионалния конкурс Huawei Next Image Awards, заснета с P8 lite от Емил Главанаков от Варна, през любими кадри на известни български фотографи като Вера Гоцева, Темелко Темелков, Дилян Марков и Васил Николов, до изострения поглед през обектива на водещи български журналисти. Изложбата включва още селекция от кадри, предоставени от членове на Facebook групата Huawei Bulgaria Mobile Photography, както и избрани кадри сред над 6000 снимки от България, участвали в летния регионален конкурс Next Image Awards. Освен фотографски принтове, високотехнологичната изложбена зала на Галерия „Сан Стефано\" ще покаже и мултимедийна изложба на още над 20 кадъра, участващи в еднодневния магичен свят на мобилната фотография, реализирана с устройства на Huawei. За създаването му са използвани разнообразни модели на компанията, включително тазгодишните флагмани P20 Pro и Mate 20 Pro, всеки от които направи своеобразна революция в мобилната фотография, съответно в нощния режим и в заснетите с широкоъгълен обектив кадри и макро фотографията. Не пропускайте да посетите една традиционна изложба на артиста у всеки от нас, изпълнена с помощта на модерните технологии. Изложбата е със свободен вход и ви очаква на 13 ноември от 11 до 18 часа в Галерия \"Сан Стефано\" в една от най-красивите части от сърцето на София.", "date": "2018.11.07", "title": "Huawei България организира изложба с избрани фотографии от наши автори"}
{"url": "http://standartnews.com/kultura/ariana_grande__zhena_na_godinata-377933.html", "text": "Ариана Гранде бе обявена за „Жена на годината\" от списание „Billboard\". Това се случи по време на традиционното събитие „Жени в музиката\" в Ню Йорк. Вицепрезидентът на изданието коментира: „Ариана е истинска звезда –  тя не се подчинява на тенденциите, тя ги създава. Винаги е сигурна в себе си и в принципите си,  въпреки вражески настроения около нея свят. Ариана е много смела. Тази година написа някои от най-добрите си песни до сега и със сигурност заслужава титлата.\"  Певицата отговори в Туитър: „Благодаря на „Billboard\" за тази чест.\"  Най-новият й сингъл „thank u, next\", който е посветен на всичките й бивши приятели, стана първата поп песен, заела челната позиция в класацията  „Top 100 Global Chart\", както и в „Top 100 U.S. Chart\". Песента е слушана 9 милиона пъти само през първите си  24 часа,  като почти 7 милиона от тях са от Америка.  Поп сензацията дори постави рекорд в музикалната платформа „Spotify\"  за най-големия успех, постигнат за един ден от жена -  8, 19 милиона слушания.", "date": "2018.11.07", "title": "Ариана Гранде - жена на годината"}
{"url": "http://standartnews.com/lyubopitno/ucheni_izmeriha_masata_na_zemyata_s_pomoshtta_na_prizrachni_chastitsi-377929.html", "text": "Земята е прекалено голяма, за да бъде изследвана с рентген или ядрено-магнитен резонанс, затова група физици от Испания, използваха нов метод, за да надникнат във вътрешността ѝ - с помощта на субатомни частици, които постоянно преминават през нея, съобщи Сайънс алърт. Учените от университетите на Валенсия и на Барселона използваха данни от детектора на неутрино АйсКюб в Антарктида, събирани една година. Частиците неутрино са най-леките във Вселената. Специалистите мислят, че те могат да крият отговори на основни въпроси във физиката. Наричат ги \"призрачни\", защото почти не притежават маса и са неуловими. Частици неутрино се създават в ядрени реакции като тези в Слънцето. Електрически са неутрални, което означава, че през нас могат да преминават с милиарди всяка секунда. Откритият от испанските физици метод прилича на рентгена. При изследване с рентген, лъчите преминават през меките тъкани. По-плътните, като костите, ги поглъщат по-бързо и по-малко лъчи преминават от другата страна - така се получава снимка на скелета. Частиците неутрино могат да бъдат погълнати от атомните ядра на материята, през която преминават. Колкото по-плътен е материалът, толкова по-голямо е поглъщането. Екипът определи плътността на различните слоеве на планетата ни, преброявайки преминалите неутрино под различен ъгъл. Резултатите от изследването съвпадат с изчисленията, направени с традиционни методи - по сеизмичните вълни. Те обаче не могат да проникнат във вътрешното ядро. Частиците неутрино преминават през всичко и затова дават ценна информация. Изследването не дава нова информация за планетата ни. Това обаче не е била негова цел. Основната цел на екипа е била да научи нещо ново за това каква информация можем да получим с помощта на частиците неутрино. В това отношение резултатите са внушителни. \"Резултатите ни демонстрират надеждността на този подход за изучаване на вътрешната структура на Земята в допълнение към традиционните геофизически методи\", пишат авторите на изследването.", "date": "2018.11.07", "title": "Учени измериха масата на Земята с помощта на „призрачни частици“"}
{"url": "http://standartnews.com/kultura/svetovni_imena_v_dizayna_idvat_za_parvoto_izdanie_na_festivala_melba-378010.html", "text": "Международен симпозиум с лекции и изложба със селекция от добри примери от българския дизайн от българския дизайн през последната година ще се проведат през ноември под шапката на първото издание на Фестивала МЕЛБА, който ще продължи от 9 до 30 ноември 2018 г. Фестивалът с куратори и организатори Студио Комплект е посветен на дизайна, креативността, визуалните експерименти и устойчивия начин на живот. МЕЛБА има за цел да е пресечна точка на селекция от дизайнери в различни сфери, които в момента влияят върху развитието както на световната, така и на българската креативна сцена. Международният симпозиум е събитие в един ден, което събира седем големи европейски имена в продуктовия, дигиталния и графичния дизайн, илюстрацията, медиите, модата и визуалната комуникация. На 10 декември от 10:00 до 18:00 часа, в мястото за дизайн, култура и иновации Генератор, българската публика ще срещне за пръв път имена като Пени Мартин - основателката и главна редакторка на световноизвестното лайфстайл списание The Gentlewoman, и куратор в Националния музей по фотография, филм и телевизия във Великобритания. Представител на изящния продуктов дизайн е чешкият бранд за ръчни произведения от стъкло и носител на Czech Grand Design - DECHEM. От Копенхаген пристига представител на SPACE 10 - лабораторията за прототипиране на идеи за устойчив бъдещ начин на живот. Друго значимо име е дигиталното продуцентско студио UNIT9, което се специализира в силни интерактивни и запомнящи се продукции с фокус върху VR, дигитален дизайн, игри, иновации и филми и има офиси в Лондон, Ню Йорк, Лос Анджелис, Берлин и Флоренция. Лекторът от UNIT9 Карол Гуречни е носител на множество международни награди, а през 2012 година печели конкурса за дизайн на Young Lions и става официален представител на Полша за Cannes Lions в Кан. \"Дългогодишният ни опит като куратори и културни мениджъри в областта на съвременния дизайн, ни дава смелостта да се захванем с амбициозен проект като МЕЛБА, стартирал миналата година като динамичен архив за български дизайн и сега – като международен фестивал\", казват организаторите на МЕЛБА Фестивал - Студио Комплект. \"Фестивалът е посветен на дизайна като неразделна част от всички сфери на живота ни сега и в бъдеще, като част от решението на глобални проблеми, като начин за разказване на истории. Вярваме също, че в момента се гради ново поколение хора, които ще мислят за градовете и средата, в която живеем, по много по-устойчив начин. Те имат нужда от информация и контакт с вече утвърдени имена.\" Изложбата \"Преглед на българския дизайн 2018\" в рамките на МЕЛБА събира по 5 проекта в всяка от 6-те категории - продуктов дизайн и керамика, мода и текстил, графичен дизайн, илюстрация, бижута и социален дизайн. Изложбата ще бъде открита официално на 8 ноември в УниКредит Студио и ще остане за свободно разглеждане от българската публика до 30 ноември. Тя обръща внимание на оригиналните и вълнуващи продукти, концепции и дизайнери в България днес и събира примери от последната година. Изложбата ще покаже приложение на новоразработени материали и функционалности, иновативни начини за комуникация и предаване на послания, дизайн за всички възрасти и за специални общности. Участниците и произведенията в изложбата \"Преглед на българския дизайн\" са подбрани от Студио Комплект.", "date": "2018.11.07", "title": "Световни имена в дизайна идват за първото издание на фестивала МЕЛБА"}
{"url": "http://standartnews.com/lyubopitno/naysmeshnite_i_neudobni_momenti_na_kralskoto_semeystvo-377917.html", "text": "Кралското семейство в много отношения е точно като всички останали хора (с изключение на големите имоти, короните и бижутата). Но като хора, те понякога правят неудобни неща или имат неловки моменти, точно както останалата част от света. Единствената разлика е, че тях постоянно ги следят камерите на фотографите и всяка тяхна случайна издънка става публична. През 2016 година вятърът развя роклята на Кейт в Ню Делхи по време на военна церемония, но тя успя да овладее тази неудобна ситуация. Личен момент на Елизабет II разкрива, че тя е просто човек, който понякога си бърка в носа. Кадърът е уловен по време на конно шоу в замъка Уиндзор през 2014 година. Може би напрежението от надпреварата е причина за тази моментна слабост на кралицата. Съпругът на кралицата, принц Филип, още по-често бива улавян в подобни кадри, но сякаш не му пука. Случаен кадър, в който сутиенът на Мегън Маркъл се показва палаво пред камерите, успя да ядоса кралицата, макар и за кратко. Принц Уилям придрямваше по време на църковна служба и за малко щеше да заспи. Това стана няколко дни след като му се беше родило третото дете - принц Луис. Вероятно той просто е имал безсънни нощи. Кейт Мидълтън се оказа в комична ситуация, когато токчето и се заклещи в канавка по време на военен парад. Времето, когато принцеса Шарлот беше дръзка с фотографите. Когато тя излезе от кръщенето на брат си с останалата част от семейството си, тригодишната Шарлот каза на фотографите: \"Вие не идвате\".  Всеки да си знае мястото. По време на посещение в изложбата за цветя в \"Сандрингхам\" принц Чарлз почти си изкара акъла от страх, когато орел започна ентусиазирано да пляска с крилете си.", "date": "2018.11.07", "title": "Най-смешните и неудобни моменти на кралското семейство"}
{"url": "http://standartnews.com/lyubopitno/otkriha_ostanki_ot_antichni_pogrebeniya_kray_kremikovskiya_manastir-377931.html", "text": "Погребения от края на 15 и началото на 16 век бяха открити при разкопки край Кремиковския манастир \"Св. Георги Победоносец\". Намерени са и интересни предмети при разкопките – монета от III век, капаче от ампула от универсално лекарство, произвеждано във Венеция и др.", "date": "2018.11.07", "title": "Откриха останки от антични погребения край Кремиковския манастир"}
{"url": "http://standartnews.com/lyubopitno/aktyorat_maykal_daglas_sas_zvezda_na_aleyata_na_slavata-377943.html", "text": "Американският актьор Майкъл Дъглас беше удостоен със звезда на алеята на славата в Холивуд. Така той отпразнува подобаващо 50-годишно присъствие в шоубизнеса. На церемонията присъства и бащата на Майкъл, 101-годишният Кърк Дъглас, който също има звезда на алеята на славата. Да подкрепят Майкъл Дъглас бяха дошли още съпругата му Катрин Зита-Джоунс и приятелката на семейството Джейн Фонда.", "date": "2018.11.07", "title": "Актьорът Майкъл Дъглас със звезда на Алеята на славата"}
{"url": "http://standartnews.com/lyubopitno/veche_pet_godini_zubri_obitavat_iztochnite_rodopi-377999.html", "text": "През последните пет години зубри обитават Източните Родопи. Възстановяването на популацията на зубри в района започна през ноември 2013 година. Тогава в дивечовъдния участък „Студен кладенец\" в Източните Родопи бяха докарани първите пет животни от Германия.  Въпреки първоначалните трудности и загубата на част от тях, зубрите успешно се адаптираха, а през юли 2015 г. се роди и зубърче – първото от столетия в Родопите. През следващите три години двойката възрастни се сдоби с още две малки зубърчета, което показва, че животните се чувстват добре в родопската природата. През ноември 2017 година броят на европейските бизони в Източните Родопи нарасна с още две животни. Така стадото достигна седем животни. Новите попълнения са млади и са дарени от зоопарка в Зул, Германия. Увеличаването на стадото също бе съпътствано с емоции и непредвидени ситуации за членовете от екипа на По-диви Родопи. Първоначалният план предвижда поетапно разширяване на оградата и събиране на животните. Нещата обаче поемат в неочаквана посока. За изненада на eкспертите младата женска показва признаци на разгонване доста по-рано, едва на 14 месеца. Обикновено зубрите достигат полова зрялост и започват да се размножават след 2-3-годишна възраст. Това не остава скрито за възрастния мъжки в съседство - Спиро, и той решава бързо да премахне прегради между него и новата му любов. След неколкократни неуспешни опити да достигне до нея по заобиколни пътища той взима радикални мерки и буквално събаря оградите помежду им. Така двете групи заживяват заедно по-рано от планираното и постепенно животните сформират една социална група. Зубрите живеят на стада, доминирани от най-възрастната и опитна женска. Зубрите са световно засташен вид, ключов за отворените горски екосистеми и символ на завръщането на дивата природа в Европа. Европейският бизон е един от символите на природозащитата в Европа. Неговата история е пример за това как само в рамките на сто години един вид може да бъде доведен до ръба на изчезването и как в резултат на много усилия може да бъде възстановен. Европейският бизон, както е известен още зубърът, е изчезнал от дивата природа в България през Средновековието, а в Европа в началото на 20 век поради ловуване и загуба на местообитания. След мащабна селекция и програма за реинтродукция на отделни екземпляри, диви популации на зубъра са били възстановени в районите на Централна и Източна Европа, основно в Полша и Беларус. През шейсетте години на миналия век малко стадо зубри е било реинтродуцирано в ловно стопанство Воден в Североизточна България. Връщането на европейския бизон в Родопите е част от дейностите за възстановяване и опазване на дивата природа на Стария континент на европейската мрежа \"Rewilding Europe\", част от която са и \"По-диви Родопи\".", "date": "2018.11.07", "title": "Вече пет години зубри обитават Източните Родопи"}
{"url": "http://standartnews.com/biznes/fermeri_predlagat_sezonna_produktsiya_pred_zemedelskoto_ministerstvo-377940.html", "text": "Пореден фермерски пазар се провежда в столицата. Този път производители на плодове и зеленчуци предлагат екологично отгледани сезонни продукти пред Министерството на земеделието. Наред със сезонната продукция, на щандовете се предлагат марули, пресен лук и чесън, а също и репички, цвекло и мед.", "date": "2018.11.07", "title": "Фермери предлагат сезонна продукция пред земеделското министерство"}
{"url": "http://standartnews.com/svyat/mezhdinni_izbori_v_sasht_demokratite__na_pat_da_spechelyat_kamarata_na_predstavitelite-377894.html", "text": "Първите резултати от междинните избори в Съединените щати показват, че демократите са на път да установят контрол в Камарата на представителите. По всичко личи обаче, че републиканците ще запазят и дори могат да увеличат мнозинството си в Сената. Досега съотношението беше 51 на 49 места в горната камара, в полза на републиканците. Демократите трябва да отнемат 23 места от републиканците, за да овладеят долната камара и засега се очертава, че ще го направят.", "date": "2018.11.07", "title": "МЕЖДИННИ ИЗБОРИ В САЩ: Демократите - на път да спечелят Камарата на представителите"}
{"url": "http://standartnews.com/biznes/andrey_delchev_tsenite_na_gorivata_rastyaha_dokato_rasteshe_tsenata_na_suroviya_petrol-377907.html", "text": "„Цените растяха, докато растеше и цената на суровия петрол. Сортът Брент проби връх от 85 долара за барел, а вчера беше на 82 долара за барел, съответно и цената падна\".  Това заяви в ефира на NOVA Андрей Делчев, председател на Българската петролна и газова асоциация. Той обясни и как се формират цените. „Основното, когато се определят цените на бензиностанция, е конкурентната среда. Не е без значение дали имате 1 бензиностанция в населеното място, или в радиус от няколко километра имате няколко\", заяви Делчев. „На второ място – по-големите обеми водят до възможност за по-ниски маржове\". „Държавата налага все нови и нови изисквания към търговците на горива, които имат остойностен анализ в цената на горивата\", обясни още Делчев. „Акцизът от 2008-2009 година се повиши до сегашните нива. Акцизът и ДДС са около 50% от цената на горивата. Във всеки литър държавата участва с близо 50%\". Същевременно протестите продължават. В Благоевград недоволните ще се съберат в неделя.", "date": "2018.11.07", "title": "Андрей Делчев: Цените на горивата растяха, докато растеше цената на суровия петрол"}
{"url": "http://standartnews.com/biznes/rosen_zhelyazkov_razporedi_palna_proverka_na_bdzh-377916.html", "text": "Транспортният министър Росен Желязков е назначил пълна проверка в Българските държавни железници. Одитът започва от \"БДЖ - Пътнически превози\", след като Желязков заяви, че приоритет стават пътниците, ползващи държавната железница. Проверката ще обхване изпълняването на графика на движение на влаковете, както и дали се обезпечава самото изпълнение на графика - колко са наличните вагони, наличните локомотиви. Одитът покрива и служебният състав, който трябва да обезпечи нормалната работа на движение. По думи на министъра се проверява и Национална компания \"Железопътна инфраструктура\". Там ще се следи за проходимостта на жп линиите. От изказването на Росен Желязков става ясно, че скоро ще бъде поръчана и електронна система за продажба на билети, така че да не се стига до претъпкани с пътници вагони. Друг проблем пред държавните железници е обществената поръчка за придобиването на 42 нови мотриси. През октомври Комисията за защита на конкуренцията спря търга, макар и временно. КЗК започна производство по становището на китайската компания China Railway Rolling Stock Corporation, която обжалва допълнителните разяснения на ръководството на железниците към претендентите. По въпросните разяснения има подадена жалба и от германската \"Сименс Мобилите\", като от регистъра на антимонополистите става ясно, че и по нея има образувано производство. Всъщност, още при обявяването на търга в началото на лятото се смяташе, че по него ще има немалко спорове, защото индикативната му стойност е 675 млн. лева. Нещо повече - внушителната сума следва да бъде прибрана само от един от кандидатите, тъй като поръчката не е разделена на обособени позиции. Тоест, залогът наистина е голям, като в сметката е предвидена и пълна поддръжка на доставените нови мотриси за период от 15 години. Според експерти обаче това е твърде кратък срок, през който машините ще са още изправни и няма да имат нужда от чести ремонти. Още по-интересното е, че първоначалният вариант на заданието, публикуван преди повече от година, предвиждаше изпълнителят да поддържа влаковете за период от 30 години. Това изглежда като една добра причина за коригиране на параметрите на обществената поръчка или цялостното й зачеркване.", "date": "2018.11.07", "title": "Росен Желязков разпореди пълна проверка на БДЖ"}
{"url": "http://standartnews.com/biznes/petkova_gotova_e_protsedurata_po_izbor_na_strategicheski_izpalnitel_za_aets_belene-377926.html", "text": "Готова е процедурата по избор на стратегически изпълнител за АЕЦ „Белене\", предстои да бъде представена в парламента. Това каза на брифинг в Министерски съвет министърът на енергетиката Теменужка Петкова, предаде агенция „Фокус\". Министър Петкова припомни, че парламентът е възложил в срок от 31 октомври да бъде разработена процедура за търсене на реализация на проекта АЕЦ „Белене\" на пазарен принцип. „И към тази дата процедурата е разработена. И на днешното заседание на Министерски съвет я представих\", обясни тя. Енергийният министър посочи, че е предвидено в рамките на процедурата по избор на изпълнител да бъде дадена възможност за участие и на потенциални акционери, които биха желали да придобият миноритарен дял в бъдещата проекта компания, както е дадена възможност от страна на големи индустриални консуматори да участват чрез договори за изкупуване на електрическа енергия. По думите ѝ това би дало на проекта икономическа обоснованост, финансова стабилност. „Предстои процедурата да мине през 9 етапа, като първият е покана до потенциални инвеститори. Считаме, че е задължително тя да бъде предоставена и до онези компании, които до този момент са изявили желание за участие в проекта. Това са три компании, които са депозирали своя писмен интерес – китайска, френска и корейска\", обясни Петкова. Тя уточни, че вторият етап е подаване на заявление от тези компании, след това следва тяхното разглеждане и изготвяне на списък с кандидатите, до които ще бъде изпратена обвързваща оферта. „След това следва етапа с подписване на договор за конфиденциалност. После ще се разработи и представи информационен меморандум за проекта. След това е етапът, който ще бъдат изпратени покани до съответните потенциални стратегически инвеститори. След предоставянето на оферта, тя ще бъде разгледана и ще се пристъпи към преговори между комисия, която ще бъде назначена в Министерството на енергетиката, и потенциалните инвеститори. И ако процедурата приключи успешно, то последният финален етап е подписване на споразумение между всички участници\", обясни министър Петкова. Тя обясни, че всички тези етапи са свързани с необходимо физическо време и посочи, че се предвижда тази процедура да продължи около 12 месеца. „Министерски съвет ми възложи да представа разработената процедура за избор на стратегически инвеститор пред парламента – нещо, което ще направя в първия момент, в който бъда повикана от страна на народните представители\", каза още Петкова.", "date": "2018.11.07", "title": "Петкова: Готова е процедурата по избор на стратегически изпълнител за АЕЦ „Белене“"}
{"url": "http://standartnews.com/svyat/tsvetanov_na_sreshta_s_direktora_na_kampaniyata_na_enp_za_evropeyskite_izbori_dogodina-377954.html", "text": "Председателят на ПГ на ГЕРБ и зам.-председател на партията Цветан Цветанов проведе работна среща с директора на кампанията на ЕНП за европейските избори през 2019 г. Дара Мърфи. Цветан Цветанов обясни, че след приемането на резолюциите и конгресните документи днес и утре в Хелзинки, ГЕРБ ще включи ключовите акценти от политиките и принципите, заложени в тях, като теми за предстоящите местни диалози в периода януари-април 2019 г., които ще се проведат в големите областни градове в България. Двамата обсъдиха и подготовката на национално и европейско ниво за европейските избори догодина. Цветанов отбеляза, че успехът на ЕНП на изборите догодина ще бъде гарант за добрите политики в ЕС и за възможността на общото ни политическо семейство да продължи за защитава интересите на европейските граждани.", "date": "2018.11.07", "title": "Цветанов на среща с директора на кампанията на ЕНП за европейските избори догодина"}
{"url": "http://standartnews.com/svyat/samolet_se_prizemi_po_speshnost_na_letishte_sofiya_patnik_e_pochinal-377911.html", "text": "Пътнически самолет се приземи аварийно на Летище София, съобщиха  от Министерството на транспорта. Кацането се е наложило заради влошено здраве на пътник и необходимост да му се направи сърдечен масаж. За съжаление пътникът е починал. Сега текат действия за документирането на трагедията. Полетът е бил от Мюнхен за Измир. Към момента няма информация с колко ще се забави полетът.", "date": "2018.11.07", "title": "Самолет се приземи по спешност на Летище София, пътник е починал"}
{"url": "http://standartnews.com/svyat/donald_tramp_za_parlamentarniya_vot_v_sasht_ogromna_pobeda_blagodarya_na_vsichki-377912.html", "text": "Като огромна победа определи резултатите от парламентарните избори  американският президент Доналд Тръмп, предаде АП, цитирана от Новини.бг. Стопанинът на Белия дом писа в Twitter малко след като бяха обявени първоначалните резултати от вота за федералния парламент. \"Изключителен успех тази вечер. Благодаря на всички\", написа Тръмп в своя \"Туитър\" и по този начин показа, че резултатите от междинните избори едва ли ще го накарат да промени стила си. Тръмп не просто оцеля – Тръмп победи. Тестът за управлението му се оказа успешен за него и поддръжниците му. Републиканците спечелиха болшинство в Сената на САЩ и вече имат 51 места срещу 43 за демократите от 100-те места в Горната камара. По традиция непартийните сенатори подкрепят демократите. В Камарата на представителите Демократическата партия разполага с 238 депутати, а републиканците – със 197 от 435-ма законодатели. Тръмп призна за поражението си в Камарата на представителите и поздрави лидера на парламентарната група на Демократическата партия Нанси Пелоси с победата. Контролът върху Конгреса на Съединените щати ще бъде поделен през идната година, след като Демократите си върнаха Камарата на представителите, а Републиканците запазиха мнозинството си в Сената, сочат предварителните резултати от междинните избори в САЩ. Демократическата партия печели повече от необходимите ѝ 23 места, за да контролира долната камара на Конгреса, след като взе ключовите щати Вирджиния, Флорида, Пенсилвания и Колорадо. Така те ще поемат контрола на Камарата на представителите за първи път от 8 години, придобивайки нова власт да оспорват политиките на президента Доналд Тръмп за следващите две години от неговото управление. Републиканците получиха силен резултат на изборите за Сенат. Те съумяха да вземат от своите опоненти Индиана и Северна Дакота и да запазят позициите си в Тенеси и Тексас.", "date": "2018.11.07", "title": "Доналд Тръмп за парламентарния вот в САЩ: Огромна победа! Благодаря на всички!"}
{"url": "http://standartnews.com/svyat/kremal_ne_vizhda_perspektiva_za_normalizirane_na_otnosheniyata_s_vashington-377948.html", "text": "Кремъл заяви днес, че не вижда никакви перспективи за нормализиране на отношенията с Вашингтон, които са в най-ниска точка от времето на студената война, но посочи, че въпреки всичко е \"отворен за диалог\" със своя съперник след междинните избори в САЩ, довели до разцепление в Конгреса, предаде Франс прес. \"Естествено на хоризонта не се забелязват някакви бляскави перспективи за нормализиране на руско-американските отношения. Това обаче не означава, че не се стремим към диалог\", заяви пред журналисти говорителят на Кремъл Дмитрий Песков, цитиран от ТАСС. Москва смята за незаконни ограниченията, наложени от САЩ на Русия във връзка със случая Солсбъри, и ще се отнесе по същия начин към нови подобни стъпки, каза Песков в отговор на въпрос. Русия не е изпълнила условията, поставени от САЩ след отравянето на бившия руски двоен агент Сергей Скрипал в Обединеното кралство, и може да й бъдат наложени нови американски санкции, съобщи вчера във Вашингтон говорителката на Държавния департамент Хедър Науърт.", "date": "2018.11.07", "title": "Кремъл не вижда перспектива за нормализиране на отношенията с Вашингтон"}
{"url": "http://standartnews.com/svyat/ruski_medii_izborite_za_kongres_raztsepvat_obshtestvoto_v_sasht_ochakva_se_nova_rusofobska_valna-377918.html", "text": "Този път предсказанията се сбъднаха - след междинните избори в САЩ Републиканската партия запазва мнозинството си в Сената, пише руският вестник \"Московский комсомолец\". Официални данни все още няма, уточнява \"Аргументи и факти\", но според прогнозите Демократическата партия ще получи мнозинство в Камарата на представителите. Основният отличителен белег на тазгодишните избори е невижданото разцепление в обществото, в чийто център се озова президентът Доналд Тръмп, констатира \"Комерсант\" под заглавие \"Изборите за Конгрес разцепват Америка\". Телевизия \"Фокс нюз\" прогнозира демократично мнозинство в Камарата на представителите за пръв път от осем годиини, отбелязва \"Газета\". Ако това стане, демократите ще могат според \"Фокс нюз\" да започнат процедура на импийчмънт срещу президента Тръмп. Близо 40 на сто от избирателите се явиха пред урните, за да изразят несъгласие с политиката на Тръмп, сочат данни на Си Ен Ен, цитирани в \"Известия\". Според изводи от екзит пол 39 на сто от гласувалите американци не са съгласни с политиката на държавния глава, 26 на сто са отишли да го подкрепят, а други 33 процента са заявили, че личността на Тръмп не влияе върху решението им да гласуват. \"Комсомолская правда\" предрича, че при мнозинство на демократите в долната камара \"законодателният дневен ред на Белия дом ще бъде блокиран изцяло\" и \"предстои да се влоши вътрешнополитическата криза в САЩ\". Освен това \"руската тема\" ще се развихри в САЩ с нова сила - с присъщите й елементи на шпиономания, русофобия и лов на вещици\". А групата на специалния прокурор Робърт Мълър (разследваща руската намеса в президентските избори в САЩ, бел. на вестника), която спазваше досега двумесечната предизборна \"тишина\", препоръчана от правосъдното министерство, се готви да оповести нови обвинения. Именно свалянето на Тръмп от президентския пост бе от самото начало целта на Мълър и онези, които стоят зад него - тъй че не бива да чакаме халосен изстрел от негова страна, подчертава изданието. \"Сегашните избори нищо няма да решат. И ще ядосат всички. Политическата борба в САЩ ще стане още по-ожесточена, а разцеплението в обществото - още по-дълбоко\", твърди \"Взгляд\". \"Никой няма да има време, за да го преодолее. А и политиците едва ли ще изпитат подобно желание. Още утре и двете партии ще започнат да се готвят за президентските избори през 2020 г.\", добавя електронният вестник. Изправен пред реалната заплаха партията му да изгуби контрола върху долната камара и на фона на обвиненията на демократите, че хора от екипа му са свързани с Москва, Доналд Тръмп изненадващо заяви в навечерието на изборите, че се анулира пълноформатната му среща с руския президент Владимир Путин в Париж на 11 ноември. Главата на Белия дом подчерта, че при посещението си във Франция \"ще има друга работа\", пише \"Комерсант\". \"Това е явна предизборна импровизация, която цели да сведе до минимум евентуалните загуби от обвиненията в контакти с руснаците\", коментира пред всекидневника политологът Джонатан Сандърс. Вашингтон взема предвид изгледите демократите да продължат разследванията срещу Тръмп и обкръжението му. Затова \"вече се готви за нова продължителна война между Конгреса и Белия дом, в центъра на която може пак да се озове Русия\", добавя \"Комерсант\". Доналд Тръмп и Владимир Путин ще имат в Париж кратка среща \"на крак\" и тогава ще обсъдят дата за пълноценни преговори, съобщи вчера Кремъл. Пълноценната среща се отлага \"с цел охлаждане на очакванията\", пише \"Ведомости\" и се пита дали си струва двамата президенти \"да се срещат в разгара на криза\". Отлагането е изгодно и за двете страни - преговорите най-вероятно не биха оправдали очакванията, смята изданието. Френският президент „Еманюел Макрон отказа да бъде статист на Путин\". На тържествата по случай 100-годишнината от края на Първата световна война президентите на Русия и САЩ \"няма да обсъждат как да не допуснат Трета\", пише \"Московский комсомолец\". Франция не иска проявите по случай юбилея \"да станат декор за спектакъл на двама актьори, в чиито безмълвни статисти да се превърнат Макрон и другите лидери\", добавя вестникът. \"Хронологията на изявленията\" по повод очакваната руско-американска среща на върха в Париж \"налага предположението\", че преговорите са отменени по молба на Еманюел Макрон, обяснява руското издание. \"Президентът на Франция е дотам фокусиран върху собствения си публичен образ, че иска да бъде в центъра на всяка проява, особено на възпоменателните тържества в Париж. Тъй че версията звучи правдоподобно\", коментира анализаторът Фьодор Лукянов.", "date": "2018.11.07", "title": "Руски медии: Изборите за Конгрес разцепват обществото в САЩ, очаква се нова русофобска вълна"}
{"url": "http://standartnews.com/sport/minyor_pernik_se_razdeli_s_trenyora-378013.html", "text": "Старши треньорът на Миньор Перник Георги Станков е подал оставка, която е приета от ръководството на клуба. Решението е било взето след унизителната загуба от Сливнишки герой, при която перничани бяха победени с 4:0. Станков дойде в началото на сезона като помощник на Николай Тодоров - Кайзера и след неговото напускане пое \"жълто-черните\". В актива на Станков са вписани 3 победи, 4 равни мача и две загуби. В последните три кръга Миньор ще бъде воден от Тони Евтимов и Емил Варадинов.", "date": "2018.11.07", "title": "Миньор Перник се раздели с треньора"}
{"url": "http://standartnews.com/sport/anelka_stava_trenyor_v_lil-378017.html", "text": "Бившият футболист на Арсенал и френския национален отбор Никола Анелка се съгласи да помага на младите нападатели в Лил. 39-годишният французин ще работи в младежката академия на Лил като съветник на талантите и по-специално ще помага със съвети на нападателите, съобщиха в официално изявление от клуба. Президентът на ,,кучетата\" Жерар Лопес сподели за AFP, че ще работи с футболисти от 14-годишна възраст до резервния отбор. Анелка бе определен като един от най-обещаващите футболисти, след като направи професионалния си дебют за ПСЖ през 1996 година. Последваха периоди в Арсенал и Реал Мадрид, преди той да се завърне обратно при парижани между 2000-2002. След това той игра под наем в Ливърпул, преди да премине в Манчестър Сити за срок от три години (2002-2005), Фенербахче, Болтън и Челси. При ,,сините от Лондон\", Анелка изигра четири последователни сезона между 2008-2012 година. През 2010 година нападателят приключи своята кариера в националния отбор на Франция, след като получи забрана от 18 мача от Френската футболна федерация заради обиди към селекционера на ,,петлите\" Раймон Доменек. Анелка сложи край на футболната си кариера след престой в Индия с екипа на Мумбай през 2015 година, изигравайки 13 мача за отбора, като бе за кратко и треньор на индийците. Треньорът на Лил Кристоф Галтие също не скри задоволството си от пристигането на френската легенда. ,,Никола е наистина развълнуван. Той не иска да бъде в светлината на прожекторите, а просто да помогне на младите ни нападатели да научат някои неща, които ще им бъдат от полза в бъдещите им професионални кариери. За момента той не желае да се занимава с играчите от първия отбор\", завърши Галтие. Лил е трети във временното класиране на френската Лига 1, като в следващия кръг приема у дома тима на Страсбург.", "date": "2018.11.07", "title": "Анелка става треньор в Лил"}
{"url": "http://standartnews.com/balgariya/ne_sa_davali_balgarski_pasporti_na_izdirvani_ot_interpol_litsa-378008.html", "text": "На издирвани от Интерпол лица не е давано българско гражданство. Това показва проверка на Министерството на правосъдието, обхващаща 114 лица, получили гражданство в периода 1 януари 2013 г. – октомври 2018 г. След писмо на Върховна административна прокуратура от 9 юли 2018 г., която се е самосезирала по публикации в медиите за това, че са налице над 114 случая на получаване на българско гражданство от лица, издирвани от Интерпол, със заповед на министъра на правосъдието Цецка Цачева е възложена проверка на Инспектората по чл. 46 от Закона за администрацията, съобщават от ведомството. От държавното обвинение съобщават, че през месец февруари 2014 г. Върховна административна прокуратура е извършила проверка по реда на надзора за законност на дейностите по издаване на удостоверения за български произход в Държавна агенция за българите в чужбина. В хода на проверката са установени извършени закононарушения, свързани с неспазване на изискване от Закона за българите, живеещи извън Република България. На 20.02.2014 г. Върховна административна прокуратура сезирала председателя на агенцията за предприемане на конкретни действия за недопускане на закононарушения. През месец август 2016 г. Върховна административна прокуратура отново е извършила проверка по реда на надзора за законност на дейностите по издаване на удостоверения за български произход в Държавна агенция за българите в чужбина. Констатирани са нарушения , свързани с неспазване на изискване. На 18.08.2016 г. ВАП отново е сигнализирала Председателя на ДАБЧ за предприемане на действия за законосъобразно издаване на удостоверения за български произход само при наличие на законните предпоставки за това. По този повод от правосъдното министерство съобщиха, че не са установени и нарушения от служители в дирекция „Българско гражданство\" по проведените съгласувателни процедури с МВР и ДАНС.", "date": "2018.11.07", "title": "Не са давали български паспорти на издирвани от Интерпол лица"}
{"url": "http://standartnews.com/sport/dazhd_v_braziliya_plashi_formula_1-378012.html", "text": "Метеорологичната прогноза вещае тежък дъжд за Гран при на Бразилия през целия уикенд. Миналите два кръга също имаше мокро време, но то засегна само тренировъчните сесии и квалификациите, докато самите състезания бяха на сухо трасе. Предварителните очаквания са да вали и през трите дни. За неделя възможността за дъжд е 50%. С такава прогноза най-вероятно няма да е ясно до последно какви ще бъдат условията. В Мексико например очакванията бяха за дъждовно състезание, но не се оправдаха. При положение, че титлата при пилотите е вече решена, може би състезание на дъжд ще направи състезанието по-интересно. Историята на Ф1 помни много вълнуващи надпревари на \"Интерлагос\", когото е валяло. Така беше през 2016, когато Макс Верстапен направи изключително състезание с множество изпреварвания, които можете да си припомните във видеото.", "date": "2018.11.07", "title": "Дъжд в Бразилия плаши Формула 1"}
{"url": "http://standartnews.com/sport/valtsite_prevazmognaha_studa_v_moskva-378015.html", "text": "Рома спечели трудно с 2:1 при гостуването си на ЦСКА в студената вечер в Москва. Мачът бе от група „G\" на Шампионската лига. Двубоят стартира прекрасно за гостите от Италия, които поведоха още в четвъртата минута чрез Костас Манолас. Той се възползва от подаване на Лоренцо Пелегрини. До края на първата част Рома атакуваше по-често, но не успя да вкара втори гол. През второто полувреме руснаците заиграха по-активно и това даде резултат. Арнор Сигурдсон изравни само 6 минути след подновяването на играта. Но радостта на ЦСКА продължи кратко. Магнусон получи втори жълт картон и остави „армейците\" с човек по-малко до края на мача. Лоренцо Пелегрини пък донесе успеха на Рома с гол в 59-ата минута. При попадението обаче се видя, че имаше засада. След този мач Рома излезе на първо място, поне докато Реал Мадрид не изиграе своя мач с Виктория Пилзен. „Вълците\" имат 9 точки и почти сигурно си осигуриха място на осминафиналите. ЦСКА Москва пък остава с 3 пункта на третата позиция в класирането.", "date": "2018.11.07", "title": "„Вълците\" превъзмогнаха студа в Москва"}
{"url": "http://standartnews.com/sport/prilepite_dadoha_zayavka_za_osminafinal_v_shl-378016.html", "text": "Валенсия спечели с 3:1 срещу швейцарския шампион Йънг Бойс. Двубоят от група „Н\" в Шампионската лига бе изключително груб и изпълнен с нарушения и жълти картони на ст. „Местая\" – общо 8 жълти картона и 1 червен. Но преди коридата да започне – Санти Мина даде аванс на „прилепите\". Той реализира в 14-ата минута. Швейцарският шампион обаче вкара втория си гол в турнира в 37-ата минута. Тогава точен бе Роджър Асал. Валенсия обаче си върна лидерството още преди почивката. Точен отново бе Санти Мина. След почивката „прилепите\" решиха нещата в своя полза след като Карлос Солер направи 3:1 в 56-ата минута. До края на мача след много картони, Саного бе изгонен от състава на гостите с директен червен картон. По-важното за Валенсия е, че се намеси в борбата за осминафиналите. Тимът вече има 5 точки преди мача между Ювентус и Манчестър Юнайтед, който започва от 22,00 часа. Йънг Бойс си остава с точица на последното място.", "date": "2018.11.07", "title": "„Прилепите\" дадоха заявка за осминафинал в ШЛ"}
{"url": "http://standartnews.com/sport/kirov_imame_mnogo_rabota_do_macha_s_cherno_more-377988.html", "text": "Треньорът на Ботев (Пловдив) Николай Киров не мисли за жребия за Купата. Днес жребият отреди \"канарчетата\" да приемат тима на Черно море в 1/4-финалната фаза на турнира. \"Рано е да се мисли за този мач. Преди това имаме страшно много работа за вършене. Предстоят сериозни мачове до края на годината и зимна подготовка. Добре е, че мачовете са изместени за началото на април\", заяви Киров пред колегите от PlovdivNews.bg. Той каза, че само Густаво е под въпрос за мача със Септември в събота. Неделев и Терзиев вече са здрави след вирусното заболяване, а Перейра, който имаше проблем с адукторите, вече тренира.", "date": "2018.11.07", "title": "Киров: Имаме много работа до мача с Черно море"}
{"url": "http://standartnews.com/sport/spas_rusev_nadaha_levski-377987.html", "text": "Собственикът на Левски Спас Русев посети отбора преди днешната тренировка, която започна в 10:30 часа. Час по-рано бизнесменът е пристигнал на стадиона и е провел разговор с тима, който в събота гостува на Черно море във важен мач от шампионата. Босът на „сините\" поддържа тесен контакт с отбора и треньорския щаб и често посещава занимания на тима. Русев явно е имал ангажименти, защото не е изгледал тренировката, която беше закрита от Славиша Стоянович.", "date": "2018.11.07", "title": "Спас Русев надъха Левски"}
{"url": "http://standartnews.com/sport/uigan_ima_novi_sobstvenitsi-377973.html", "text": "International Entertainment Corporation са новите собственици на играещия в Чемпиъншип футболен клуб Уигън. Те поемат контрола върху отбора от предишните главни акционери в лицето на семейство Уилън. Бившият мениджър на Евертън и Манчестър Сити Джо Ройл е назначен за директор на клуба, а синът му Дарън ще бъде изпълнителен председател. Томас Чан пристига в борда на директорите, а Джонатан Джаксън запаза ролята си главен изпълнителен директор. Президентът на базираната в Хонконг компания IEC Мелвин Ян Мин Джан заяви: ,,Изключително горди сме, че ставаме собственици на Уигън и част от тяхната история и семейство. Футболните операции на клуба по време на ръководството на семейство Уилън, заедно с традициите и ценностите на тима и неговите привърженици бяха основните фактори за решението ни да станем собственици на отбора. Нашата цел е да надградим над постигнатото и да успеем както на терена, така и извън него\", сподели още китайският бизнесмен. Дарън Ройл добави: ,,Горд съм от възможността да бъда изпълнителен председател на Уигън. За мен е голяма чест да продължа работата на Дейв Уилън и Дейвид Шарп. Няма нищо по-заплашително и същевременно мотивиращо от това да продължиш наследството на Уигън. Ще направя всичко възможно клубът да постигне още много успехи\", завърши оптимистично Ройл. Уигън е на 16-та позиция във временното класиране на Чемпиъншип, като в следващия кръг гостува на Мидълзбро в събота.", "date": "2018.11.07", "title": "Уигън има нови собственици"}
{"url": "http://standartnews.com/sport/tuhel_i_pszh_razmahaha_prast_na_sadiya-377975.html", "text": "Треньорът на ПСЖ Томас Тухел изрази публично несъгласието си с част от отсъжданията на съдиите в мача с Наполи (1:1) от групите на Шампионската лига. В самия край на първото полувреме Хуан Бернат даде преднина на френския гранд, но през второто полувреме Лоренцо Инсине върна равенството с гол от дузпа. \"Дузпата, която съдията отсъди за Наполи, бе от положение на засада. Такава не трябваше да бъде свирена. Освен това бе спестена и чиста дузпа за нас. Ако тези две решения бяха адекватни, резултатът щеше да бъде съвсем различен и щеше да е в наша полза. Съдиите ни отрязаха главите и има за какво да съжаляваме, но животът продължава. Хубавото е, че нашата съдба все още е в собствените ни ръце\", коментира Тухел.", "date": "2018.11.07", "title": "Тухел и ПСЖ размахаха пръст на съдия"}
{"url": "http://standartnews.com/sport/maritsa_pochva_ot_frantsiya-377977.html", "text": "Женският волейболен шампион на България Марица (Пловдив) ще започне от Франция участието си в група \"А\" в Шампионската лига. Допълнително ще бъдат оповестени точните дати и часове на срещите. Отборът на Иван Петков стартира с гостуване на френския шампион Безие (Безие). Двубоят ще се играе се играе в периода 20 – 22 ноември. Между 18 – 20 декември маричанки приемат настоящите световни и европейски клубни шампионки ВакъфБанк (Истанбул). Следва гостуване на победителя от румънския Волей Алба (Блаж) и германския Алианц МТФ (Щутгарт). Гостуване на ВакъфБанк и две поредни домакинства на Безие и Волей Алба (Блаж) или Алианц МТФ (Щутгарт). 20 – 22 ноември Безие (Безие) – Mарицa (Пловдив) 18 – 20 декември Марица (Пловдив) – ВакъфБанк (Истанбул) 22 – 24 януари Волей Алба (Блаж)/Алианц МТФ (Щутгарт) – Марица (Пловдив) 5 – 7 февруари ВакъфБанк (Истанбул) – Марица (Пловдив) 19 – 21 февруари Марица (Пловдив) – Безие (Безие) 26 февруари Марица (Пловдив) – Волей Алба (Блаж)/Алианц МТФ (Щутгарт)", "date": "2018.11.07", "title": "Марица почва от Франция"}
{"url": "http://standartnews.com/sport/zlatan_ostava_v_los_andzhelis-377978.html", "text": "Златан Ибрахимович няма никакво намерение да напуска Лос Анджелис Галакси в посока Европа, поне за момента. Шведският футболист е категоричен, че няма да ходи никъде под наем. \"Имам договор с Лос Анджелис Галакси. През зимата не планирам да играя под наем в европейски клуб, това не е необходимо. Ако футболистът е част от даден клуб, тогава той трябва да даде цялата си енергия, когато играе там\", заяви Златан Ибрахимович пред \"Скай Спортс\". Имаше сериозни спекулации, че Ибра може отново да облече екипа на Милан. Това обаче явно няма да стане сега. През настоящия сезон Ибрахимович записа 34 мача във всички турнири, отбеляза 23 гола и даде 7 асистенции.", "date": "2018.11.07", "title": "Златан остава в Лос Анджелис"}
{"url": "http://standartnews.com/sport/beroe_razchita_na_podkrepata_ot_tribunite_-377970.html", "text": "Баскетболистките на Берое са домакини утре на Боташспор (Турция) от 18.00 часа. Срещата е в спортната зала \"Общинска\" в Стара Загора и е част от трети кръг в група \"Е\" на турнира \"Еврокъп\". Входът ще бъде свободен.  На пресконференция днес в пресклуб БТА - Стара Загора от ръководството на клуба обявиха, че Боташспор е силен тим, който разполага в състава си с две американки, унгарка и румънка. Старши треньорът на Берое Таня Гатева заяви,че са разузнали добре своя съперник. \"Нямаме проблеми с контузени баскетболистки, всички са готови да играят\", заяви Гатева. Тя  добави, че ще разчитат много на подкрепата от трибуните, която се оказала решаваща в срещата с шведския Умеа. \"Тази победа ни се отрази добре и с нея доказахме, че сме коркуретноспособен отбор на най-добрите\", заяви американката Бриана Люис. Капитанката Виолина Кочева също сподели мнението си: \"Не би трябвало да позволим, който и да е отбор да ни победи, нито в турнира ФИБА Еврокъп, нито в Адриатическата лига, нито във вътрешното първенство. Трябва да докажем, че това е нашият дом\", добави Кочева.", "date": "2018.11.07", "title": "Берое разчита на подкрепата от трибуните"}
{"url": "http://standartnews.com/sport/bfs_pozvoli_botev_vratsa_u_doma-377989.html", "text": "Ботев Враца се завръща у дома. Спортно-техническата комисия към БФС обяви официално, че предстоящият мач от Първа лига между Ботев Враца и Дунав Русе ще се играе на стадион „Христо Ботев\" във Враца. До този момент тимът играеше своите домакински срещи на „Огоста\" в Монтана. Ръководството на клуба направи всичко възможно, за да завърши ремонта и осветлението на съоръжението до неделя. На стадиона все още текат допълнителни ремонтни дейности, но това няма да попречи на провеждането на срещата от 15-ия кръг на родния шампионат. От Дунав Русе са дали своето съгласие мачът да се играе във Враца, а не в Монтана. Като жест от Ботев са решили да пуснат всички привърженици на Дунав безплатно на стадиона. Срещата от 15-ия кръг на Първа лига ще се проведе в неделя, 11 ноември, от 12,15 часа.", "date": "2018.11.07", "title": "БФС позволи: Ботев Враца у дома"}
{"url": "http://standartnews.com/sport/10godishniyat_ivaylo_ot_ardino_sred_naydobrite_mladi_futbolisti_za_2018-377991.html", "text": "10-годишният играч на  ФК „Юнак\"-Ардино Ивайло Тенекеджиев взе участие в церемонията по награждаването на 16-те най-добри млади футболисти за 2018 година.  Ардинският футболен талант получи купа, която му бе връчена от звездата на „ЦСКА\" Кирил Десподов.  Момчето играе футбол от 6-годишна възраст под ръководството на треньора Метин Мустафов. Голмайстор е в различни детски първенства и турнири. „Много съм горд със спечелената награда. Тя нямаше да бъде постижима без подкрепата на моите съотборници\", сподели Ивайло. Водещи футболисти от „ЦСКА\" и „Левски\" бяха част от събитието, което има за цел да стимулира младите таланти от турнирите по националната програма „Децата и футболът\". Националният селекционер на България Петър Хубчев пожела  на младата надежда на ардинския „Юнак\" много успехи във футболното  поприще. Надпреварите   се провеждат  под егидата на Асоциацията на българските футболисти, Министерството на младежта и спорта, Българския футболен съюз и Coca-Cola.", "date": "2018.11.07", "title": "10-годишният Ивайло от Ардино сред най-добрите млади футболисти за 2018"}
{"url": "http://standartnews.com/sport/pakiao_iska_revansh_s_meyuedar-378001.html", "text": "Мани Пакиао ще се постарае победителят да бъде категоричен, ако се изправи срещу бившия си противник Флойд Мейуедор през 2019 година година. Двамата се срещнаха за пръв път на ринга през май 2015-та, като тогава Мейуедър отбеляза победа със съдийско решение, след като битката не успя да оправдае очакванията на феновете. Всяка възможност за реванш сякаш изчезна, когато Мейуедър обяви, че се оттегля след победата над конър Макгрегър от миналото лято - тогава той беше с рекорд 50-0. Флойд обаче се завръща на ринга в Япония на 31-ви декември, за да се изправи срещу кикбоксьора Теншин Насукава. Пакиао надви Лукас Матис през юли и се очаква отново да се бие на 19-ти януари срещу Ейдриън Брунър, като обаче планира да се изправи за реванш и срещу Флойд Мейуедър идната година. Филипинецът имаше травма на рамото, когато за пръв път се би срещу Флойд, но е решен този път да триумфира. 39-годишният Пакяо вярва, че му остават още няколко битки преди да се оттегли.Той обаче не иска да окача ръкавиците преди да се е изправил отново срещу Мейуедър. \"Остават ми още няколко срещи в бокса. Първо ще се бия с Брунър и после е много вероятно да се изправя срещу Мейуедър . Той се завръща на ринга и вече говорим за реванш. Имаме си обаче преди това други неща, с които да се справим. Срещнахме се в Япония и той каза, че е навит да се бием отново. Може би след януарската ми среща. Казах му, че титлата е в мен и аз съм шампионът. Ще бъде различно този път - без извинения. Не мога да се оттегля спокойно заради тази загуба. Ако сте гледали срещата, той не вкара кой знае колко удари.\"", "date": "2018.11.07", "title": "Пакиао иска реванш с Мейуедър"}
{"url": "http://standartnews.com/sport/ronaldo_vdigna_yuventus_smyata_agentat_mu-378003.html", "text": "Мениджърът на Кристиано Роналдо Жорже Мендеш смята, че звездата е повишил  значително класата на италианския шампион Ювентус. Португалецът премина в състава на \"бианконерите\" през лятото с трансфер от Реал Мадрид. \"Мисля, че Роналдо ще спечели Златната топка тази година. Той се справя много добре. Кристиано е най-добрият от неговата генерация и най-добрият в историята на футбола. Достатъчно е да видим как игра Реал Мадрид преди и как играе в момента. Същото можем да кажем и за Ювентус. Отобрът стана много по-силен\", коментира Мендеш.", "date": "2018.11.07", "title": "Роналдо вдигна Ювентус, смята агентът му"}
{"url": "http://standartnews.com/sport/fa_iska_da_nakazhe_mourinyo-378004.html", "text": "Футболната асоциация в Англия (ФА) ще обжалва решението Жозе Моуриньо да не бъде наказан за обиден език по време на мача на водения от него Манчестър Юнайтед срещу Нюкасъл през октомври. Португалският мениджър беше обвинен, че се е обърнал с обидни реплики по посока телевизионната камера, когато \"червените дяволи\" играха с \"черно-белите\". Юнайтед спечели с 3:2, след като изоставаше с 0:2 на стадион \"Олд Трафорд\". На 31 октомври независима комисия отсъди, че Моуриньо няма вина. \"Футболната асоциация ще обжалва решението, което е свързано със случая на Жозе Моуриньо\", заявиха от английската футболна централа. Независимата комисия е на мнение, че Моуриньо е използвал \"неприлични думи на разговорен португалски език\", но тези \"неприлични думи\" са нещо обичайно във футбола и биват чувани често. Жозе Моуриньо беше обвинен от Футболната асоциация в непристойно поведение. \"Намираме, че той празнуваше победата без да адресира тези думи към някой конкретен човек\", заявиха от комисията, която разгледа случая с португалския мениджър на Юнайтед.", "date": "2018.11.07", "title": "ФА иска да накаже Моуриньо"}
{"url": "http://standartnews.com/sport/infantino_otryaza_meratsite_za_mondial_s_48_otbora_v_katar-378011.html", "text": "Президентът на ФИФА Джани Инфантино отряза мераците Мондиала в Катар през 2022 година да бъде с 48 отбора. Бившият генерален секретар на ФИФА заяви през изминалия месец на годишния конгрес на Азиатската футболна конфедерация в Куала Лумпур, че опцията за удължаване на настоящия формат от 32 отбор е напълно реалистичен. Въпреки това, той не бе толкова сигурен относно увеличения брой отбори на Световното за следващия голям форум в интервю за AFP и други медии в Цюрих. ,,Не съм променил решението си. Позитивно настроен съм от началото, тъй като смятам, че това ще е добро за футбола като цяло. Затова ще го направим на Световното през 2026 година. Дали това е възможно да се случи през 2022 в Катар? Ще бъде изключително трудно – по-скоро не\", сподели президентът на ФИФА. ,,Разговаряме с Катар. Ще бъде наистина сложно да се направи в Катар, тъй като за целта се нуждаем от още няколко града. Като президент на ФИФА, ще бъда изключително щастлив, ако някои мачове се изиграят в други държави в региона на Катар\", добави той. Въпросът с разширяването е проблематичен, тъй като съседните на Катар държави в лицето на Саудитска Арабия, Бахрейн и Обединените Арабски Емирства, прекъснаха своите дипломатични отношения с катарците, обвинявайки ги в одобряването на терористични атаки. ,,Имайки предвид конфликта между Катар и съседките й, ще бъда още по-удовлетворен от решение за Световно първенство с 48 отбора. Футболът обединява, построява мостове, това може да бъде търсеният резултат. Какви са шансовете? Със сигурност не са големи, но какъв е проблемът да го обсъдим?, попита Инфантино. Окончателното решение ще бъде взето през март в следващото събрание на съвета на ФИФА в Маями, преди да бъдат изтеглен жребият за квалификациите за Мондиала.", "date": "2018.11.07", "title": "Инфантино отряза мераците за Мондиал с 48 отбора в Катар"}
{"url": "http://standartnews.com/sport/sesil_v_top_8_v_las_vegas-377992.html", "text": "Българката Сесил Каратанчева се класира за четвъртфиналите на двойки на турнира по тенис на твърди кортове в Лас Вегас (САЩ) с награден фонд 80 хиляди долара. 29-годишната Каратанчева и Мари Боузкова (Чехия), които участва с \"уайлд кард\" победиха представителките на домакините Никол Мосмър и Али Уил с 6:4, 6:4 за 70 минути. По-късно днес Каратанчева започва участието си на сингъл с мач срещу Грейс Мин (САЩ) . В надпреварата ще се включи и още една българка - Елица Костова. Тя стартира с двубой срещу третата поставена в схемата Фани Щолар (Унгария).", "date": "2018.11.07", "title": "Сесил в Топ 8 в Лас Вегас"}
{"url": "http://standartnews.com/sport/polyatsi_debnat_za_as_na_levski-377993.html", "text": "Асът на Левски Давид Яблонски може да напусна клуба. Защитникът все още не е преподписал и една от причините е, че полският Лех му мъти главата с оферта, твърди \"Дарик\". Поляците на два пъти са пращали скаут да наблюдава мачове на Левски и играта на чешкия централен защитник. Лех са готови да му дадат добра заплата, но ако не плащат на Левски трансферна сума. Левски пък изчаква да разбере как ще се развие делото, в което футболистът бе осъден на първа инстанция в родината си за уреждане на мачове и ако не бъде оправдан, то Давид може да получи солидно наказание и от ФИФА. Левски вече застана зад футболиста при проблемите му в Чехия и изрази желание да продължи договора му. Самият Яблонски също не крие желанието си да продължи да носи синия екип. В същото време капитанът на Левски Иван Горанов поднови тренировки и има реални шансове да бъде готов за мача в събота срещу Черно море. Националът получи травма при двубоя с „моряците\" за Купата на България, който „сините\" загубиха след изпълнения на дузпи. Травмата бе в областта на ребрата.", "date": "2018.11.07", "title": "Поляци дебнат за ас на Левски"}
{"url": "http://standartnews.com/balgariya/kray_varna_novi_2_zhertvi_na_patya-377972.html", "text": "Двама души са загинали в тежка катастрофа по пътя от Провадия към Айтос край Варна, съобщи говорителят на Областната дирекция на МВР в града Ивана Милева. По информация на Агенция „Пътна инфраструктура\" временно е ограничено движението по път III-208 Провадия - Айтос при разклона за Цонево. Около 12:30 часа, между с. Рояк и с. Сава, 61-годишна водачка на л.а \"Нисан\" губи контрол над возилото, навлиза в лентата за насрещно движение и се блъска в лек автомобил \"Пежо\". При удара на място е загинал 63-годишен спътник на жената, а по-късно в линейката е починала и самата тя. При ПТП-то са пострадали и двама мъже от втория автомобил (на 58 г. и на 62 г.), които са отведени в болнично заведение. На място текат действия по разследване на детайли и обстоятелства около инцидента. Шофьорите да се движат с повишено внимание и съобразена скорост по обходен маршрут: път III-2083 Цонево - Гроздьово - път III-904 Бързица - Бозвелийско - Провадия и обратно. Тази сутрин по пътищата на България загинаха две жени - една във Видинско, друга в Сливен.", "date": "2018.11.07", "title": "Край Варна нови 2 жертви на пътя"}
{"url": "http://standartnews.com/balgariya/otkriha_narusheniya_sled_smartta_na_patsient_vav_vidin-377976.html", "text": "Установени са нарушения при оказването на медицинска помощ на 50-годишен пациент, който преди месец почина след авария в Центъра по хемодиализа във Видин. След повреда в центъра болните трябваше да избират дали да се диализират с чешмяна вода, докато аварията бъде отстранена, или да пътуват до Лом или Монтана. Оказва се, че поради настъпилата авария пациентът е пропуснал процедура на 1 октомври, а ден по-късно в телефонен разговор е заявил, че на 3 октомври ще отиде със собствен транспорт до Монтана, за да продължи там диализното си лечение. На 3 октомври сутринта обаче на пациента му прилошало и бил транспортиран в спешното отделение на местната болница, където починал. Проверката на Изпълнителната агенция \"Медицински одит\" показва, че дежурният лекар, извършил прегледа, не е назначил клинико-лабораторни изследвания и такива не са били извършени, въпреки спешното състояние. Предстои образуването на административно-наказателни производства на дежурния в отделение „Спешна медицина\" и на консултиращия кардиолог в лечебното заведение. Цялата документация ще бъде предоставена на Районната прокуратура във Видин.", "date": "2018.11.07", "title": "Откриха нарушения след смъртта на пациент във Видин"}
{"url": "http://standartnews.com/balgariya/dve_moderni_oranzherii_za_kanabis_byaha_razkriti_v_preslavsko_selo-377979.html", "text": "Криминалисти от РУ-Велики Преслав разкриха две оранжерии с огромно количество канабисови растения, съобщиха от МВР. При претърсването в местността „ Паметниците\" край село Хан Крум, в помещение пригодено за сушилня са намерени и 27 кг полусухи стъбла и съцветия. Работата по разкриване на престъплението започнала преди дни. При обход в малките населени места криминалисти от полицейското управление във Велики Преслав усетили мирис на марихуана от оранжерии край главния път  Силистра-Шумен-Ямбол в участъка от Шумен-Велики Преслав край село Хан Крум. Полицейските служители наблюдавали обекта няколко дни. Когато около 9:30 часа вчера в имота влязъл мъж, е изяснена самоличността му – 49-годишен шуменец. В две от оранжериите криминалистите попаднали на множество засадени канабисови растения, всички в различен стадий на растеж. Парниците били с изградена поливна система.  Уведомен е дежурен прокурор от Окръжна прокуратура- Шумен. Местопроизшествието е посетено от директора на ОДМВР-Шумен ст. комисар Ялчън Расим и административния ръководител на окръжната прокуратура и окръжен прокурор на Шумен Маргарита Георгиева. Иззети са общо 551 растения. При претърсване в помещение, пригодено за сушилня са открити закачени за сушене 885 полусухи стебла листна маса и съцветия канабис. Още 414 сухи стръкa били намерени в три кашона. Общото им тегло е 27 кг. В хода на образуваното досъдебно производство за държане на наркотично вещество с цел разпространение било предприето претърсване в сграда на ул.\"Цар Иван Александър\" в Шумен, обитавана от местния жител, на 43г. Открити са 339 боеприпаса, повечето от които патрони за гладкоцевно оръжие 12 калибър, 93 от тях били 9милиметрови , имало и 20 броя за нарезно оръжие - всички незаконно притежавани и без разрешителни. В хода на процесуалните действия, извършени под надзор на дежурен прокурор било изяснено, че 49-годишният има сключен дългогодишен договор за аренда на оранжериите край село Хан Крум, а 43-годишният - договор за ползване на имота, сключен с по-възрастния. За срок до 24 часа в РУ- Шумен е задържан 49-годишният за извършено престъпление по чл. 354 А ал. 1 от НК - държане на наркотично вещество с цел разпространение. Мъжът е криминално проявен. Осъждан е четири пъти за нанесена телесна повреда, за кражба, за управление на моторно превозно средство в срок на наложено административно наказание, през 2017 година е съден за шофиране в нетрезво състояние. 43-годишният бил с наложено наказание „пробация\" през 2014 година за извършено престъпление по чл. 308 ал. 2 от НК- съставяне на неистински официални документи. За незаконно притежаваните боеприпаси е образувано производство за извършено престъпление по чл. 339 ал. 1 от НК. Работата по документиране на престъплението продължава. С постановление на прокурор 49-годишният е задържан за срок до 72 часа, привлечен е като обвиняем за отглеждане и засяване на високорискови наркотични вещества и за държане с цел разпространение на наркотично вещество.", "date": "2018.11.07", "title": "Две модерни оранжерии за канабис бяха разкрити в преславско село"}
{"url": "http://standartnews.com/balgariya/prokurori_nyama_da_proveryavat_kontsesiyata_na_letishte_sofiya-377982.html", "text": "Върховната административна прокуратура не е открила основание за намесата й по реда на надзора за законност във връзка с откритата процедура за определяне на концесионер и възлагане на концесия за строителство на Обект \"Гражданско летище за обществено ползване - София\", информираха от прокуратурата. БСП внесе сигнал до държавното обвинение с искане за проверка и отмяна на решението на Министерски съвет за започване на процедура за отдаване на летище София на концесия. Както и на решения на министъра на транспорта, информационните технологии и съобщенията, свързани с това. Прокуратурата уточнява още, че според Закона за концесиите не подлежат на обжалване решенията по този закон, приети от Министерски съвет. Също така, че решенията по Закона за концесиите на министъра на транспорта, информационните технологии и съобщенията могат да се оспорват пред КЗК в 10-дневен срок, а това не е направено и този срок е изтекъл за съответните две решения от 5 юли и от 6 октомври. От прокуратурата допълват, че по последното решение на министъра преписките, изискани от министерството са пристигнали на 19 октомври във ВАП, три дни след изтичането на законовия десетдневен срок.", "date": "2018.11.07", "title": "Прокурори няма да проверяват концесията на летище София"}
{"url": "http://standartnews.com/balgariya/stanishev_se_pohvali_s_izbora_na_timermans_za_kandidat_za_shef_na_evrokomisiyata-377983.html", "text": "\"ПЕС има силен кандидат за следващ председател на ЕК – Франс Тимерманс. Той представлява визията на нашето семейство за новата посока пред Европа, след години пагубно управление на десните. Уверен съм, че Франс ще постави солидарността, социалните права,  борбата с неравенствата и разделителните линии, както и с популизма и крайния национализъм в сърцето на кампанията ни за предстоящите избори, за да спечелим доверието на европейските граждани.\" Това заяви президентът на ПЕС Сергей Станишев на съвместна пресконференция с еврокомисарите Франс Тимерманс и Марош Шефчович, които през октомври бяха номинирани за общ кандидат на европейската левица. В писмо до Станишев, Шефчович обяви решението си да се оттегли от надпреварата в полза на Франс Тимерманс (Партия на труда, Холандия). Така той остана единственият кандидат и по всяка вероятност ще води кампанията на социалистите за евроизборите догодина. \"Решението на Марош Шефчович е достойно за уважение и е проява на забележителното единствено в семейството на социалистите. ПЕС е първото политическо семейство в Европа, което обявява своя общ кандидат. Така показваме, че сме единен и обединен фронт в предстоящата битка с десницата в кампанията за европейските избори.\", категоричен е Станишев. \"Гордеем се с отворения процес за определяне на общ кандидат на ПЕС, който проведохме. Дебатите между партиите-членки в последните седмици ни позволиха да се обединим зад значима кандидатура, която ще представлява нашето семейство. Бих искал да благодаря на партиите от нашето политическо семейство за приноса им в този процес и особено на португалския премиер Антонио Коща, който координираше диалога.\", добави Станишев. Станишев, Тимерманс и Шефчович представиха следващите стъпки в започващата кампания пред Групата на социалистите и демократите в ЕП, започвайки с Конгреса на ПЕС в Лисабон на 7 и 8 декември, който ще  утвърди окончателно общия кандидат на левицата. Президентът на ПЕС отправи покана към Шефчович да вземе активно участие в кампанията, като заеме позицията на главен координатор за резолюциите за предстоящия конгрес. Те ще бъдат в основата на предизборния манифест на левите. \"Със силни резолюции на Конгреса на ПЕС, с ценната помощ на всички членуващи партии и енергията на Франс Тимерманс, и неговата отделеност за социална и справедлива Европа, съм уверен че имаме стабилна основа за успешна кампания в предстоящите избори,\" добави в заключение президентът на ПЕС.", "date": "2018.11.07", "title": "Станишев се похвали с избора на Тимерманс за кандидат за шеф на Еврокомисията"}
{"url": "http://standartnews.com/balgariya/finansoviyat_ministar_otricha_byudzhet_2019_da_e_predizboren-377994.html", "text": "Бюджетът за 2019 г. не е предизборен. Работим върху предизборния бюджет, но ще го разглеждаме в края на 2020 г., защото изборите за следващ парламент, поне както ние виждаме развитието на държавното управление, ще бъдат през 2021 г. Това заяви министърът на финансите Владислав Горанов в парламента при дебатите по проектобюджета за следващата година на първо четене. Фискалната рамка на Бюджет'2019 стриктно отразява и следва заложените приоритети от програмата на правителството. Те са политиката по доходите, образованието, социалната политика и отбраната, посочи Горанов. Макроикономическата прогноза за следващата година е в съответствие с актуалните очаквания за икономическата среда в национален и международен план. Очакваният икономически растеж за 2019 г. е 3.7 на сто, като растежът на БВП е прогнозиран да се ускори основно по линия на публичното потребление и инвестиции и номинално да достигне 116 млрд. лв. в края на 2019 г., отбеляза министърът. По думите му за последните две години БВП се увеличава постепенно. Благополучният цикъл на икономиката позволява по-голям бюджет, както по отношение на приходите, така и на разходите, каза той. Получихме много критики за номиналния ръст на разходите, но това е резултат от по-успешното българско общество, което произвежда повече, посочи министърът. По-висока заетост, увеличение на заплатите, увеличава и потреблението. Бюджетът расте и то при запазване на ниско данъчно облагане на хората и бизнеса. Според нашето разбиране така се осигуряват повече ресурси за публични услуги. Като общност създаваме повече и с всяка следваща година задоволяваме по-добре обществените нужди, без да създаваме диспропорции в икономиката и без да обременяваме с дългове поколенията след нас, каза Горанов. Фискалната политика, която водим е благоразумна и подобряването на дълговата позиция на страната е добър аргумент към нашите партньори по пътя към присъединяване към Еврозоната, отбеляза той. По думите му в прогнозната средногодишна инфлация е 3 на сто. Нивото на безработицата трайно намалява и за 2019 г. очакваме да се понижи на 4.8 на сто. Фискалният резерв към края на септември тази година е 11.2 млрд. лв., каза той. Заложена е положителна тенденция за трайно намаляване на държавния дълг спрямо БВП, остава третият най-нисък в ЕС. Очаква се да спадне до 19.1 на сто в края на 2019 г., а в края на 2021 г. целта е да достигне 16.5 на сто от прогнозираното ниво на БВП, посочи Горанов. По наше мнение стратегията да вървим към балансирано бюджетно салдо е правилната, смята министърът. Без да променяме съществено данъчната политика през следващата година очакваме общо приходите по консолидираната фискална програма да достигнат 43.9 млрд. лв., което е с 4.7 млрд.лв. повече от тази година, каза той. Следващата година преразпределяме 444.5 млрд.лв., като запазваме утвърдилата се като негласна традиция размерът на публичните разходи да не надхвърля 40 на сто от произведеното, посочи Горанов. По-добрата събираемост на приходите, засилените мерки на институциите за борба с контрабандата, предвидимата икономическа среда позволява да увеличим доходите на заетите в бюджетната сфера с 10 процента за следващата година, а за учителите - с 20 процента, за да можем в края на мандата да постигнем удвояването спрямо 2017 г. Близо 900 млн. лв. повече са средствата за социални разходи, каза Горанов. Предлагаме 50-процентно увеличение за помощите за отопление. По-малките общини ще получат повече, каза той. Предвидено е увеличение за северозападния регион. Повишават се разходите за отбрана, гарантирани са средствата за трите големи инвестиционни проекта, посочи министърът.", "date": "2018.11.07", "title": "Финансовият министър отрича Бюджет 2019 да е предизборен"}
{"url": "http://standartnews.com/balgariya/viva_smart__novata_platforma_na_vivacom_za_tsyalostni_iot_uslugi_i_resheniya-378034.html", "text": "07.11.2018 г., София – Иновативните решения на VIVACOM в областта на Интернет на нещата (IoT) вече са обединени в единна и изцяло нова платформа – VIVA SMART. Чрез нея телекомът ще предлага „умни\" услуги в три направления, в които компанията вече има богат опит: умен град, дейта хъб и умно образование. „През последните години работим много усилено в предлагането на отделни умни решения, отговарящи на нуждите на бизнес клиентите ни и българските общини. Но фокусът ни за в бъдеще е да развиваме концепцията за Интернет на нещата у нас и да предлагаме повече иновативни и модерни услуги. Това ни мотивира да обособим VIVA SMART като отделна платформа със стратегическо значение за компанията ни\", каза Атанас Добрев, главен изпълнителен директор на VIVACOM. За първи път на живо, възможностите на новата платформа бяха демонстрирани на специално събитие от Мирослав Петров – главен директор Продажби в телекома. Той представи трите направления, в които вече работи  VIVA SMART. VIVA Smart City е иновативна платформа за управление, мониторинг и анализ на градска среда, която предлага както софтуер за съответната община, така и мобилно приложение за всички нейни жители и гости. Системата, наречена INVIPO, вече работи успешно в редица градове по цял свят като Дубай, Измир, Дъблин и други. Тя има 13 различни модула, разпределени в следните жизнено важни за всеки град области: мобилност, околна среда, енергия, безопасност, управление. В сферата на мобилността системата позволява наблюдение и контрол на трафик, градски транспорт, паркиране, наем на велосипеди и други. За мониторинг на околната среда са предвидени измерване на водите и отпадъците, както и метеорологична станция. В подменюто за енергия фигурират модули за интелигентни сгради, интелигентни измерватели, улично осветление, електромобили, инфраструктура. За безопасността на града се грижат функции за видеонаблюдение, трафик нарушения, нарушители и аварийни системи. С особен акцент върху удовлетвореността на гражданите е отделната секция управление, която включва обществени услуги. INVIPO системата има и мобилно приложение за крайни потребители, с лесен интерфейс и различни опции за проверка на всичко най-важно за всеки жител или посетител на даден град. Второто направление на VIVA SMART e Smart Data Hub – единна платформа за цялостно съхранение, пренос, обработка и използване на данни. Тя обединява всичките 11 дейта центъра на VIVACOM в страната и създава условия за развитие на успешен дигитален бизнес на клиентите на телекома, като едновременно с това оптимизира оперативните им разходи. Всички центрове осигуряват висока степен на сигурност, надеждност и достъпност на данните. Те отговарят на международните стандарти за електрозахранване, охладителна система, резервираност и интернет свързаност за такъв тип обекти. Чрез тях компанията предлага облачни услуги и ко-локация на ИТ оборудване. Третият елемент на VIVA SMART e умното образование. През последните години компанията инвестира в редица инициативи, насочени към развитие на българското образование. През 2018 г. стартира и най-голямата й кампания за дигитализация на образователната система у нас - „Образование 4.0\". Тя се реализира съвместно с  в. „24 часа\", Министерство на образованието и науката, Столична община, Регионален инспекторат по образованието София и Дигитална национална коалиция. Нейната цел е да промени нагласите и да създаде рамка за дигитализация на българското образование. Фокусирана е в три основни направления: образование на учители, създаване на дигитално съдържание и дигитализация на класните стаи и училищната среда. До момента телекомът е изградил дигитални класни стаи в над 200 училища и повече от 80 детски градини в цялата страна, а с помощта на партньори са обучени и над 6000 преподаватели. Телекомът планира да стартират пилотни лаборатории за обучение на учители и ученици в 5 града. Други значими проекти на VIVACOM в областта на образованието са VIVA History – видео платформа с над 300 безплатни дигитални уроци по история и родолюбие, създадени от сдружение Българска история, и Viva Cognita - платформа за дигитално самообучение по математика. Предстои да бъде отворена и VIVA Tech Lab – цялостно оборудвано пространство за технологична и бизнес подкрепа на стартъп проекти. \"Обособяването на VIVA SMART в отделна платформа налага VIVACOM като иновативния технологичен лидер на пазара. Зад тази инициатива стои разбирането на най-големия български телеком по общи приходи за последните 5 години, че свързаността, свободата и независимостта са основни ценности на модерното общество, които VIVACOM гарантира чрез иновативни технологични решения, достъпни за всички.\", обобщи Мирослав Петров.", "date": "2018.11.07", "title": "VIVA SMART – НОВАТА ПЛАТФОРМА НА VIVACOM ЗА ЦЯЛОСТНИ IoT УСЛУГИ И РЕШЕНИЯ"}
{"url": "http://standartnews.com/balgariya/dps_otkazva_da_podkrepi_byudzheta_za_2019_godina-377995.html", "text": "ДПС не подкрепя проектобюджета за 2019 г. Това заяви в парламента зам.-председателят на ПГ на ДПС Йордан Цонев при дебатите по Бюджет 2019 на първо четене. Цонев заяви, че предложеният бюджет не отразява цикъла на икономическото развитие и не подкрепя растежа. Нереална според него е и прогнозата за инфлацията. Цонев посочи, че от няколко години икономиката бележи растеж, но анализът показва, че той не се дължи на правителствени политики, а на увеличено потребление. А това е резултат от трансфери на българи в чужбина и разходи за стоките от първа необходимост, чиито цени се увеличиха, каза той. Разходите се увеличават и това ще напомпва инфлацията, а растежът ще се забавя, смята Цонев. Инфлацията ще изяде и част от увеличаването на пенсиите и заплатите и ще повлияе зле на икономическия цикъл, посочи той. Разходите за тази и следващата година са негъвкави, каза той. В годините на растеж бюджетът трябва да е на излишък, за да се посрещат разходите, когато икономиката започне да спада или влезе в рецесия, смята Цонев. Според него приходната част на бюджета се увеличава през \"патента на ГЕРБ\" - вдигане на прагове, акцизи, безброй такси. Това увеличава и натиска върху бизнеса и българските граждани, смята депутатът. По думите му продължава неточното планиране на бюджета, планират се високи капиталови разходи, които не се постигат и след това се разходват с постановления на Министерския съвет. Тази практика трябва да бъде преустановена, подчерта Цонев. По думите му въпреки, че всяка година разходите за публичния сектор се увеличават, услугите не се подобряват, т.е. средствата не се изразходват ефективно. Широките възможности, които дава растежът, не се използват, растежът не беше подкрепен, посочи Цонев. Не е направен анализ какви политики биха го ускорили, не е направен анализ на ефективността на публичните разходи, каза още той.", "date": "2018.11.07", "title": "ДПС отказва да подкрепи бюджета за 2019 година"}
{"url": "http://standartnews.com/balgariya/mon_zapisali_nad_9000_detsa_dopalnitelno_v_obrazovatelnata_sistema_-377980.html", "text": "Повече от 9000 деца са допълнително записани в образователната система в началото на тази учебна година, съобщи министърът на образованието Красимир Вълчев на брифинг в Министерския съвет след заседанието на Координационното звено по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Още около 10 000 са записани доброволно, но 8000 от тях са на възраст между 5 и 7 години, 2000 са възраст между 11 и 19 години. Според образователния министър целта е да се направи този механизъм устойчив и работа му още по-ефективна. Красимир Вълчев изтъкна, че механизмът през тази и следващата учебна години ще бъде фокусиран най-вече не върху първоначалното записване, а в ежедневното посещение на децата в училище. Той добави, че усилията, които полагат тези над 1 200 екипи, за да убедят децата да посещават училище, са колосални, но пък показвали, че когато институциите работят заедно има ефект от това. Основната причина за нередовно посещение на децата в задължителна училищна и предучилищна възраст са най-вече културни, посочи образователният министър и уточни, че в една част от родителите липсва култура и уважение към образованието. Той добави, че се работи за информационна свързаност на системата, защото крайната цел е да може да се проследява дали се спазва правото на образованието на всяко едно дете, което е задължение на родителите. В момента имало трудности да се проследи този процес заради свободната мобилност в страната и извън нея. Вицепремиерът Томислав Дончев заяви, че работата на този механизъм има ефект, защото за първи път от 6 години делът на преждевременно напусналите обучение млади хора намалява от 13,8 процента на 12,7 процента. Това е бил и един от изводите в обзора на ЕК за образование и обучение за 2018 г., добави Дончев. Според него е добре, че има прогрес и той се забелязва, но наред с това националната цел е да се постигне 11 процента на преждевременно напусналите обучение, като може и да се постигнат още по-амбициозни числа. Според Дончев има ефект, защото хора, които досега изобщо не са посещавали училища, сами изявяват желание да го правят. Той даде пример, че 7 души на почти 19-годишна възраст са поискали да учат за първи път. По думите му това е вторичен резултат от всички усилия, които се полагат. Томислав Дончев изтъкна, че когато със силата на убеждението не може да се постигне резултат, трябва да се налагат по-сериозни рестриктивни мерки. Той посочи, че заради натрупани повече от 5 отсъствия за периода септември 2017 г.- януари 2018 г. са спрени 55 000 месечни помощи за 2 млн. и 200 хил. лв., предстоят да бъдат спрени още почти 49 000 помощи за периода февруари - юли 2018 г., които са на стойност 2 млн. лв. Това обаче в някои от случаите е било недостатъчно, защото се оказвало, че част от тези лица имат допълнителни социални плащания и спирането на тези не им пречило толкова. Затова, според вицепремиера, трябва да се прецени дали размерът на глобите, които се налага, е достатъчно респектиращ. Освен това трябва да се провери дали глоби се налагат във всички от случаите, в които това трябва да се прави. Трябва да се направи ревизия и на това как се издават медицински бележки за отсъствия, защото данните показвали, че имало голям проблем с това, отбеляза вицепремиерът. Томислав Дончев счита, че трябва да се повиши и обществената съзнателност и бдителност по тази тема.", "date": "2018.11.07", "title": "МОН записали над 9000 деца допълнително в образователната система"}
{"url": "http://standartnews.com/balgariya/yordanka_fandakova_provede_sreshta_s_kmeta_na_helzinki-377986.html", "text": "Предизвикателствата пред големите градове обсъдиха на среща кметът на София Йорданка Фандъкова и кметът на Хелзинки Ян Вапавуори. Двамата разговаряха по време на форум за климатичните промени в градовете, провел се в Хелзинки. Фандъкова акцентира на важността на активния диалог между градовете, националните правителства и Европейската комисия, защото само с общи усилия са възможни и добри резултати. София е пример за постигнати резултати благодарение на европейската солидарност и партньорство с европейските столици, посочи Фандъкова. Промяната в климата и подобряване качеството на атмосферния въздух са сред най-големите предизвикателства пред големите градове и гражданите очакват конкретни действия в тази насока. Столичната община прие и изпълнява програма, съдържаща над 100 мерки за подобряване качеството на атмосферния въздух и за справяне с основни източници на замърсяване. Мерките са разделени в три основни групи. През последните години София намали замърсяването от различни източници, като предизвикателство остава преодоляването на замърсяването с ФПЧ. Затова и основните усилия са фокусирани върху намаляване на замърсяванията с ФПЧ. За София е изключително важно и работи, за да продължи обновяването на системата на обществения транспорт, да осигури нови пешеходни пространства и повече възможности за алтернативно придвижване чрез велосипеди. За последните 10 години в София са удвоени линиите на софийското метро, което в момента заема 34 % от обществения транспорт в града. Метрото е пример за ролята на европейската солидарност в София. В момента спестяваме 70 хил. т. вредни емисии на година с метрото, а с третата линия, която строим сега – ще спестяваме 90 хил. т. на година, каза кметът на София. Метрото е най-мащабният проект, който многократно Европейската комисия дава за пример за добре инвестирани европейски средства. За пет години извършихме най-мащабното обновяване на градския транспорт. В момента сме обновили 60% от градските автобуси, през тази и следваща година продължаваме с доставката на нови автобуси, като вече пристигнаха и първите 20 електробуси. Така през 2019г. ще сме успели да обновим 90% от автобусите на градския транспорт, които са на линия. Втората група от мерки, които се изпълняват в София е насочена към промяна на начините и системи на битово отопление, което изисква изключително и участието на гражданите. Третата група от мерки е свързана с работа за информираност и диалог с гражданите. Нито една институция не би могла да постигне резултати сама. Затова е много важно участието и добрата информираност на хората. Жителите на София знаят каква е ролята на Европейската комисия, каза също кметът Фандъкова. По думите й „Очакваме Кохезионната политика за подкрепа на важните за градовете проекти да продължи. Разчитаме Европейската Комисията още по задълбочено да насочи политиката си към големите градове, където работят и живеят най-много хора и очакват европейската солидарност.\" Йорданка Фандъкова покани кмета на Хелзинки да вземе участие в предстояща конференция, свързана с борбата с климатичните промени и подобряване качеството на атмосферния въздух. Конференцията ще се проведе в София през април, 2019г.", "date": "2018.11.07", "title": "Йорданка Фандъкова проведе среща с кмета на Хелзинки"}
{"url": "http://standartnews.com/balgariya/nadprevarata_za_nayhubava_koledna_ukrasa_v_sofiya_startira_na_1_dekemvri-378000.html", "text": "От 1-ви декември 2018 г. до 15-ти януари 2019 г., ще се проведе традиционната кампания на Столична община „ДА УКРАСИМ СОФИЯ ЗА КОЛЕДА\" за външна празнична украса на сграда, балкон, двор и междублоково пространство на територията на Столична община. Изпращайте до 3 снимки с вашата украса на имейл адрес: ukrasi_sofia@mail.bg, най-късно до 15-ти януари 2019 г. Необходимо е да бъдат посочени трите имена на участника/, име на организацията, адрес на украсения обект и координати за връзка. На страницата във Фейсбук „ДА УКРАСИМ СОФИЯ ЗА КОЛЕДА\" ще бъдат публикувани относимите към кампанията фотографии. Трима от авторите (собствениците) на украсата, събрала най-много харесвания, ще получат парични награди: ПЪРВА НАГРАДА - 1 200 (ХИЛЯДА И ДВЕСТА) ЛЕВА ВТОРА НАГРАДА - 600 (ШЕСТСТОТИН) ЛЕВА ТРЕТА НАГРАДА - 300 (ТРИСТА) ЛЕВА", "date": "2018.11.07", "title": "Надпреварата за най-хубава коледна украса в София стартира на 1 декември"}
{"url": "http://standartnews.com/balgariya/gotvyat_proekti_za_modernizatsiya_na_vsichki_rodove_suhopatni_voyski-378007.html", "text": "До края на ноември ще бъдат изпратени исканията за оферти по проекта за нова бойна машина на пехотата. Очакванията ни са до май 2019 г. да приключи процесът за подаване на оферти и тяхната оценка и да бъде сключен договор. Това каза командирът на Сухопътните войски генерал-майор Михаил Попов пред журналисти днес след стрелбите на полигон Сливница. Освен главния проект за модернизация на Сухопътните войски, който привлича най-много внимание, през тази година разработваме още 12 проекта. Те включват проекти за инженерните и артилерийските формирования; за осигуряване на прибори за нощно виждане за военнослужещите; за комунално-битовото и логистичното осигуряване; за безпилотни летателни апарати; за радари за ПВО-подразделенията и т.н. Тези 12 проекта обхващат всички родове войски от състава на Сухопътните войски,  съобщи генерал-майор Михаил Попов. Очакванията са проектите да бъдат реализирани в следващите от 5 до 7 години в рамките на „Националния план за повишаване на разходите за отбрана на 2% от брутния вътрешен продукт на Република България до 2024 г.\". Предприети са и стъпки за осигуряването на по-добра индивидуална екипировка на военнослужещите. Командирът на Сухопътните войски каза, че подготовката на формированията от Сухопътните войски се води планомерно. Предвид зимните условия в готовност за оказване на помощ на населението са 20 модула от състава на Сухопътните войски. „Доказали сме, че сме винаги там, когато и където има нужда от нас\", заяви генерал-майор Михаил Попов. В отговор на журналистически въпрос командирът на Сухопътните войски отбеляза, че проблемите са свързани основно с поддръжката на наличната техника и с некомплекта във военните формирования, който от миналата година до сега се е увеличил с около 100  души. В тази връзка генерал-майор Михаил Попов изрази увереност, че предприетите от страна на ръководството на Министерството на отбраната мерки за попълване на вакантните места и увеличаването на заплатите на военнослужещите ще доведат до по-успешни конкурси и тенденцията за увеличаване на некомплекта ще спре. Днес на полигон Сливница се проведе заключителният етап на военно-приложния многобой за Купата на командира на Сухопътните войски и турнирът по стрелба със стрелково оръжие за журналисти, ветерани и членове на общонароден съюз „Бойна дружба\". С това стартираха мероприятията по повод празника на Сухопътните войски – 19 ноември. През тази година той съвпада с отбелязването на 133-ата годишнина от Сръбско-българската война. Във военно-приложния многобой между формированията от Сухопътните войски първо място зае отборът на Центъра за подготовка на специалисти - Сливен, на второ място е отборът на 55-ти инженерен полк - Белене, а на трето – отборът на Втора механизирана бригада Стара Загора. В турнира по стрелба за представителите на средствата за масова информация, след оспорвана борба първото място зае Христо Анастасов от списание „Клуб Оръжие\".", "date": "2018.11.07", "title": "Готвят проекти за модернизация на всички родове сухопътни войски"}
{"url": "http://standartnews.com/sport/dyakov_tropna_po_masata-377968.html", "text": "Светослав Дяков, сподели, че на Лудогорец не му приляга подобен точков актив в груповата фаза на Лига Европа. Поради тази причина отборът от Разград ще направи всичко възможно да победи АЕК Ларнака в утрешния двубой. \"Нашият отбор е с доста опит в турнирите. В Лига Европа няма леки мачове. Ние обаче вярваме в нашите сили и възможности. Смятам, че имаме сили да победим. Лудогорец е готов за утрешния двубой. Ние винаги чакаме с нетърпение подобни срещи. Настроили сме се за победа, тъй като на Лудогорец не приляга подобен точков актив. Мачовете в Европа са с различен заряд от тези в България. Надявам се да не повтаряме грешките, а да се учим от тях. АЕК Ларнака е качествен тим, но ние сме по-добри. Ако трябва да съм честен, ги харесвам като отбор. Също като Лудогорец обичат да контролират топката. Утре ще покажем на терена, че сме по-добри\", каза капитанът на българския шампион.", "date": "2018.11.07", "title": "Дяков тропна по масата"}
{"url": "http://standartnews.com/balgariya/ninova_vsichko_e_zamrazeno_v_inache_naysotsialniya_byudzhet-378002.html", "text": "Корнелия Нинова заяви, че БСП за България няма да подкрепят бюджета за 2019 г., защото е бюджет на застоя в икономиката, на увеличените данъци за бедните хора, защото е бюджет на безпътица и безнадеждност, който не дава перспектива. Тя отбеляза, че от увеличени данъци и акцизи държавата ще прибере 1,5 млрд. лева повече, а ще даде 900 млн. лева за социални нужди. Всичко е замразено в иначе най-социалния бюджет, коментира Нинова по време на дискусията. Една мярка няма срещу демографската катастрофа, посочи тя и изреди, че се замразяват обезщетението за отглеждане на дете от една до две години, размера на детските надбавки, еднократната помощ при бременност и раждане. Лидерът на БСП коментира още, че държавата ще продължи да разграбва държавни активи и даде пример, че управляващите се канят да натиснат копчето и да дадат на концесия важен стратегически обект като Летище София. Но най-много ме дразни неравенството между политическия елит и народ, посочи лидерът на БСП. Г-н Горанов, искам да излезете и да кажете на трибуната минималната работна заплата от догодина ще се повиши с 50 лева, на държавните служители - с 10 процента, с колко ще се увеличат заплатите на депутати, министри, премиер, президент, омбудсман, КЕВР, съдии и да ми дадете икономически аргументи, призова Нинова финансовия министър. Когато на работещите трябва да вдигнем заплатите търсим производителност на труда, а на политическия елит вдигаме заплатите автоматично без производителност на труда, отбеляза тя. Румен Гечев (\"БСП за България\") цитира доклада на министър Горанов и посочи, че за 2018 г. икономическият растеж на БВП е 3,6 процента, за догодина е предвидено да е 3,7 процента, а през 2020 г. и 2021 - 3,5 процента. Т.е. правителството ни предлага бюджетна фискална политика, която води към забавяне на икономическия растеж, коментира Гечев. Той отбеляза също, че правителството се хвали и с ниския държавен дълг като процент от БВП. По думите му развитите страни имат висок дял на дълга, а афганистанци, талибани, бурундийци имат малко по-нисък от този на България. \"И накрая бюджетът е голям - той и \"Титаник\" беше голям, но потъна, така че слагайте си спасителните жилетки и плувайте към предсрочни избори\", заключи Гечев.", "date": "2018.11.07", "title": "Нинова: Всичко е замразено в иначе най-социалния бюджет"}
{"url": "http://standartnews.com/balgariya/narodnoto_sabranie_prie_na_parvo_chetene_byudzheta_za_2019_godina-378005.html", "text": "Депутатите гласуваха на първо четене бюджета за 2019 година. „За\" бяха 115 народни представители, а 85 бяха „против\". Бюджетът мина на първо четене с гласовете на ГЕРБ и „Обединени патриоти\". Подкрепен беше от един депутат от „Воля\" и от един независим депутат. „Против\" бюджета гласуваха от парламентарните групи на „БСП за България\" и на ДПС. На гласуването в пленарна зала присъстваха министрите Владислав Горанов, Цецка Цачева, Кирил Ананиев, Боил Банов, Теменужка Петкова, Росен Желязков, Бисер Петков, Младен Маринов, Красимир Вълчев, Нено Димов. Оставаме с голямо недоумение - от ДПС казват, че бюджетът е твърде социален, без политики и реформи. От БСП казват, че са замразени социалните плащания. Питам се тогава къде е истината, каза депутатът от ПГ на ГЕРБ Александър Ненков в дебатите по гласуването на бюджета за 2019 година на първо четене. „Безпрецедентно е, че държавата ще отдели близо 500 млн. лева за общините за делегирани дейности\", заяви той. „Увеличават се и капиталовите разходи, парите за зимното поддържане, за социални услуги\", обясни Александър Ненков. „Във всяка мярка в бюджета има политика, има реформаторско мислене\", каза още депутатът от ГЕРБ. Бюджет 2019 г. отразява философията на управлението, отбеляза депутатът от „Обединени патриоти\" Искрен Веселинов. „Ние имаме за втора поредна година бюджет приеман с мнозинството на ГЕРБ и „Обединени патриоти\", който отразява на практика философията на нашето управление. Тази философия често беше критикувана. Често се опитваше да бъде окарикатурявана\", каза Веселинов. Той заяви, че политиката за размразяване на доходите е започнала през миналата година и добави, че през тази година тази политика има далеч по-осезаеми размери. „Говорят се много неща и се говорят много заклинания, когато трябва да се очерни една идея и политика. Обикновено винаги се започна с демографията\", каза Веселинов и добави, че най мощната мярка за справяне с проблема е ръстът на доходите. Бюджетът за 2019 година е един от най-добрите в последните 10 години - на стабилния икономически растеж, подчерта председателят на бюджетна комисия и депутат от ПГ на ГЕРБ Менда Стоянова. „Бюджет 2019 е поредният бюджет с устойчив икономически растеж, с рекорден ръст в приходите\", заяви тя. „Не се говори много за политиката по доходите. Постоянно получаваме критики от ляво, че не се грижим за тази политика. През 2019 година основната тежест е в политиката по доходите\", каза още Менда Стоянова. Приоритетите на Бюджет 2019 са социалната политика, образованието, отбраната и политиката по доходите. В бюджета за следващата година е заложен дефицит от 0,5% от БВП. Предвижда се растежът на БВП да се повиши до 3,7% през 2019 г. поради по-силните публични инвестиции и публично потребление и да се задържи на ниво от 3,5% в периода 2020-2021 година. Безработицата се очаква да се понижи до 4,8% за 2019 година. Приходите в бюджета ще бъдат 43,8 млрд. лева, а през 2021 година се прогнозира да достигнат 47,5 млрд. лева. Ставките на корпоративните данъци и тези на данъците върху доходите на физическите лица ще се запазят. Разходите през 2019 година ще бъдат 44,4 млрд. лева, а през 2021 година се очаква да достигнат до 47, 5 млрд. лева. В бюджета са предвидени 40,4 млн. лева за помощи за отопление, с 50% повече в сравнение с 2018 година. 150 млн. лева ще се отпуснат за хората с увреждания, а 7 млн. лева за децата сираци без право на наследствена пенсия. През следващата година разходите за отбрана ще достигнат 1,8 млрд. лева, което е 1,58% от БВП на страната. Средствата ще се разпределят по проектите за модернизация на ВВС, Сухопътни войски и ВМС. През следващата година ще бъдат увеличени средствата за персонал в МВР и в Министерството на правосъдието. Приходите на общините ще нараснат с 120,8 млн. лв. спрямо разчетените за 2018 година. Минималната работна заплата ще се увеличи от 510 на 560 лева. С 10% повече са парите за заплати и осигурителни вноски на държавните служители. С 20% по-високи ще бъдат заплатите на учителите, а тези на непедагогическия персонал с 10%. Увеличение ще има и при средствата, отпускани за хранене на учениците от първи до четвърти клас. С над половин милиард лева повече средства ще има и за общините. През 2019 година се очаква държавният дълг да намалее от 22,2 на 20 млрд. лева. Така България ще бъде с третия най-нисък дълг в ЕС. Консолидираният дълг на сектор „Държавно управление\" ще бъде в диапазона 24,3-23,5 млрд. лева.", "date": "2018.11.07", "title": "Народното събрание прие на първо четене бюджета за 2019 година"}
{"url": "http://standartnews.com/balgariya/kampaniya_dari_oborudvane_za_parva_dolekarska_pomosht_na_6_uchilishta_ot_oblast_burgas-377998.html", "text": "Национално сдружение „Младежки глас\" заедно с Българския червен кръст – Област Бургас официално дариха оборудване за кабинети по първа долекарска помощ в Бургас.  Дарението в размер на 5535 лв. беше събрано от Благотворителния коледен бал „Всички сме едно семейство\". Председателят на сдружението Тодор Йосифов и председателят на областната организация на БЧК-Бургас д-р Нено Ненов връчиха дарението на шест училища – ОУ „П.Р.Славейков\",Бургас, ОУ „Ел.Пелин\",Бургас, ОУ „Кл.Охридски\", Бургас, СУ „Св.св.Кирил и Методий\", гр. Карнобат, СУ „Н.Й.Вапцаров\", гр. Царево и СУ „Хр.Ботев\", гр. Айтос. „Щастлив съм от факта, че за пореден път организацията ни помага за доброто. Нашият приоритет са младите хора в България и ние трябва да се грижим за тяхното сигурно бъдеще и развитие. Заедно с партньорите ни от БЧК-Бургас ще продължим пътят на хуманната кауза\" каза Тодор Йосифов – национален председател на НС „Младежки глас\". Кабинетите ще имат манекен – възрастен, манекен – бебе, оборудвана раница с консумативи по първа долекарска помощ, елеци и образователно информационно табло за училището. Целта на дарението е да улесним процеса на обучение на учениците по първа помощ и да възпита приемственост у поколенията, прилагайки подхода „връстници обучават връстници\". Класните занятия преминават с огромен интерес.", "date": "2018.11.07", "title": "Кампания дари оборудване за първа долекарска помощ на 6 училища от Област Бургас"}
{"url": "http://standartnews.com/sport/ministar_kralev_prie_shefovete_na_sporta_v_okayama-377921.html", "text": "Министърът на младежта и спорта Красен Кралев се срещна с генералния директор на дивизия „Спорт\" в префектура Окаяма Такео Йошида и началника на отдел „Спорт\" Такео Йошида. Гостите са в България за уточняване на детайли за съвместната си дейност с федерациите по борба, волейбол и бадминтон, с които си сътрудничат по линия на подписано през 2016 г. от министър Кралев споразумение за сътрудничество между ММС и японското министерство на образованието, културата, спорта, науката и технологиите. Женският ни национален отбор по борба проведе лагер в Окаяма през месец май, където води подготовка с някои от най-добрите местни състезателки. Както е известно Япония е водеща сила в женската борба, а българските момичета спечелиха титла и сребърен медал от Световното първенство в Будапеща и две титли и едно второ място от Европейското първенство в Каспийск. В Окаяма преди Световното първенство в Япония беше и дамският ни национален отбор по волейбол. Традиционно добри са отношенията между префектурата и Българската федерация по бадминтон, която планира два лагера там през 2019 г. „Българските спортисти са много доволни от условията, които им предоставяте и аз Ви благодаря за доброто партньорство, което имаме\", обърна се към гостите си министър Кралев. Такео Йошида поздрави министъра за медалите, спечелени от българските борци на Световното първенство и изрази надежда, че Окаяма също е допринесла за тях. На срещата присъства и президентът на Българската федерация по бадминтон Володя Златев.", "date": "2018.11.07", "title": "Министър Кралев прие шефовете на спорта в Окаяма"}
{"url": "http://standartnews.com/sport/akademik_bulteks_s_golyama_pobeda_v_balkanskata_liga_-377922.html", "text": "Академик Бултекс 99 не даде шанс на Башкими и се наложи като гост в Косово със 105:65 в двубой от Балканската лига, съобщава Bgbasket. com. Така след трудното начало на сезона, пловдивчани записаха две победи в рамките на три дни, след като взеха и първи успех в НБЛ през уикенда.  Двубоят в Призрен имаше лека интрига само в отделни моменти от първото полувреме, най-вече в края му. Втората част от мача обаче бе под тоталната доминация на Академик. Тимът на Дарко Костич реализира и за втори пореден път над 100 точки. Питър Олисемека бе безпощаден под коша със 16 точки и 14 борби, по 19 точки реализираха Младен Виткович и Дейшон Найт. Въпреки намерението си да съхрани Никола Вуйович, Костич го остави на терена 18 минути, за които той отбеляза 14 точки.  Академик имаше огромно превъзходство в борбата, направи и гросмайсторски 27 асистенции, като имаше повече от отличен процент на стрелба. Джордан Капс приключи с 20 точки и 16 борби за Башкими.", "date": "2018.11.07", "title": "Академик Бултекс с голяма победа в Балканската лига"}
{"url": "http://standartnews.com/sport/oshte_valnuvashti_sreshti_s_marka_shampionska_liga-377923.html", "text": "Днес ни очакват нови интересни сблъсъци в Шампионска лига. Безспорно, погледите са насочени към Торино, където Ювентус може да се класира и на теория, ако победи отново Манчестър Юнайтед. Италианският гранд спечели преди две седмици на \"Олд Трафорд\" и ако днес отново излезе краен победител, ще е сигурен осминафиналист. За играчите на Жозе Моуриньо е задължително да отмъкнат нещо от Торино, ако не успеят да го сторят ще поставят под сериозна въпросителна продължаването си напред. В другия мач от групата Валенсия приема Йънг Бойс. \"Прилепите\" до този момент записаха две равенства на чужд терен и една загуба, а тази вечер ще могат да направят серизен скок към 1/8 финалите, ако грабнат трите точки. В група \"Е\" Байерн (Мюнхен) има задачата да се разправи с АЕК, но баварците са далеч от най-добрата си форма, а и в Атина се видя ясно, че гърците не са за подценяване. Предвид задаващото се този уикенд дерби с Борусия (Дортмунд), може да се очаква, че Нико Ковач ще даде шанс на част от резервите. В другата среща Бенфика посреща Аякс. В първия мач помежду им холандците стигнаха измъчено до успех с гол в добавеното време на срещата и оглавяват класирането, заедно с Байерн. На португалците единствено победата ще запази реални шансове за класиране напред в турнира. В група \"F\" е доста интересно. Манчестър Сити днес ще търси нов успех срещу Шахтьор (Донецк), с който да се утвърди на първото място. Преди две седмици англичаните показаха класа в Украйна и спечелиха с категоричното 3:0.  В другата среща Лион се изправя като домакин срещу Хофенхайм. В Германия двата тима завършиха 3:3, предвит резултатната среща, феновете очакват да има доста попадения в тази среща . Реал Мадрид се представя колебливо от началото на сезона, включително в Шампионската лига. Европейският клубен шампион гостуват на Виктория (Пилзен), след като в първия мач срещу чехите се наложиха с минималното 2:1. Очаква се за Виктория да стартира бившият капитан на Левски, Роман Прохазка. ЦСКА (Москва) приема в другия мач лидера Рома. \"Армейците\" изненадаха всички с победата над Реал и са в битката за класиране на осминафиналите. Италиянзите са лидери в класирането с 6 точки и при победа днес ще са почти сигурен 1/8 финалист. Мачовете в Шампионската лига тази вечер: Група Е: 22,00 Байерн Мюнхен – АЕК Атина 22,00 Бенфика – Аякс Група F: 22,00 Олимпик Лион – Хофенхайм 22,00 Манчестър Сити – Шахтьор Донецк Група G: 19,55 ЦСКА Москва – Рома 22,00 Виктория Пилзен – Реал Мадрид Група Н: 19,55 Валенсия – Йънг Бойс 22,00 Ювентус – Манчестър Юнайтед", "date": "2018.11.07", "title": "Още вълнуващи срещи с марка Шампионска лига"}
{"url": "http://standartnews.com/sport/potvardiha_startove_ot_formula_1_vav_vietnam-377924.html", "text": "Ханойската компания Vingroup и ръководството на световния шампионат във Формула 1 са подписали дългогодишен контракт за провеждането на етап от Гран при в столицата на Виетнам. Новината бе съобщена от пресслужбата на Формула 1. Първият старт ще се проведе през април 2020 по централната улица на Ханой. Дължината на трасето е 5565 м. \"Радваме се да съобщим, че в Ханой ще има стартове от Формула 1, коментира Чейз Кери, изпълнителен директор на световния шампионат. - С нетърпение очакваме 2020 г, за да видим болидите на Формула 1 по улиците на фантастичния град Ханой\". Към момента шампионатът във Формула 1 е от 21 кръга, а до края на годината остават Гран при на Бразилия и Гран при на Абу Даби. Предсрочно пета световна титла спечели Люис Хамилтън с Мерцедес.", "date": "2018.11.07", "title": "Потвърдиха стартове от Формула 1 във Виетнам"}
{"url": "http://standartnews.com/sport/chuzhdentsi_shte_se_dokazvat_v_botev_vratsa-377927.html", "text": "Двама чужденци ще карат проби в Ботев Враца. Вчера към Валери Божинов и компания се присъединиха Албан Буняку и Робсон Ренан да Коста Мота. Първият е родом от Косово, но притежава ирландски паспорт. Той е на 24 години от Бразилия и играе като атакуващ халф. Мота е на 21 годишна възраст и играе като централен нападател. Сашо Ангелов е готов да даде възможност на играчите в контрола, която ще се изиграе в паузата на първенството другата седмица.", "date": "2018.11.07", "title": "Чужденци ще се доказват в Ботев Враца"}
{"url": "http://standartnews.com/balgariya/vnimanie_spanak_s_otrova_se_razprostranyava_iz_tsyalata_strana-377971.html", "text": "Българската агенция за безопасност на храните (БАБХ) спря от разпространение в търговската мрежа спанак със съмнение, че е примесен с листа от татул, след извършени незабавни проверки по постъпили два сигнала от граждани за закупен спанак от верига магазини в Костинброд и хипермаркет в Търговище. Листата от спанак са опаковани в пакети по 500 гр., сорт Горила, произведен в област Пловдив, съобщават от пресцентъра на БАБХ. Сигналът от Търговище се отнася за двама души, консумирали храна приготвена с посочения спанак. Те са получили неразположение и са диагностицирани от медиците в града с признаци на атропиново отравяне. От Констинброд е постъпил сигнал от гражданин, който е приложил снимки със същата марка спанак, на които се виждат стръкове, различни от тези на спанак и наподобяващи татул. Извършени са спешни проверки на обектите, от които е закупен спанакът в градовете Костинброд и Търговище. В хипермаркета в Търговище са открити в наличност пакети по 500 гр. спанак. След отваряне на опаковките е установено наличие на единични стръкове от растение с форма и мирис, различни от спанак (предполагаеми единични растения татул). При проверката на производителя се установява, че спанакът се почиства и пакетира в нерегламентиран обект, който не е регистриран по чл. 12 от Закона за храните. На отговорното лице е съставен Акт за установяване на административно нарушение. Количеството спанак, намерено в производствения обект, е спряно от реализация. Фирмата е уведомила търговците, до които е доставяла продукцията си и е задействала процедура за изтегляне от пазара на опасната храна. Общото количество на произведения спанак е 1775 кг. В изпълнение на предписанията на БАБХ, двете търговски вериги в градовете, от които са подадени сигналите, спират продажбата на опасната храна и я изтеглят от търговските си обекти. Проверката показва още, че този спанак се доставя и в други големи търговски вериги в страната. Те също са проверени и са им издадени предписания за спиране разпространението на посочения спанак. Действията по изтегляне на опасната храна и обобщаването на наличните количества продължава. БАБХ призовава всички граждани, закупили пакетирани листа от спанак от по 500 гр., сорт Горила, произведен в област Пловдив, да не го консумират и да го върнат в търговския обект, от който са го закупили.", "date": "2018.11.07", "title": "Внимание! Спанак с отрова се разпространява из цялата страна"}
{"url": "http://standartnews.com/sport/ludogorets_priema_tsskasofiya_za_kupata-377935.html", "text": "Дербито на 1/4 финалите за купата на България ще се изиграе в Разград, където Лудогорец ще приеме ЦСКА-София. Това отреди тегления преди малко жребий. Церемонията се състоя в Националната футболна база \"Бояна\" в София, а в нея участие взе и министърът на младежта и спорта Красен Кралев. Победителите се излъчват по системата на отстраняване в една футболна среща, съгласно условията на член 19, ал. 1, ал.3, ал.4 и ал.5 от Наредбата на БФС, сезон 2018/2019 г. Домакин на футболната среща е отборът, изтеглен първи при жребия. Мачовете ще се играят през пролетта на 2019 г. По предварителна програма тези двубои трябва да се изиграят на 9-10 февруари, но вероятно датите ще бъдат променени, тъй като от клубовете изразиха недоволство за ранния календар в турнира.", "date": "2018.11.07", "title": "Лудогорец приема ЦСКА-София за купата"}
{"url": "http://standartnews.com/sport/penev_nyama_myasto_za_pritesneniya_-377936.html", "text": "Димитър Пенев, коментира жребия за Купата на България, който отреди ЦСКА-София да се изправи срещу шампионите на България - Лудогорец в Разград. Стратега от Мировяне заяви, че не го е страх от \"орлите\" и играчите също не бива да ги е страх. \"Защо да нямаме късмет? Има доста време до мачовете, за да се подготвим добре. Трябва да играем мачовете за първенство и купата. Лудогорец има по-тежка програма, тъй като играе в Европа. Лично аз не се страхувам от Лудогорец. Футболистите не трябва също да ги е страх. През годините ЦСКА е играл с големи отбори. Промени по всяка вероятност ще има в школата на ЦСКА. На юношите трябва да им се обръща внимание и оттам нататък чужденците да се съобразяват с тяхното израстване\", заяви почетният президент на \"червените\".", "date": "2018.11.07", "title": "Пенев: Няма място за притеснения"}
{"url": "http://standartnews.com/balgariya/neno_dimov_vitosha_e_v_okayano_sastoyanie_sofiyantsi_zasluzhavat_mnogo_poveche-377914.html", "text": "Витоша е в окаяно състояние – когато се качих на Драгалевския лифт, се сетих за „Запорожец\". Това каза министърът на околната среда и водите Нено Димов. \"Министерството на младежта и спорта изпрати писмо, с което ни уведоми за работата на комисия и започването на процедурата да бъде започната промяната на устройствения план на природен парк \"Витоша\", каза Нено Димов пред БНТ. \"Дали това ще бъде одобрено, или не, пак казвам – работят експерти. Тези, които са заинтересовани правят предложението, а ние като орган, който трябва да го оцени, преценяваме дали това е допустимо, или не и ако е, при какви условия. Ако ние участваме в тази комисия, естествено е след това да самооценяваме работата си, което не е нормално\", коментира Димов. По думите му Витоша трябва да бъде върната на софиянци. \"Витоша е в окаяно състояние. Когато се качих на Драгалевския лифт, аз просто се сетих за \"Запорожец\" – една кола, която много млади хора не са я чували. Софиянци заслужават много повече. Към момента действащият план не позволява да се прави строителство, а ремонтите могат да бъдат правени, но от къде ще бъдат намерени частите за „Запорожеца\", при положение, че отдавна не е в производство?\", попита Димов. Според него, за да се направи ремонт, трябва да се използват същото трасе и стъпки. \"Едва след като планът бъде променен, ако бъде, могат да се правят конкретни инвестиционни предложения. Запорожеца, на който се возих на Драгалевци, аз самият като данъкоплатец не искам да продължа да се возя и да ремонтирам. Искам съвременно съоръжение от началото на 21 век. Това означава да има ново строителство\", каза още Нено Димов.", "date": "2018.11.07", "title": "Нено Димов: Витоша е в окаяно състояние, софиянци заслужават много повече"}
{"url": "http://standartnews.com/sport/botev_pusna_biletite_za_septemvri-377937.html", "text": "Днес стартира продажбата на билети за срещата между Ботев Пловдив и Септември София. Срещата от 15 кръг на Първа лига е тази събота от 12:30 часа. На базата на \"канарчетата\" в Коматево. Цените на пропуските са без промени - 10 лева за Централната трибуна, 8 лева за Трибуна Юг и 12 лева за Трибуна Север, на която могат да влизат само деца с придружители. Работното време на магазина на клубната база от понеделник до петък е от 10:00 до 18:00 часа.  В деня на срещата билети ще се продават на касите на комплекса от 10:30 часа.", "date": "2018.11.07", "title": "Ботев пусна билетите за Септември"}
{"url": "http://standartnews.com/balgariya/babh_otglezhdaneto_na_zhivotni_v_zadniya_dvor_za_lichni_nuzhdi_nyama_da_se_kriminalizira-377915.html", "text": "Личните стопанства, чиято продукция е само за лична употреба, са изключени от предложението на Агенцията по храните за криминализиране на отглеждането на животни в нерегистриран обект. Това увери в предаването „Тази сутрин\" по bTV д-р Александра Митева, експерт от БАБХ. Идеята беше оповестена като мярка срещу разпространението на птичи грип. „Говорим само за стопанствата, които развъждат и отглеждат животни и продават с търговска цел\", категорична беше тя. По думите ѝ има изключително много примери, в които малки лични стопанства са с по 500-600 птици. А например при кокошките в лично стопанство за собствени нужди могат да се отглеждат до 50. Когато едно стопанство продава продукция, то трябва да бъде регламентирано и под официален контрол, защото това е риск от разпространението на заболявания, категорична беше д-р Митева. Тя изтъкна, че идеята е на ниво обсъждане, но определено има нужда от по-строги мерки предвид епизоотичната ситуация, в която се намираме. „Имаме много огнища в тип заден двор с 500-600 кокошки\", отбеляза Митева. С тази мярка бихме искали да създадем нормална атмосфера на бизнеса с животни, допълни експертът. В хасковското с. Малево Надежда Михайлова отглежда кокошки за лична консумация. „Според мен не е имало и няма птичи грип в цялата страната. Целта е да се унищожат дребните производители и това е политика за регулиране на пазара\", смята тя. Според нея хората на село с 200 лв. не могат да преживяват, ако не си отглеждаме животни и зеленчуци в градината. „Аз продължавам да храня моите деца и внуци с екологично чисти неща. Против съм отровите, които се продават в търговската мрежа\", категорична е Надежда Михайлова. Тя допълни, че не вярва на лабораториите в България.", "date": "2018.11.07", "title": "БАБХ: Отглеждането на животни в задния двор за лични нужди няма да се криминализира"}
{"url": "http://standartnews.com/balgariya/saveti_vizhte_kak_da_pestite_ot_parnoto_prez_zimata-377928.html", "text": "В началото на всеки отоплителен сезон първо трябва да проверим дали топломерите работят нормално. Дисплеят на устройството трябва да показва някаква индикация. В противен случай – потърсете обслужващата ви фирма - топлинен счетоводител, посочва NOVA. Често в началото на студените дни някой от радиаторите вкъщи се оказва пълен с въздух и не може да пропусне топлата вода. Налага се механично обезвъздушаване. Радиаторът има термоглава и обезвъздушител. Термоглавата е кранчето, на което са различните степени, а обезвъздушителят е просто една дюза. Отворете максимално термоглавата – на пета степен. След това развийте дюзата с отвертка или специално ключе, ако има такова. Не развивайте дюзата до края, а само докато чуете свистенето на въздуха. Предварително подложете легенче за вода. Щом всичкият въздух от радиатора излезе, внимателно завийте дюзата обратно. Основният въпрос зимата е колко плащаме за парното. В общия случай има няколко основни правила за разумно и икономично потребление. Докато не сте вкъщи, не затваряйте напълно вентилите на радиаторите. Енергията за стоплянето на стаите вечерта ще е много по-голяма. Най-добре е вентилите да стоят на 1 или 2 степен. Не оставяйте вентилите на максимална степен през целия сезон. Така термостатът не може да се ориентира кога да спре притока на топлина. Популярна грешка е, че ако пуснем един радиатор вкъщи на максимална сила и отворим вратите, това е икономично. Не, грешка. По-икономично е поддържане на различна температура във всяко помещение. Ако ви няма вкъщи по-дълго, оставете вентила на позиция „Снежинка\". Така в стаята ще се поддържа температура от около 6-7 градуса, дори и навън температурата да падне драстично. Проветряването зимата става с кратко широко отваряне на прозорците за 5-6 минути. През това време кранчето трябва да е в позиция \"снежинка\".", "date": "2018.11.07", "title": "Съвети: Вижте как да пестите от парното през зимата"}
{"url": "http://standartnews.com/balgariya/vizhte_kakvo_reshiha_kabinetat_dnes-377934.html", "text": "Министерският съвет прие решение, с което избира министъра на културата за председател на Управителния съвет на Националния дарителски фонд „13 века България\". Съгласно същото правителствено решение членове на Управителния съвет на фонда стават: арх. Уляна Малеева - Дамянова - архитект, член на Съюза на архитектите в България, доц. Георги Лозанов - медиен експерт, бивш председател на Националния съвет за радио и телевизия и Съвета за електронни медии, Веселин Тодоров - изпълнителен директор на СИЕЛА, Рашко Младенов - актьор, министър на културата в служебното правителство през 2017 г. и доц. Венцислав Велев - съветник на министъра на културата, преподавател в УНИБИТ. За изпълнителен директор на Управителния съвет на Националния дарителски фонд „13 века България\" е избрана Слава Иванова – изкуствовед, дългогодишен директор на Националната галерия. Съгласно чл. 7, ал. 5 от Закона за Националния дарителски фонд „13 века България\" мандатът на изборните членове на Управителния съвет и на изпълнителния директор е 4 години. С един експерт по кибер въпроси и за координация на ангажиментите на България по цифровия европейски дневен ред се разширява съставът на Постоянното представителство на Република България към ЕС в Брюксел, реши Министерският съвет. За новосъздадената длъжност ще бъде определен експерт от Държавна агенция „Електронно управление\", който ще отговаря за наблюдението и за докладването по теми като електронната идентификация, инфраструктурата за пространствена информация и информацията от обществения сектор в машинночетим отворен формат, оперативната съвместимост и други, съобразно ангажиментите на България като член на Европейския съюз. До момента в заседанията на Хоризонталната работна група по кибер въпроси (формат „аташета\") присъстваше временно командирован експерт от квотата на Министерство на външните работи. Киберсигурността и в частност мрежовата и информационна сигурност е основен приоритет на европейско равнище, както и цялостната политика в областта на електронното управление, заложена в европейското и в националното законодателство. Министерският съвет прие решение, с което възложи на министъра на правосъдието да създаде комисия по подбора на кандидатите за длъжността европейски прокурор от България. Комисията трябва да предложи три кандидатури в срок до 31 декември 2018 г. Държавите-членки сами определят начина, по който да направят подбор на техните трима кандидати за европейски прокурор. В комисията по подбора ще участват заместник-министър на правосъдието, по двама членове на прокурорската колегия и на съдийската колегия на Висшия съдебен съвет, директорът на Националния институт на правосъдието, и преподавател от Юридическия факултет на СУ „Св. Климент Охридски\". Задачата на комисията ще е да извърши подбора на кандидатите за европейски прокурор от България, съобразно условията на чл.16 на Регламента за установяване на засилено сътрудничество за създаване на Европейската прокуратура (ЕРРО), Регламент No31 (ЕИО), 11 (ЕОАЕ) относно Правилника за длъжностните лица и условията за работа на други служители на Европейската икономическа общност и на Европейската общност за атомна енергия, и критериите и изискванията за избор на европейски прокурори, изготвени от Европейската комисия. След извършване на подбора, министърът на правосъдието ще внесе посочените от Комисията кандидатури за одобрение от Министерския съвет в срок до 15 януари 2019 г. Правителството прие решение, с което определя „ПЪРВА МНОГОПРОФИЛНА БОЛНИЦА ЗА АКТИВНО ЛЕЧЕНИЕ-СОФИЯ\" ЕАД София за университетска болница за срока на акредитационната й оценка. Определеното за университетска болница лечебно заведение отговаря на законовите изисквания, регламентирани в чл. 9, ал. 3 и чл. 90, ал. 2 от Закона за лечебните заведения. Правителството отпусна средства в размер на 2 179 285 лв. за финансово осигуряване на дейности по националните програми (НП) „Развитие на системата на предучилищното образование\", „Заедно за всяко дете\" и „Без свободен час\", одобрени през 2018 г. По НП „Развитие на системата на предучилищното образование\" средствата са 523 709 лв. и са за изплащане на цялата стойност на одобрените проекти на 282 общински детски градини и училища. Целта на програмата е повишаване на качеството на предучилищното образование и осигуряването на равен старт преди постъпване в училище чрез използването на съвременни дидактични материали и насърчаване участието на родителите. По НП „Заедно за всяко дете\", модул „Добри практики за взаимодействие на образователните институции с родителите\" са одобрени 154 939 лв. за изплащане на цялата стойност на одобрените проекти на 43 общински детски градини и училища. Целта на модула е повишаване на ефективността в работата на институциите по обхващане и задържане в образователната система на деца и ученици в задължителна предучилищна и училищна възраст. По НП „Без свободен час\" се предоставят 1 500 637 лв. за изплащане на реално взети учебни часове от учители, които са замествали отсъстващи от работа колеги в задължителното предучилищно и училищно образование и в трета и четвърта подготвителна възрастова група за периода 01.11.2017 г. - 30.04.2018 г. Необходимите средства за изпълнение на националните програми за 2018 г. се осигуряват от бюджета на МОН. Министерският съвет прие решение за обявяване на имот - публична държавна собственост за имот - частна държавна собственост и за безвъзмездното му прехвърляне на община Карлово, област Пловдив. Имотът се намира в землището на с. Васил Левски и представлява едноетажна сграда за помпено и хлориране със застроена площ 29 кв. м, функционално свързана с инфраструктурни съоръжения - водохващане и гравитачен водопоровод. Безвъзмездното прехвърляне на цитирания имот в собственост на община Карлово е с цел осигуряване на водоснабдяването на с. Васил Левски, при съобразяване на законодателството и правилата в областта на държавните помощи. На община Лом безвъзмездно се прехвърля имот, чийто статут се променя от публична на частна държавна собственост. Имотът се намира на ул. „Славянска\" в града и представлява незастроен терен с площ от 2 338 кв. м. Прехвърлянето в собственост на общината е свързано с осигуряване на достъп на обществеността до намиращия в него военен паметник. Областният управител на Търговище ще управлява част от имот - публична държавна собственост на ул. „Митрополит Андрей\" № 51 в областния център. Частта от имота представлява самостоятелен обект, разположен на петия етаж на административна сграда. До сега е управлявана от Агенцията за държавна финансова инспекция, но е с отпаднала за институцията необходимост. Предоставянето на обекта на областната управа ще гарантира по-ефективното му стопанисване. С друго решение правителството промени статута на вещи - публична държавна в частна държавна собственост, включващи офис техника, мебелно обзавеждане, машини и съоръжения, климатични системи и др. Активите се намират на територията на летищата във Варна и Бургас и са предоставени от Главна дирекция „Гражданска въздухоплавателна администрация\" за нуждите концесионера „Фрапорт Туин Стар Еърпорт Мениджмънт\". Промяната се извършва по искане на концесионера, съгласно концесионния договор. Смяната на статута на движимите активи ще позволи на Главна дирекция „Гражданска въздухоплавателна администрация\" възмездно да се разпореди с определена част от тях, а концесионерът да получи възможността да премахне за своя сметка останалите в концесионната площ вещи, поради отпадналата необходимост от ползването им за дейността на дружеството. Правителството одобри резултатите от редовното заседание на Съвета на ЕС по конкурентоспособност, което се проведе на 27 и 28 септември в Брюксел. В частта „Вътрешен пазар и индустрия\" министрите дебатираха въпроси свързани с разработването на подходящи мерки за развитие и задълбочаване на единния пазар, изготвянето на стратегия за индустриална политика, която да насърчи развитието на регионите, развитие на транспортната и телекомуникационната инфраструктури, създаване на по-добри стимули за развитие на бизнес, инвестиции, иновации и подкрепа за малките и средните предприятия и др. В частта „Научни изследвания\" бяха обсъдени елементите на Рамковата програма за научни изследвания и иновации на ЕС „Хоризонт Европа\" (2021-2027 г.). Съветът на ЕС „Правосъдие и вътрешни работи\" проведе заседание на 11 и 12 октомври в Люксембург. В частта „Правосъдие\" беше обсъдено предложението за Директива относно несъстоятелността, превантивното преструктуриране и предоставяне на втори шанс и мерки за повишаване на ефективността на процедурите за преструктуриране. По нея министрите на правосъдието постигнаха общ подход по предложението за компромисен текст, който ще бъде основа за преговорите с Европейския парламент. Дискусията по проекта на Регламент за електронните доказателства показа, че мненията на делегациите са разнопосочни и разговорите на експертно ниво ще продължат. Европейската комисия представи актуална информация относно текущото състояние на институционализирането на Службата на Европейския прокурор. В частта „Вътрешни работи\" се проведоха дискусии относно предложенията на Комисията за приемане на новата Многогодишна финансова рамка; за измененията на Регламента за Европейска гранична и брегова охрана и на Директивата за връщането (преработена), както и относно текущите въпроси на миграцията. На заседанието си на 16 октомври в Люксембург Съвет „Общи въпроси\" подготви октомврийското заседание на Европейския съвет, което бе фокусирано върху темите миграция, вътрешна сигурност и външни отношения. Австрийското председателство на Съвета на ЕС информира за хода на процедурата по върховенството на закона спрямо Полша и за правните аспекти по процедурата спрямо Унгария. Представи и последните развития по преговорите за Многогодишната финансова рамка (МФР) 2021-2027 г. По член 50 Съветът обсъди развитието на преговорите по споразумението за оттегляне на Обединеното кралство от ЕС и подготви заседанието на Европейския съвет (чл. 50). Съвет „Общи въпроси\" предстои да проведе следващо заседание на 12 ноември в Брюксел, на което министрите ще обсъдят актуалното състояние на преговорите по следващата Многогодишна финансова рамка на Съюза. На заседанието по чл. 50 Комисията ще представи информация за актуалното състояние на преговорите за оттеглянето на Обединеното кралство. Правителството одобри също така българската позиция за заседанието на Съвет Външни работи/Търговия на ЕС, което ще се проведе на 9 ноември в Брюксел. Ще бъдат обсъдени въпроси свързани с модернизацията на Световната търговска организация, регламент относно скрининга на преките чуждестранни инвестиции, доклад на Комисията за прилагането на споразуменията за свободна търговия и др. Правителството одобри допълнителни разходи/трансфери по бюджетите на Министерския съвет, Сметната палата, Министерството на отбраната и община Костинброд за 2018 г., които са осигурени за сметка на преструктуриране на разходи и/или трансфери по централния бюджет за същата година. Допълнителните разходи, одобрени по бюджета на Министерския съвет, са в размер на 300 000 лв. и са за извършване на неотложни строително-ремонтни работи на покривните конструкции на сгради на Държавната агенция „Архиви\". По бюджета на Сметната палата допълнителните разходи са в размер на 420 000 лв. и са за плащания по изпълнителни листове, издадени от Софийския градски съд по гражданско дело № 4574/2014 г. по описа на Софийския апелативен съд, включващи главница, разноски и законна лихва. По бюджета на Министерството на отбраната са одобрени допълнителни разходи в размер на 2 700 000 лв., които са за нуждите на Военномедицинска академия, за закупуване на специализирана система от апарати: магнитно-резонансен томограф и ехографски апарат за ранна диагностика на карцином на простатната жлеза. Одобрен е и допълнителен трансфер в размер на 754 560 лв. по бюджета на община Костинброд за проект за благоустрояване и паркоустрояване на централен площад, паркинги и прилежаща улица. Чрез приетия днес от правителството Правилник за прилагане на Закона за защита на лица, застрашени във връзка с наказателно производство, се регламентира организирането и изпълнението на мерките за специалната защита на застрашени лица по смисъла на Закона (ЗЗЛЗВНП). С влезлите в сила на 29 май промени в ЗЗЛЗВНП се въведе ефективен механизъм за включване и пребиваване на застрашени лица в Програмата за защита. Въведе се понятието „специална защита\", която включва предварителна защита и Програма за защита на застрашени лица, промениха се видовете мерки и начина, по който ще бъдат прилагани. Приетият днес правилник детайлизира дейностите на компетентните държавни органи в съответствие с функциите им, определени в ЗЗЛЗВНП, както и процедурата за предоставяне на предварителна защита и за включване в Програмата за защита съобразно процедурата, уредена в закона. Предвиждат се условията, редът и начинът за изпълнение на мерките за специална защита да се определят с правила, утвърдени от главния прокурор. Поставен е акцент върху задължението на Бюрото по защита в съответствие с чл. 176, ал. 2 от ЗЗЛЗВНП периодично да изготвя мотивирано становище до главния прокурор, след вземане на мнение от органа, изготвил предложението, относно необходимостта от продължаване на мерките по Програмата за защита за всяко защитено лице или за тяхното изменение или прекратяване. Уточняват се предпоставките за изпълнение на мярката релокация в друга държава. В правилника е регламентирано още, че при организиране и изпълнение на специалната защита Бюрото по защита ще получава съдействие от всички органи на държавна власт и местно самоуправление, юридически и физически лица, включително достъп до необходимите данни в техните информационни фондове, като редът и начинът се предвижда да бъде определен в инструкции. Министерството на регионалното развитие и благоустройството (МРРБ) ще си сътрудничи с Организацията за икономическо сътрудничество и развитие (ОИСР) при реформирането на регионалното развитие и децентрализацията на органите за управление на регионално ниво. За целта Министерският съвет одобри проект на Споразумение между МРРБ и ОИСР за изпълнение на проект „Преглед на многостепенното управление - как многостепенното управление и децентрализацията да бъдат успешни за регионалното развитие в България\" и упълномощи министъра на регионалното развитие и благоустройството да го подпише. Споразумението влиза в сила след неговото подписване и ратифициране със закон от Народното събрание. Изпълнението на дейностите по него ще допринесе за осъществяването на Националната стратегия за регионално развитие за периода 2012-2020 г. и за подготовката на новия национален документ за стратегическо и териториално планиране за периода 2021 – 2030 г. Предвижда се проектът да продължи 15 месеца - от края на 2018 г. до първото тримесечие на 2020 година. Изпълнението му ще подпомогне МРРБ при структурирането на отношенията между различните нива на управление, укрепването на капацитета на местните власти за разработване на публични инвестиции на местно ниво и стратегии, както и прилагане на ефективни политики за регионално развитие. Консултантската помощ, която ОИСР ще окаже на министерството съгласно проекта на Споразумение, е на стойност 330 000 евро по Приоритетна ос 8 „Техническа помощ\" по Оперативна програма „Региони в растеж\" 2014-2020. Правителството одобри промени в Наредбата за условията, правилата и реда за регулиране и регистриране на цените на лекарствените продукти. Изменението касае разпоредбата на чл. 8, ал. 5, която поставя производителите на лекарствени продукти в неравноправно положение помежду им, като това може да доведе до отпадането на лекарствени продукти от Позитивния лекарствен списък и по този начин да ограничи възможността на пациентите за достъпно лечение. Към момента действа ограничение при цените на лекарствените продукти, които нямат регистрирани цени в референтните държави. Сега тяхната цена не може да надхвърля два пъти стойността на диференцирана дневна доза (ДДД/терапевтичен курс) на референтния лекарствен продукт от групата на съответното международно непатентно наименование. Така формулираната действаща разпоредба засяга предимно продукти на български производители в ниския и среден ценови диапазони, които се предлагат само на нашия пазар. Това би могло да доведе до отпадане на редица лекарствени продукти от Позитивния лекарствен списък. От друга страна, отпадналите лекарствени продукти ще бъдат заместени от по-скъпи лекарствени продукти, които имат цени в референтните за България държави. Очакваният резултат от приемането на промените е създаване на условия и критерии за регулиране и регистриране на цените на лекарствените продукти, включвани в Позитивния лекарствен списък, които нямат цени в референтните държави, така че да бъдат спазени принципите на равнопоставеност на отделните производители и условията на конкуренция помежду им, както и да не бъде допускана дискриминация спрямо българските производители, предлагащи лекарствените продукти на нашия пазар. Правителството прие изменение и допълнение на Наредбата за условията и реда за прилагане на схеми за предоставяне на плодове, зеленчуци, мляко и млечни продукти в учебните заведения - Схема „Училищен плод\" и Схема „Училищно мляко\". Предвижда се възможност за заплащане за приемането, съхранението и раздаването в училищата на продуктите по двете схеми в размер до 0,07 лв. за индивидуална порция на ученик. Това ще бъде възможно, ако доставчикът по схемите сключи договор с лицето, което извършва посочените дейности. То може да бъде същото, което осъществява дейността по храненето на учениците в училищния стол или бюфет или друго лице, с което одобреният заявител е сключил договор, съгласуван с директора на съответното училище. Средствата за заплащане на дейностите по приемане, съхранение и раздаване на продуктите в училищата ще бъдат част от помощта, която получават доставчиците, след представяне на доказателства за извършването им. Наредбата предвижда организацията на приемането, съхранението и раздаването на продуктите в учебното заведение да се организира от директора и да се осъществява от персонала на училището. Практиката по прилагане на схемите показа, че училищата с по-голям брой доставки срещат затруднения да се справят самостоятелно с изброените дейности, тъй като не разполагат с достатъчно персонал. Министерският съвет реши професорът по икономика Джордж Вредевелд, гражданин на САЩ, да бъде назначен за почетен консул на Република България в Синсинати, щата Охайо. Вредевелд посещава страната ни за пръв път през 1990 г. като част от консултантския екип, воден от американските икономисти Ричард Ран и Роналд Ът. В периода 1991-1996 г., в сътрудничество с Министерството на образованието и науката, организира редица семинари за български учители. От 1990 г. насам е посещавал България над 50 пъти. Проф. Вредевелд оказва съдействие и за основаването на Варненския свободен университет „Черноризец Храбър\", за което е удостоен със степен „Doctor Honoris Causa\". Почетното консулство е със седалище в град Синсинати, с консулски окръг, обхващащ територията на щата Охайо. Българската общност в този щат се е утвърдила като една от най-активните в САЩ. Големи групи наши сънародници живеят в Синсинати, Кълъмбъс и Дейтън. Значителен брой българи има и в градовете Кливланд, Толедо и Ейкран. В изпълнение на решение на Народното събрание от 7 юни 2018 г. за възобновяване действията по търсенето на възможности за изграждане на АЕЦ „Белене\", в срок до 31 октомври 2018 г. в Министерството на енергетиката бе разработена процедура за избор на инвеститор. В рамките на днешното заседание на Министерския съвет министърът на енергетиката Теменужка Петкова представи изготвения документ. АЕЦ „Белене\" следва да се осъществи на пазарен принцип (без сключване на договори за задължително изкупуване на енергията от българската държава, без предоставяне от българската държава на преференциални цени за изкупуване на електрическата енергия, без сключването на договори за разлика от българската държава, без предоставяне от българската държава на корпоративни гаранции и/или други непазарни механизми за гарантиране на инвестицията) и без предоставяне на държавна гаранция. Изграждането трябва да се реализира с наличното оборудване и активи, на лицензираната за целта площадка. Процедурата за избор на стратегически инвеститор/ри за изграждането на АЕЦ „Белене\" съдържа и възможност за включването с миноритарно участие на големи индустриални и други консуматори на електрическа енергия в реализацията на проекта посредством участие в капитала на проектната компания и/или чрез договори за изкупуване на електрическа енергия. Тази възможност ще даде сигурност, стабилност и предвидимост на приходите, ще гарантира финансиране от кредитни институции при по-благоприятни условия. В процедурата са заложени редица условия, така че да се защитят в максимална степен имуществените и финансови интереси на българската страна, да се осигури енергийната сигурност на България, както и да се гарантира безопасното използване на ядрената енергия. Първият етап за избор на стратегически инвеститор предвижда покана за заявяване на участие в процедурата за избор на стратегически инвеститор за изграждането на АЕЦ „Белене\" и покана за заявяване на интерес за придобиване на миноритарно участие в бъдещата проектна компания. Следва подаване на заявления от заинтересованите страни за участие в процедурата, обвързващи оферти и провеждане на преговори. По отношение на възможностите за структуриране на проекта, в документа се отбелязва, че обособяването на активите в отделна проектна компания би могло да се реализира преди, по време или след осъществяването на преговорите с потенциалните инвеститори, респективно избор на стратегически инвеститор/ри. Министерският съвет одобри представения от Теменужка Петкова доклад и възложи на министъра на енергетиката да представи разработената процедура за избор на стратегически инвеститор за проекта „Белене\" в Народното събрание.", "date": "2018.11.07", "title": "Вижте какво решиха кабинетът днес"}
{"url": "http://standartnews.com/balgariya/nsi_pesimizam_za_ikonomikata_obhvana_domakinstvata-377930.html", "text": "Влошават се оценката на българите за икономическата ситуация в страната през последната година и очакванията им за следващата, става ясно от данни на Националния статистически институт. Настоящата икономическа ситуация в страната продължава да се оценява от по-голяма част от потребителите като неблагоприятна за спестяване, а и очакванията им по отношение на възможността да спестяват през следващите дванадесет месеца се влошават. Анкетираните са на мнение, че през последните дванадесет месеца има покачване на потребителските цени, като инфлационните очаквания се запазват и за следващата година. Последната анкета отчита и леко влошаване на общата оценка на настоящата ситуация да се правят разходи за покупка на предмети за дълготрайна употреба. Потребителското доверие пада с 3,2 пункта само от юли до октомври, като тенденцията е сходна и в градовете, и в селата. Относно безработицата в страната прогнозите са, че ще има известно съкращаване на персонал през следващите дванадесет месеца, като според населението в градовете то ще бъде с по-високо темпо.", "date": "2018.11.07", "title": "НСИ: Песимизъм за икономиката обхвана домакинствата"}
{"url": "http://standartnews.com/balgariya/bonusmalus_shofyorite_shte_tryabva_da_vnimavat_kogato_vzimat_kola_vtora_raka-377932.html", "text": "С новата система „бонус-малус\" ще трябва да внимаваме какви коли купуваме. Когато автомобилът втора ръка е бил управляван от водач с много провинения, това ще се отрази на размера на „Гражданската отговорност\". За това предупреди Владимир Савов от Комисията за финансов надзор. „Идеята на тази система „бонус-малус\" е купувачът да внимава, когато купува кола. Възможно е този автомобил да е бил на неизряден шофьор. Системата е смесена. Тоест, следи се както МПС-то, така и собственикът\", обясни заместник-председателят на КФН. Ако новият собственик кара отговорно в продължение на една година, цената на „Гражданската отговорност\" ще падне с 30%. Савов поясни, че купувачите ще могат да правят справка за автомобила. „Такова проучване ще може да бъде направено през системата на Гаранционния фонд. Ще може да се знае тази кола в какъв клас е. Тази система ще промени пазара на колите\", каза Владимир Савов. Той допълни още, че ако например различни шофьори от една й съща фирма карат един автомобил, те трябва да са особено внимателни, защото системата ще действа за всичките водачи на колата.", "date": "2018.11.07", "title": "„БОНУС-МАЛУС”: Шофьорите ще трябва да внимават, когато взимат кола втора ръка"}
{"url": "http://standartnews.com/balgariya/ataka_hoka_gerb_za_starite_koli_sipvate_katran_v_katsata_s_med-377938.html", "text": "\"Атака\" нахока ГЕРБ за старите коли и налагането на нови данъци за жилищата, защото така заличавали впечатленията от най-добрия бюджет досега. Коалиционният партньор настоя този текст, по който депутатите спорят от сутринта, да отпадне. \"В пълната делва с мед сипвате две лъжици катран, укори управляващата партия атакистът Павел Шопов. Той не спря с критиките и дори намекна, че някой действа по поръчка на автомобилното лоби на вносителите на скъпи, нови возила, които повечето българи не могат да си позволят. \"Ако този бюджет не е каца с мед, то той е една голяма делва с мед. И на този кюп с мед вие сипвате две лъжички катран. Защо?, За няколко милиона лева повече!\", разгневи се Шопов. И продължи с конското към ГЕРБ: \"И аз се чудя, Борисов явно не ви е проследил, иначе щеше да го каже, да ви спре от това безумие, което вършите\", намеси премиера Шопов. След което заключи, че разбира се, нямало как Бойко Борисов да огрее навсякъде, затова депутатите му трябвало да преосмислят промените, свързани с вдигането на данъка за употребяваните автомобили с около 30%. Защото всеки ден давали поводи на БСП да ги атакуват, а хората на улицата не си говорели за милиардите, които трупат в хазната, а само за поскъпването на налозите за колите и жилищата. \"Вие минимализирате ефекта от големия ефект постигнат с бюджета и задържането на парите, създавате грешно впечатление. И кой го прави? Няколко души, които са ви повели в грешната посока. Борисов не може да ограва навсякъде!\", заключи Шопов. Той отбеляза, че това е откровена провокация и от БСП се възползват от нея. \"Правите подарък на БСП, за да шумят. Сред хората не се говори за милиардите в хазната, а за увеличението на данъци на колите и жилищата\",  продължи с конското Шопов. Сред причините за поскъпването на налога върху возилата, втора употреба, националистът съзря и слугуване на лобито на вносителите на нови и скъпи коли. \"Едно лоби, което е достигнало до някои от вас! Недоволно е от броя на внесените коли\", разкри той. И обвини, че либералите, загрижени за чистия въздух, вдигайки данъка на колите, действали по лозунги от едно време \"Грижата за човека - основна грижа на партията!\". \"Помислете го, махнете я тази глупост, с която затривате толкова много от ефекта на този най-добър бюджет!\", призова ГЕРБ Павел Шопов. От ГЕРБ и НФСБ защитиха тезата, че трябва да го направим заради чистия въздух. Георги Колев от НФСБ дори установи, че 18 хил. българи умират заради мръсния въздух, поради което и един човешки живот да спасим с поскъпналия данък, си струвало. Шефката на екокомисията Ивелина Василева напомни, че ни чакат евросанкции. \"Не става въпрос за увеличаване на данъците, а заедно да въведем стандарта който води към по-добър живот, на принципа \"замърсителят плаща\". \"Да, политическите решения са непопулярни понякога, но да гарантираме чистия въздух на нашите деца\", призна депутатката от ГЕРБ \"Лишете се от тези няколко милиона лева данъци, защото вече са ежедневни сигналите, които излъчва мнозинството към хората, не ви вярват вече. С тези действия и до Нова година няма как да издържите\", предупреди Георги Свиленски.", "date": "2018.11.07", "title": "Атака хока ГЕРБ за старите коли: Сипвате катран в кацата с мед!"}
{"url": "http://standartnews.com/balgariya/pri_spor_na_peshehodna_pateka_uchenik_e_sas_schupen_nos_sled_napadenie_ot_shofyor-377939.html", "text": "Агресивен шофьор нападна ученик след спор на пешеходна пътека. Дванайсетокласникът е със счупен нос в сливенската болница, а нападателят е на свобода. Екип на bTV се срещна със Станислав в болницата. Страхува се да покаже лицето си. Разказва, че в понеделник, на път за училище, на пешеходна пътека го засякъл автомобил. „Свали си прозореца, започва да ме обижда, каза: „Ей, ти къде минаваш, какво правиш?\". Аз си бях на края на пешеходната пътека\", разказа ученикът. Продължил да върви, но шофьорът го проследил. „Слиза от колата и вика: „Ти голям мъж ли си?\". И ме удари. Дойде, свлече ми суичъра над главата и започна да ме удря, да ме блъска по главата\", допълни Станислав. След побоя шофьорът избягал, като едва не прегазил жена на съседна улица, разказват свидетели. Сигнали за двата инцидента са подадени на тел. 112. „Незабавно са организирани заградителни и издирвателни мероприятия и след около 15 минути в квартал „Комлука\" автомобилът е установен заедно с водача. Лицето е известно, на 42 години, криминално проявено\", посочи началникът на ОД на МВР – Сливен Димитър Кикьов. След 24 часа в ареста нападателят е освободен. По случая е образувано досъдебно производство.", "date": "2018.11.07", "title": "При спор на пешеходна пътека: Ученик е със счупен нос след нападение от шофьор"}
{"url": "http://standartnews.com/sport/portland_s_osma_pobeda_v_nba-377920.html", "text": "Портланд с осма победа в НБА Портланд победи вкъщи Милуоки със 118:103 в мач от 11-ия кръг на редовния сезон в Националната баскетболна асоциация (НБА) на САЩ и Канада. Успехът бе осми за Портланд, като с него тимът се утвърди на второто място в Северозападната дивизия на Западната конференция. Други резултати: Шарлът - Атланта - 113:102, Далас - Вашингтон - 119:100, Финкис - Бруклин - 82:104. Класиране: Източна конференция: Атлантическа дивизия: Торонто 10 победи/1 загуба, Бостън 6/4, Филаделфия 6/5 Централна дивизия: Милуоки 8/2, Индиана 7/4, Детройт 4/5 Югоизточна дивизия: Шарлът 6/5, Маями 4/5, Орландо 4/6 Западна конференция: Северозападна дивизия: Денвър 9/1, Портланд 8/3, Оклахома 5/4 Тихоокеанска дивизия: Голдън Стейт 10/1, Лос Анджелис Клипърс 6/4, Сакраменто 6/4 Югозападна дивизия: Сан Антонио 6/3, Мемфис 5/4, Хюстън 4/5  /БТА", "date": "2018.11.07", "title": "Портланд с осма победа в НБА"}
{"url": "http://standartnews.com/balgariya/okonchatelno_danak_troshka_se_kachva_bez_oblekcheniya_za_avtomobil_na_gaz-377949.html", "text": "Парламентът прие окончателно новия екоелемент в данъка за старите коли, който ще оскъпи данъка им средно с 10 до 30%. Текстовете бяха гласувани на второ четене, като против тях гласуваха от БСП и от \"Атака\". Текстът на второ четене, засягащ поскъпването на данъка за старите коли, посредством промени във формулата, бе обсъждан разгорещено в пленарната зала повече от два часа. Социалистите пък подкрепиха Обединените патриоти за данъчни облекчения до 50% за хората, които карат на газ, а не на бензин. Текстът не мина и не беше подкрепен от партньорите им от ГЕРБ, които се въздържаха. Обединените патриоти обаче се разсърдиха не на ГЕРБ, към които подходиха с разбиране, защото си имали своите аргументи, а упрекнаха ДПС и Воля. \"ДПС и Марешки гласуваха против и наказаха хората, които ползват газови уредби\", изригна Юлиан Ангелов от ВМРО. Йордан Цонев от ДПС опонира, че става въпрос за газови уредби, за които никой няма да знае дали в момента се движат на газ, или на бензин. В същото време пък мнозинството без мотивация отхвърли едно изключително важно предложение на ДПС, което засяга бюджета на общините, подчерта Цонев. Движението предлагаше коли на лизинг да плащат данъка по общини, а не по седалището на лизинговата компания, защото така парите изтичали от регионите и се съсредоточавали в столицата. \"Там, където автомобилът се движи по шосето, там, където замърсява, а не, където е седалището на лизингодателя, защото седалището е в София\", мотивира се финансистът за отхвърленото предложение на движението. Цонев констатира, че управляващите \"облагодетелстваха София, защото всички големи лизингови компании са тук\". Зам.-шефът на ПГ на ДПС обвини, че този текст е лобистки, като даде пример, че тировете може да се движат в други райони на страната, но големите компании, които ги дават на лизинг, са тук, в столицата. \"Тук, в София се плаща данъкът, драги ми патриотчета!\", изригна Цонев, което провокира забележка от зам.-шефа на НС Явор Нотев. \"От вчера нямаме на въоръжение нови обръщения!\", отправи критика Нотев, с намек за вчерашните обиди на \"мишки\" и \"мишлета\". \"Приемам, че съм излязъл от добрия тон, но не е еднаква мярката\", обърна се с обвинение за двоен стандарт към Нотев депутатът от ДПС. Цонев се възмути, че Ангелов на няколко пъти в отрицателен вот е обяснявал не как той е гласувал, а как са гласували други групи. \"Аз казах какво направихте вие - наказахте българските граждани с газови уредби\", опонира Ангелов.", "date": "2018.11.07", "title": "Окончателно! Данък трошка се качва, без облекчения за автомобил на газ"}
{"url": "http://standartnews.com/balgariya/hirurzi_ot_vma_izvadiha_18kilogramov_tumor_ot_korema_na_zhena-377950.html", "text": "18-килограмов тумор от корема на 50-годишна жена отстраниха специалистите от Клиниката по Ендоскопска, ендокринна хирургия и колопроктология на ВМА. Операцията на пациентката с клинични и образни данни за гигантски интраперитонеален тумор е извършена от екипа на началника на ВМА бригаден генерал професор д-р Венцислав Мутафчийски, д.м.н., FACS. Туморната формация е с размери 45/40/15 см. и общо тегло 18 кг. Това е личен рекорд на клиниката за големина на премахната туморна формация. За пациентката това е втора подобна оперативна интервенция, като предходната е била през 2009г. Тогава е изваден тумор с тегло около 6,5 кг.За осъществяването й в предоперативния период са били извършени обстойни изследвания и детайлна предоперативна подготовка от страна на хирургичния и анестезиологичния екип. С оглед запазване на бъбречната функция се е наложила и намесата на урологичнияекип на професор Илия Салтиров. В момента пациентката е стабилна и под активно наблюдение в клиниката.", "date": "2018.11.07", "title": "Хирурзи от ВМА извадиха 18-килограмов тумор от корема на жена"}
{"url": "http://standartnews.com/balgariya/inerkom_s_izyavlenie_po_povod_dumi_na_elena_yoncheva-377956.html", "text": "Компанията Инерком България АД направи изявление във връзка с публично изказване на г-жа Елена Йончева, депутат и говорител от БСП. Ето пълния текст на съобщението: Във връзка с публично изказване на г-жа Елена Йончева, депутат и говорител от БСП, по повод избор на представители на Инерком в надзорните органи на Групата ЧЕЗ в България изразяваме категорично несъгласие с подхода търговски дружества и бизнес организации да бъдат въвличани като инструмент за водене на политически кампании.  Инерком България не е политически обвързана и не се ползва с политически протекции.  Твърдението на г-жа Йончева не отговаря на истината и е извадено от контекста. Предлаганата смяна на част от членовете на надзорните съвети на публичните компании ЧЕЗ Електро България и ЧЕЗ Разпределение България е под условие сделката да получи необходимите разрешения, които са предпоставки за нейното финализиране. Сделката между ЧЕЗ а.с. и Инерком следва законовите изисквания и е в съответствие с общоприетите европейски практики за подобни сделки. Инерком е група от компании, които отдавна работят на българския пазар, спазват законите, уважават българските и европейските институции и възразява имената на предложените от нас членове в надзорни органи да бъдат използвани недобросъвестно за постигане на каквито и да е било политически или други цели. Поднасянето на информацията е манипулативно и цели да направи внушения, да нагнети напрежение и да създаде чувство за несигурност. Към настоящия момент държавата не притежава акции от капитала на дружествата от групата на ЧЕЗ в България и няма законови основания да предлага членове на надзорните органи. В правото проява на съмнения и възражения срещу сделка е въпрос на интереси. Общественият интерес по отношение на сделката между Инерком и ЧЕЗ е защитен от законите и държавните институции, които ги прилагат. Компетентни да се произнасят по сделката са само определените по закон български институции, като направят това в интерес на всички заинтересовани страни, и най-вече на българските граждани. Инвеститорите трябва да бъдат уважани, защото те са основата на българската икономика и осигуряват благосъстоянието на гражданите. За стабилно икономическо развитие се изисква предвидима и спокойна среда, в която върховенство има Закона.", "date": "2018.11.07", "title": "ИНЕРКОМ с изявление по повод думи на Елена Йончева"}
{"url": "http://standartnews.com/balgariya/volya_poiska_otnovo_ostavkite_na_karakachanov_i_simeonov-377958.html", "text": "От \"Воля\" и ВМРО размениха декларации в пленарна зала. Лидерът на \"Воля\" Веселин Марешки отново настоя за оставките на вицепремиерите Красимир Каракачанов и Валери Симеонов. Според Марешки Каракачанов трябва да си отиде заради скандала с купуването на българско гражданство, а Симеонов - заради обидите към майките на деца с увреждания. Ние ще се борим докрай да изкореним тези двамата от българското правителство, заяви лидерът на \"Воля\" и допълни, че ако те останат във властта, това щяло да е победа за байганьовщината и простащината. В декларацията си Марешки цитира думи на бивш зам.-председател на ВМРО Костадин Костадинов, с които той твърди, че истинският архитект на престъпната схема с българското гражданство е лидерът на ВМРО Красимир Каракачанов. Марешки си позволява от трибуната на парламента да лъже и заблуждава, отговори секретарят на ПГ на Обединените патриоти и организационен секретар на ВМРО Юлиан Ангелов. Той подчерта, че нито срещу ВМРО, нито срещу Каракачанов има повдигнати обвинения. Но срещу Марешки има повдигнати обвинения за рекет, изнудване и побой, посочи Ангелов и допълни, че тъкмо този човек държи морална сметка на ВМРО. На ВМРО ли наложиха глоба за нелоялна конкуренция или на фирмите на Марешки, попита депутатът и допълни - \"той си наредил всичките от фирмата депутати и говори кой с кого бил приятел\". Според Ангелов Марешки трябва да си подаде оставката като зам.-председател на парламента, докато не приключат всички съдебни дела срещу него, за да не уронва престижа на Народното събрание. Костадин Костадинов съди Марешки за побой, а Марешки го цитира в парламента, представете си за какво става въпрос, коментира Ангелов. Всички, които набеждават и клеветят ВМРО, до един ще бъдат съдени, защото този панаир няма да бъде простен на никого, подчерта Ангелов. Този цирк удря върху политиките за българите в чужбина, смята той. По думите му веднага Сърбия се е възползвала от това и е арестувала четирима в деня на будителите. Ангелов попита за кого работят посредниците в Македония, Сърбия, Украйна, България. Работят ли за техните служби или за българските служби, или и за едните, и за другите и 20 години никой не ги закача, коментира той. Най-лесно е да набедиш ВМРО и Каракачанов, каза Ангелов. Само, че ВМРО 30 години само е дало и е дало повече от българската държава, каза той и допълни, че организацията ще преживее всички удари.", "date": "2018.11.07", "title": "\"Воля\" поиска отново оставките на Каракачанов и Симеонов"}
{"url": "http://standartnews.com/balgariya/tsvetan_tsvetanov_na_chetiri_ochi_s_zhozef_dol-377963.html", "text": "Председателят на ПГ на ГЕРБ и зам.-председател на партията Цветан Цветанов се срещна с председателя на Европейската народна партия (ЕНП) Жозеф Дол преди началото на конгреса на ЕНП в Хелзинки. Двамата обсъдиха основните теми и предизвикателства пред Европа с оглед подготовката за европейските избори през 2019 г. Цветан Цветанов подчерта, че лидерството на ЕНП в Европа е ключово за стабилността и устойчивостта на Съюза. Дол и Цветанов обсъдиха подготовката за кампанията за европейските избори догодина както на национално, така и на местно ниво. Те се обединиха около разбирането, че силата на ЕНП е в реалните политики с истински резултати за по-добър живот на всеки европейски гражданин. Българската делегация, в която са включени кметове на областни градове, избрани от листата на ГЕРБ, ще проведе среща с председателя на ЕНП утре сутрин.", "date": "2018.11.07", "title": "Цветан Цветанов на четири очи с Жозеф Дол"}
{"url": "http://standartnews.com/balgariya/shumenskiyat_pametnik_v_3d_s_nagrada-377962.html", "text": "Съвместният проект на Община Шумен с  Iwalk.bg, наречен „Паметник на длан – Създатели на българската държава в 3D добавена реалност\" бе отличен в годишния конкурс.SMARTOURISM.BG 2018. Наградата е в категория „Интелигентна туристическа дестинация\". Отличието се присъжда за иновативната пощенска картичка, която позволява виртуалното 3D възпроизвеждане на всеки елемент, скулптурна група или мозайка от паметника в детайли. Наградата беше връчена  на официална церемония по случай Европейския ден на туризма  днес в София. Директорът на Общинското предприятие \"Туризъм, публични прояви и атракции\" Ваня Стоянова припомни, че в началото на месеца община Шумен получи и друго признание в областта на туризма. Асоциацията на българските туроператори и туристически агенти отличи общината за „Най-добра маркетингова политика в областта на туризма\" за 2018 година.", "date": "2018.11.07", "title": "Шуменският паметник в 3D с награда"}
{"url": "http://standartnews.com/sport/mbape_napredvame-377942.html", "text": "Килиан Мбапе е доволен от напредъка на ПСЖ.  Нападателят отбеляза, че равенството с Наполи (1:1) снощи в Шампионската лига е допустим резултат. \"Ние подобряваме играта си в Шампионската лига, като се движим напред и увеличаваме инерцията. Това е добре. По-добре е така, отколкото да печелим с по 7:0 и 8:0, както миналата година. Ние все още сме в битка\", коментира Мбапе. \"Съдийството е част от играта. Може би съдията греши, но трябва да продължим. Съдията направи грешка. Но това не винаги ще бъде така\", заяви още пред L Equipe младата звезда.", "date": "2018.11.07", "title": "Мбапе: Напредваме!"}
{"url": "http://standartnews.com/sport/atletiko_se_revanshira_za_rezila_v_germaniya-377890.html", "text": "Атлетико Мадрид надви с 2:0 Борусия (Дортмунд) и се изравни с германския тим на върха в група \"А\" на Шампионска лига. Саул Нигес и Антоан Гризман бяха точни за тима на Диего Симеоне. Така \"дюшекчиите\" си върнаха за разгромната загуба с 0:4 в предишния мач и до голяма степен сложиха край на интригата около първите две места. Борусия и Атлетико имат по 9 точки. Играчите на Диего Симеоне трябваше да се реваншира на феновете си не само за тежкото поражение в Германия, но и за разочароващото равенство срещу Леганес през уикенда. Симеоне направи 4 промени в състава в сравнение с двубоя преди две седмици. Сред титулярите се появиха Хосе Хименес, Родри, Анхел Корея и Никола Калинич. Големите отсъстващи бяха капитанът Диего Годин и Диего Коща. Заради травма двубоя пропусна и Тома Льомар. Наставникът на Борусия Люсиен Фавър също предприе доста размествания сред стартовите 11. На пейката остана авторът на два от головете във вратата на Атлетико в първия мач Рафаел Герейро, а отляво в защитата действаше Ашраф Хакими. Пако Алкасер водеше атаката, подкрепян от Марко Ройс, Кристиан Пулишич и Джейдън Санчо. Атлетико игра внимателно в защита и внимаваше за светкавичните контри на Борусия. В 22-ата минута Корея отправи опасен удар, но Роман Бюрки се намеси. Гостите владееха по-продължително топката, но без да създават положения пред вратата на Ян Облак. Десетина минути по-късно Атлетико поведе. Атаката започна от Калинич, който се пребори за топката, а след това Саул изведе Филипе Луиш по левия фланг. Бразилецът върна към точката на дузпата, където Антоан Гризман остави за връхлитащия Саул и испанският национал простреля Бюрки. Испанците продължиха да са по-настъпателни. Томас шутира над вратата, а в 42-ата минута Бюрки изби удар на Гризман. Чак в края на полувремето Борусия опита да застраши Облак, но Хименес блокира изстрела на Хакими. Хименес получи травма и не се появи през втората част, а мястото му зае младият Франсиско Монтеро. Атлетико започна да действа по-предпазливо, а Борусия нямаше никаква представа как да преодолее защитата на домакините. Пако Алкасер беше напълно незабележим, но остана на терена, а Герейро замени Пулишич. Точно след час игра Бюрки изчисти лошо и подари топката на Корея, но аржентинецът стреля в страничната мрежа. Симеоне потърси повече скорост с включването на Желсон Мартинш вместо отново неубедителния Калинич. Атлетико контролираше събитията на терена и край на интригата беше сложен в 80-ата минута. Тогава Мартинш подаде на Гризман, който напредна в наказателното поле и с прецизен удар затвърди победата на Атлетико.", "date": "2018.11.07", "title": "Атлетико се реваншира за резила в Германия"}
{"url": "http://standartnews.com/sport/napoli_i_pszh_otnovo_ne_se_pobediha-377891.html", "text": "Наполи и Пари Сен Жермен стигнаха до втори хикс, този път 1:1. Така група С в Шампионска лига се завърза доста. Двубоят им във френската столица преди две седмици също завърши наравно, само че 2:2. Наполи и Ливърпул са с по 6 точки и са на челните две места, ПСЖ има 5, а Цървена звезда е с 4 - два кръга преди края на борбата в групата. През първото полувреме и двата тима играха изключително предпазливо. Вратарите почти нямаха работа и полувремето клонеше към нулево равенство. В единствената добавена минута към редовните 45, Килиан Мбапе тръгна по лявото крило навлезе в наказателното поле на Наполи, направи серия от финтове и и след това намери Хуан Бернат, който реализира първия си гол в Шампионската лига с екипа на парижани. Неаполитанците очаквано вдигнаха оборотите през втората част, в стремежа си да изравнят резултата. Действията започнаха да се развиват все повече в половината на френския шампион. Положенията пред вратата на Джанлуиджи Буфон заваляха. Той бе принуден да спасява удари на Инсиние и Мертенс. После Керер спаси вратата на ПСЖ, а Мертенс стреля от упор над вратата. Пари Сен Жермен оцеля в тази серия от положения между 50-ата и 55-ата минута. В 62-ата минута Кайехон попадна в сандвич между Буфон и Тиаго Силва и реферът посочи бялата точка. Зад топката застана Лоренцо Инсиние, който бе безмилостен и матира  Буфон с удар в ъгъла – 1:1. Така двата тима си стиснаха ръцете без особени опасности пред двете врати до края на срещата.", "date": "2018.11.07", "title": "Наполи и ПСЖ отново не се победиха"}
{"url": "http://standartnews.com/sport/ikardi_spasi_inter_sreshtu_barsa-377892.html", "text": "Интер и Барселона завършиха 1:1 в мач от 4-ия кръг на Шампионска лига. Резервата Малком вкара гол в 83-ата минута за каталунците, но само 4 минути по-късно звездата на италиянците Мауро Икарди изравни. В групата на гостите липсваше звездата Лионел Меси, който все още не се е възстановил след травмата на лакътя. Двубоят на \"Джузепе Меаца\" започна много динамично. Още в първите секунди Интер застраши вратата на Марк-Андре тер Стеген, но имаше сигнал за засада. Веднага след това пък Самир Ханданович трябваше да се намесва при удар на Усман Дембеле. В 12-ата минута Луис Суарес пропусна прекрасен шанс да изведе Барса, стреляйки неточно от доста удобна позиция.  В средата на първата част отново той пропусна великолепна голова възможност. Така двата тима се прибраха при резултат 0:0 на почивката. И през второто полувреме \"нерадзурите\" залагаха предимно на дефанзивните действия, но в 59-ата минута Мауро Икарди можеше да накаже грешка в отбраната на испанците, Жерар Пике с отлична намеса обаче попречи на нападателя да стреля, а минута по-късно Ханданович направи поредно спасяване. Иван Ракитич успя да достигне отбитата топка от вратаря на Интер на аутлинията и подаде на Суарес, който я прати във вратата, но попадението бе правилно отменено, тъй като кълбото бе напуснало очертанията на игрището преди паса на хърватския халф към уругваеца. В 83-ата минута появилият се току-що на терена на мястото на Дембеле, Малком изведе Барса напред в резултата. Той бе изведен в много добра позиция пред вратата на Интер и Ханданович бе преодолян. Радостта на гостите не трая  дълго, тъй като 4 минути преди края Мауро Икарди изравни. Аржентинецът бе изпуснат от бранителите на Барселона в наказателното поле и успя да нанесе удар, който Тер Стеген не можа да отрази - 1:1.", "date": "2018.11.07", "title": "Икарди спаси Интер срещу Барса"}
{"url": "http://standartnews.com/sport/dnes_teglyat_zhrebiya_za_kupata_na_balgariya_po_futbol-377897.html", "text": "Точно в 12,00 ч днес ще бъде изтеглен жребият за четвъртфиналите във футболния турнир за Купата на България. Домакин на церемонията по традиция ще е Националната футболна база \"Бояна\" в София. Очаква се и министърът на младежта и спорта Красен Кралев да участва в тегленето на жребия. За тази фаза на турнира се класираха: Лудогорец, Черно море, Ботев (Пд), Етър, Локомотив (Пд), Септември (Сф) и Струмска слава, ЦСКА - София. Класиралите се осем отбора чрез пълен жребий ще определят четири двойки. Победителите се излъчват по системата на отстраняване в една футболна среща, съгласно условията на член 19, ал. 1, ал.3, ал.4 и ал.5 от Наредбата на БФС, сезон 2018/2019 г. Домакин на футболната среща е отборът, изтеглен първи при жребия. Мачовете ще се играят през пролетта на 2019 г.", "date": "2018.11.07", "title": "Днес теглят жребия за Купата на България по футбол"}
{"url": "http://standartnews.com/sport/sportat_po_televiziyata_dnes-377851.html", "text": "ТВ Акценти - Сряда 07.11.2018 bTV Action 20,00 Футбол, ШЛ: ЦСКА М - \"Рома\"; 22,00 \"Ювентус\" - \"Ман Юн\" (пряко) Ring.BG 19,55 Футбол, ШЛ: \"Валенсия\" - \"Йънг Бойс\"; 22,00 \"Виктория\" П - \"Реал\" М (пряко) БНТ3 14,30 Вдигане на тежести, СП: Кат. до 96 кг, мъже (пряко) MaxSport2 21,00 Баскетбол, Еврокъп: \"Морабанк Андора\" - \"Галатасарай\" (пряко) MaxSport3 21,45 Баскетбол, Еврокъп: \"Уникаха\" - \"Ритас\" (пряко)", "date": "2018.11.07", "title": "Спортът по телевизията днес"}
{"url": "http://standartnews.com/sport/remontirat_za_200_000_lv_zalata_na_gimnastichkite-377913.html", "text": "Стартира ремонтът на залата по художествена гимнастика на стадион \"Раковски\" в София. Според шефката на федерацията Илиана Раева нуждата от ремонт е голяма. Килимите вече били силно изхабени и затова е трябвало да бъдат сменени с новите, използвани по време на Световното първенство в София. Дюшемето в съоръжението също е в много лошо състояние. \"Няма как да работим в тази зала при тези условия вече. Много бързо реагира \"Национална спортна база\", много бързо се съгласи министърът. Веднага взеха мерки и започна да се прави ремонтът в залата\", каза пред БНТ Раева. \"Някъде около 200 000 лв. ще излезе целият ремонт на тази голяма зала. Плюс стаите, в които спят момичетата, плюс ремонтите по коридорите, помещенията, където се правят масажите\", добави тя.", "date": "2018.11.07", "title": "Ремонтират за 200 000 лв залата на гимнастичките"}
{"url": "http://standartnews.com/sport/nasha_atletka_s_nov_rekord_na_gyule-377919.html", "text": "Яна Копчева (Локомотив-Русе) направи няколко опита над собствения си национален реорд в тласкането на гюле за девойки под 18 г. за победата в първото издание на турнира „Петър Арнаудов\" в Добрич, съобщи BGathletic.com. Шестата от Младежките олимпийси игри в Буенос Айрес прати 3-килограмовия уред за първи път над 16 м – 16.18 м. Копчева тласна и 16.09 м в състезанието, а рекордът й е 15.77 м. Предстои процедура, според която от БФЛА да признаят новия национален рекорд. На турнира в Добрич Копчева стана първа и в мятането на диск с 41.14 м. Над 200 атлети от всички възрасти от цялата страна се състезаваха на турнира, който се проведе в секторите на стадиона и в зала „Добротица\", съобщава списание „Атлетика\". Михаил Михалев (КЛАСА) победи на гюле при мъжете с 14.48 м. Никола Михов (СКЛА Добрич) прати чука на 62.54. Националната шампионка при жените в тази дисциплина Екатерина Димова (Черно море 2005 – Балчик) регистрира 46.18 м за първото място при жените. В беговите дисциплини 17-годишната Екатерина Фирсина (Евър – Варна) се отличи на 400 м с 60.4 сек. Шампионът на четирибой при момчетата под 14 г. Лъчезар Вълчев (Лудогорец – Разград) беше най-бърз на 60 м със 7.5 се, а в скока на дължина постигна 5.81 м за втората победа при връстниците си. Шампионката на трибой Верджиния Костадинова (Добруджа – Добрич) подобри личния си рекорд на 600 м с 1:43.1 мин и победа при момичетата под 14 г.", "date": "2018.11.07", "title": "Наша атлетка с нов рекорд на гюле"}
{"url": "http://standartnews.com/sport/porto_bi_loko_m_31_i_ostavana_parvi_v_grupata-377888.html", "text": "Порто спечели домакинския си мач с Локомотив (Москва) с 3:1. Със спечелените 3 точки португалския тим удържа първото място в своята група D от Шампионската лига. Головете за победителите вкараха Херера (2), Мерега (42) и Корона (67). За гостите от Москва се разписа Джеферсон Фарфан (59). В другия мач от групата Шалке 04 победи като домакин Галатасарай с 2:0. Бургщалер (4) и Ют (57) вкараха головете за победителите. Лидер в групата след 4 мача е Порто с 10 т, пред Шалке 04 с 8, Галатасарай 4 и Локо (М) - 0. На Острова Тотнъм намери сили да обърне ПСВ Айндховен с 2:1 в мач от група В. Гостите откриха чрес Люк де Йонг (2). Домакините не се предадоха и взеха победата с гол на Хари Кейн (78) и автогол на Сейнсбъри (89). Успехът закрепи Тотнъм на третото място в групата с 4 т. Лидер е Барселона с 10, а втори и Интер със 7. ПСВ е последен с 1 т.", "date": "2018.11.07", "title": "Порто би Локо (М) 3:1 и оставана първи в групата"}
{"url": "http://standartnews.com/balgariya/proektobyudzhetat_za_2019_g_vliza_za_obsazhdane_v_ns_na_parvo_chetene-377895.html", "text": "Проектобюджетът за 2019 г. влиза за обсъждане в Народното събрание на първо четене. „Държавната сметка ще бъде точка втора в дневния ред на парламента, след като вчера по предложение на лидера на БСП Корнелия Нинова председателският съвет реши като точка първа да бъде разгледан Законът за корпоративното подоходно облагане. Едва след това ще се обсъждат парите на държавата за догодина.", "date": "2018.11.07", "title": "Проектобюджетът за 2019 г. влиза за обсъждане в НС на първо четене"}
{"url": "http://standartnews.com/balgariya/vremeto_ostava_bez_promyana-377898.html", "text": "Колкото и хубаво и дълго да е циганското лято, накрая пак идва \"Топлофикация\" и хубавите сметки за парно - поетапното пускане на топлото вече започна в Пловдив, днес е ред и на София, макар че времето ще се задържи почти без промяна от предишните дни. В равнините ще бъде мъгливо или с ниска слоеста облачност и на отделни места ще преръми. Над планинските райони ще бъде предимно слънчево. Ще духа слаб вятър от изток-североизток. Максимални температури между 13° и 18°, в София 16°-17°. Над Черноморието ще бъде с ниска облачност или мъгла и на места ще преръми. Ще духа слаб до умерен североизточен вятър. Максималните температури ще бъдат 14°-16°. Температурата на морската вода е 17°. Вълнението на морето ще бъде 3 бала. Над планините ще бъде предимно слънчево. Ще продължи да духа слаб до умерен вятър от изток-югоизток. Максималната температура на височина 1200 метра ще е около 12°, на 2000 метра – около 6°. Атмосферното налягане е по-високо от средното за месеца и ще остане без съществена промяна.", "date": "2018.11.07", "title": "Времето остава без промяна"}
{"url": "http://standartnews.com/balgariya/kabinetat_naliva_oshte_pari_za_obrazovanie_v_byudzheta_na_obshtinite_za_2018_g-377899.html", "text": "Правителството ще осигури допълнителни средства към бюджетите на общините за 2018 г. за финансово осигуряване на дейности по националните програми \"Развитие на системата на предучилищното образование\", \"Заедно за всяко дете\" и \"Без свободен час\". Това предвижда дневния ред на министрите за днешното редовно правителствено заседание. Предложението за допълнителните траншове по бюджетите на общините е на министъра на образованието и науката Красимир Вълчев. Кабинетът ще реши дали Първа МБАЛ - София ЕАД да стане университетска болница. Точката е внесена от министър на здравеопазването Кирил Ананиев. Здравният министър ще представи пред правителството и проект на постановление за изменение на наредбата за условията, правилата и реда за регулиране и регистриране на цените на лекарствените продукти, приета с постановление № 97 на Министерския съвет от 2013 г. Министърът на правосъдието Цецка Цачева ще представи проект на постановление за приемане на правилник за прилагане на Закона за защита на лица, застрашени във връзка с наказателно производство.", "date": "2018.11.07", "title": "Кабинетът налива още пари за образование в бюджета на общините за 2018 г."}
{"url": "http://standartnews.com/balgariya/eto_dnevniya_red_na_ministerski_savet_dnes-377900.html", "text": "ПРОЕКТ НА РЕШЕНИЕ ЗА ИЗБИРАНЕ НА ПРЕДСЕДАТЕЛ, ЧЛЕНОВЕ НА УП­РАВИТЕЛНИЯ СЪВЕТ И ИЗПЪЛНИТЕЛЕН ДИРЕКТОР НА НАЦИОНАЛЕН ДАРИТЕЛСКИ ФОНД „13 ВЕКА БЪЛГАРИЯ\". Внася: министър-председателят ПРОЕКТ НА РЕШЕНИЕ ЗА ИЗМЕНЕНИЕ НА РЕШЕНИЕ № 603 НА МИНИС­ТЕРСКИЯ СЪВЕТ ОТ 2008 Г. ЗА ОПРЕДЕЛЯНЕ СЪСТАВА НА ПОСТОЯННОТО ПРЕДСТАВИТЕЛСТВО НА РЕПУБЛИКА БЪЛГАРИЯ КЪМ ЕВРОПЕЙСКИЯ СЪЮЗ В БРЮКСЕЛ. Внася: заместник министър-председателят ПРОЕКТ НА РЕШЕНИЕ ЗА ПОДБОР НА КАНДИДАТИ ЗА ЕВРОПЕЙСКИ ПРО­КУРОР ОТ РЕПУБЛИКА БЪЛГАРИЯ СЪОБРАЗНО ИЗИСКВАНИЯТА НА ЧЛ. 16 НА РЕГЛАМЕНТА ЗА УСТАНОВЯВАНЕ НА ЗАСИЛЕНО СЪТРУДНИЧЕСТВО ЗА СЪЗДАВАНЕ НА ЕВРОПЕЙСКАТА ПРОКУРАТУРА (ЕРРО). Внася: министърът на правосъдието ПРОЕКТ НА РЕШЕНИЕ ЗА ОПРЕДЕЛЯНЕ НА „ПЪРВА МНОГОПРОФИЛНА БОЛНИЦА ЗА АКТИВНО ЛЕЧЕНИЕ – СОФИЯ\" ЕАД - СОФИЯ, ЗА УНИВЕРСИ­ТЕТСКА БОЛНИЦА. Внася: министърът на здравеопазването ПРОЕКТ НА ПОСТАНОВЛЕНИЕ ЗА ОДОБРЯВАНЕ НА ДОПЪЛНИТЕЛНИ ТРАН­СФЕРИ ПО БЮДЖЕТИТЕ НА ОБЩИНИТЕ ЗА 2018 Г. ЗА ФИНАНСОВО ОСИГУ­РЯВАНЕ НА ДЕЙНОСТИ ПО НАЦИОНАЛНИТЕ ПРОГРАМИ „РАЗВИТИЕ НА СИСТЕМАТА НА ПРЕДУЧИЛИЩНОТО ОБРАЗОВАНИЕ\", „ЗАЕДНО ЗА ВСЯКО ДЕТЕ\" И „БЕЗ СВОБОДЕН ЧАС\", ОДОБРЕНИ С РЕШЕНИЕ № 271 НА МИНИС­ТЕРСКИЯ СЪВЕТ ОТ 2018 Г. ЗА ОДОБРЯВАНЕ НА НАЦИОНАЛНИ ПРОГРАМИ ЗА РАЗВИТИЕ НА ОБРАЗОВАНИЕТО. Внася: министърът на образованието и науката ПРОЕКТ НА РЕШЕНИЕ ЗА ОБЯВЯВАНЕ НА ВЕЩИ - ПУБЛИЧНА ДЪРЖАВНА СОБСТВЕНОСТ, ЗА ВЕЩИ - ЧАСТНА ДЪРЖАВНА СОБСТВЕНОСТ. Внася: министърът на транспорта, информационните технологии и съобщенията ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗ­ВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА КАРЛОВО, ОБЛАСТ ПЛОВДИВ. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството ПРОЕКТ НА РЕШЕНИЕ ЗА ОБЯВЯВАНЕ НА ИМОТ - ПУБЛИЧНА ДЪРЖАВНА СОБСТВЕНОСТ, ЗА ИМОТ - ЧАСТНА ДЪРЖАВНА СОБСТВЕНОСТ, И ЗА БЕЗ­ВЪЗМЕЗДНОТО МУ ПРЕХВЪРЛЯНЕ В СОБСТВЕНОСТ НА ОБЩИНА ЛОМ, ОБЛАСТ МОНТАНА. Внасят: заместник министър-председателят по обществения ред и сигурността и министър на отбраната министърът на регионалното развитие и благоустройството ПРОЕКТ НА РЕШЕНИЕ ЗА ОТНЕМАНЕ ОТ АГЕНЦИЯТА ЗА ДЪРЖАВНА ФИНАНСОВА ИНСПЕКЦИЯ ПРАВОТО НА УПРАВЛЕНИЕ ВЪРХУ ЧАСТ ОТ ИМОТ - ПУБЛИЧНА ДЪРЖАВНА СОБСТВЕНОСТ. Внася: министърът на регионалното развитие и благоустройството ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТА НА ЕВРОПЕЙСКИЯ СЪЮЗ ПО КОНКУРЕНТОСПОСОБНОСТ (ВЪТРЕШЕН ПАЗАР, ИНДУСТРИЯ И НАУЧНИ ИЗСЛЕДВАНИЯ), ПРОВЕДЕНО НА 27 И 28 СЕПТЕМВРИ 2018 Г. В БРЮКСЕЛ. Внася: министърът на икономиката ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ\" НА ЕВРОПЕЙСКИЯ СЪЮЗ, ФОРМАТ „ПРАВОСЪДИЕ\", ПРОВЕДЕНО НА 11 ОКТОМВРИ 2018 Г. В ЛЮКСЕМБУРГ. Внася: министърът на правосъдието ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ПРАВОСЪДИЕ И ВЪТРЕШНИ РАБОТИ\" НА ЕВРОПЕЙСКИЯ СЪЮЗ, ФОРМАТ „ВЪТРЕШНИ РАБОТИ\", ПРОВЕ­ДЕНО НА 12 ОКТОМВРИ 2018 Г. В ЛЮКСЕМБУРГ. Внася: министърът на вътрешните работи ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ\", ПРОВЕДЕНО НА 16 ОКТОМВРИ 2018 Г. В ЛЮКСЕМБУРГ. Внася: заместник министър-председателят по правосъдната реформа и министър на външните работи ДОКЛАД ЗА ОДОБРЯВАНЕ НА РЕЗУЛТАТИТЕ ОТ УЧАСТИЕТО НА РЕПУБЛИ­КА БЪЛГАРИЯ В ЗАСЕДАНИЕТО НА СЪВЕТ „ОБЩИ ВЪПРОСИ\" (ЧЛ. 50), ПРО­ВЕДЕНО НА 16 ОКТОМВРИ 2018 Г. В ЛЮКСЕМБУРГ. Внася: заместник министър-председателят по правосъдната реформа и министър на външните работи ПРОЕКТ НА ПОСТАНОВЛЕНИЕ ЗА ПРИЕМАНЕ НА ПРАВИЛНИК ЗА ПРИЛАГА­НЕ НА ЗАКОНА ЗА ЗАЩИТА НА ЛИЦА, ЗАСТРАШЕНИ ВЪВ ВРЪЗКА С НАКА­ЗАТЕЛНО ПРОИЗВОДСТВО. Внася: министърът на правосъдието ПРОЕКТ НА РЕШЕНИЕ ЗА ОДОБРЯВАНЕ ПРОЕКТ НА СПОРАЗУМЕНИЕ МЕЖ­ДУ МИНИСТЕРСТВОТО НА РЕГИОНАЛНОТО РАЗВИТИЕ И БЛАГОУСТРОЙСТ­ВОТО НА РЕПУБЛИКА БЪЛГАРИЯ И ОРГАНИЗАЦИЯТА ЗА ИКОНОМИЧЕСКО СЪТРУДНИЧЕСТВО И РАЗВИТИЕ ЗА ИЗПЪЛНЕНИЕТО НА ПРОЕКТ „ПРЕГ­ЛЕД НА МНОГОСТЕПЕННОТО УПРАВЛЕНИЕ - КАК МНОГОСТЕПЕННОТО УПРАВЛЕНИЕ И ДЕЦЕНТРАЛИЗАЦИЯТА ДА БЪДАТ УСПЕШНИ ЗА РЕГИОНАЛНОТО РАЗВИТИЕ В БЪЛГАРИЯ\". Внася: министърът на регионалното развитие и благоустройството ПРОЕКТ НА ПОСТАНОВЛЕНИЕ ЗА ИЗМЕНЕНИЕ НА НАРЕДБАТА ЗА УСЛО­ВИЯТА, ПРАВИЛАТА И РЕДА ЗА РЕГУЛИРАНЕ И РЕГИСТРИРАНЕ НА ЦЕНИТЕ НА ЛЕКАРСТВЕНИТЕ ПРОДУКТИ, ПРИЕТА С ПОСТАНОВЛЕНИЕ № 97 НА МИНИСТЕРСКИЯ СЪВЕТ ОТ 2013 Г. Внася: министърът на здравеопазването", "date": "2018.11.07", "title": "Ето дневния ред на Министерски съвет днес"}
{"url": "http://standartnews.com/balgariya/pochitame_sveti_33_machenitsi_v_melitin-377901.html", "text": "На днешния ден православната църква почита паметта на Свети 33 мъченици в Мелитин. Днес се отбелязва и деня на Преподобни Лазар Галисийски, както и на Свети мъченик Таврион. Преп. Лазар бил роден в Магнезия (Мала Азия). Той рано почувствал призвание към иночески живот. Отишъл в Йерусалим да се поклони на светите места и там постъпил в обителта на преподобни Сава, където прекарал 10 години. След това се върнал в отечеството си и започнал тежък подвижнически живот в една необитаема планина в Галисия. Там построил храм \"Възнесение Христово\", а около храма издигнал стълб, на който прекарал много години в молитва и всевъзможни лишения. По-късно тук бил основан Галисийският манастир. Лазар живял в половината на ХІ век. В съшия ден се празнува паметта на 33 мъченици, пострадали в Мелитин, през времето на император Диоклетиан.", "date": "2018.11.07", "title": "Почитаме Свети 33 мъченици в Мелитин"}
{"url": "http://standartnews.com/balgariya/dnes_rozhden_den_praznuvat_evgeniya_zhivkova_i_stefan_sofiyanski-377902.html", "text": "Днес рожден ден празнуват Евгения Живкова, моден дизайнер и Стефан Софиянски, политик.  На този ден са родени още: Александър Ненков, депутат от ГЕРБ Галина Костова, старша медицинска сестра СПО, УМБАЛ „Софиямед\" Ивайло Дерменджиев, адвокат, български представител в Международния спортен арбитражен съд в Лозана Петрана Костадинова, главна медицинска сестра УМБАЛ \"Пълмед\" Снежана Дукова, депутат от ГЕРБ Христо Илиев, легендарен волейболист и треньор", "date": "2018.11.07", "title": "Днес рожден ден празнуват Евгения Живкова и Стефан Софиянски"}
{"url": "http://standartnews.com/balgariya/zapochva_otoplitelniyat_sezon_v_sofiya-377896.html", "text": "Започва отоплителният сезон в столицата. „Топлофикация София\" поетапно ще пуска парното, след като нормативно определените за това метеорологични условия вече са налице. Според дружеството новият отоплителен сезон започва при три последователни дни със средноденонощна температура по-ниска от 12 градуса и прогноза за трайно застудяване. Приоритетно ще бъде пуснато парното в детските градини, учебните и здравните заведения.", "date": "2018.11.07", "title": "Започва отоплителният сезон в София"}
{"url": "http://standartnews.com/balgariya/vizhte_sabitiyata_sluchili_se_na_tozi_den-377903.html", "text": "СЪбитията на този ден: * През 1869 г. излиза първият брой на вестник „Свобода\", редактиран от Любен Каравелов * През 1885 г. Българските войски удържат победа над сръбската армия в Битката при Сливница. * През 1946 г. в България е открито 6-то Велико народно събрание. * През 1959 г. започват емисии на Българската телевизия, първият тв канал в България, днес БНТ1 * През 1659 г. е сключен Пиренейският договор, който слага край на Френско-испанската война. * През 1816 г. Александър I Павлович – цар на Русия и крал на Полша учредява Варшавския университет. * През 1917 г. започва Октомврийската революция в Русия - в Петербург болшевиките на Владимир Ленин и Лев Троцки свалят правителството на Александър Керенски. * През 1938 г. Хершел Гринспан прострелва смъртоносно с 5 куршума в корема третия секретар на германското посолство в Париж Ернст фон Рат, което става формален повод за трагичните събития 2 дни по-късно, завършили с избиването на близо 100 евреи през така наречената „Кристална нощ\". * През 1942 г. армейски части на Великобритания и САЩ навлизат в Мароко, окупирано от Нацистка Германия * През 1956 г. Общото събрание на ООН приема резолюция, която призовава Великобритания, Франция и Израел незабавно да изтеглят военните си сили от Египет. * През 1982 г. в Турция се провежда референдум за приемане на нова, трета поред конституция. Кенан Еврен е избран за президент със 7-годишен мандат. * През 1996 г. НАСА изстрелва към Марс космическата сонда Марс Глобъл Сървейър.", "date": "2018.11.07", "title": "Вижте събитията, случили се на този ден"}
{"url": "http://standartnews.com/balgariya/retseptata_dnes_rultsa_ot_svinsko_file-377904.html", "text": ": 500 г свинско филе, 1 яйце, 2 кисели краставички, 100 г бекон, 1 малка глава лук, 3 кубчета топено сирене, 100 г стерилизирани гъби, сол, черен пипер, магданоз, олио : Месото се начуква на тънко и се овкусява със солта и черния пипер. Твърдо свареното яйце се настъргва, прибавят се ситно нарязаните кисели краставички. Ситно нарязаните бекон и лук се запържват в сгорещено олио и се добавят към сместа от яйце и краставички, добавят се гъбите. Сместа се разпределя върху месото, поставят се накъсани парчета топено сирене и стрък магданоз. Месото се завива на руло и прикрепя с двоен конец. Рулата се поставят в намазнена тавичка, пекат се до готовност на силна фурна. Сервира се с гарнитура по избор.", "date": "2018.11.07", "title": "Рецептата днес: Рулца от свинско филе"}
{"url": "http://standartnews.com/balgariya/zapochva_obshtestveno_obsazhdane_na_sistemata_bonusmalus-377905.html", "text": "Започва общественото обсъждане на проекта за така наречената система „бонус-малус\". Във вторник от Комисията за финансов надзор публикуваха проекта на документа. Според предложенията тази система предвижда цената на застраховките „Гражданска отговорност\" да са драстично по-високи за системните нарушители на пътя. За виновните за катастрофи с жертви и тежко ранени тя ще е с 400% по-висока. Въвежда се и система, подобна на талоните на шофьорите. Ще се трупат \"малус\" точки при всяко нарушение. А изрядните водачи ще получават отстъпка до 25 на сто от базовата цена на застраховките.", "date": "2018.11.07", "title": "Започва обществено обсъждане на системата „бонус-малус”"}
{"url": "http://standartnews.com/balgariya/dimitar_glavchev_predlaga_se_naydobriyat_byudzhet_ot_vsichki_dosega-377908.html", "text": "„Сега се предлага най-добрият бюджет от всичките досега\". Това заяви в ефира на NOVA депутатът от ГЕРБ Димитър Главчев. „Предвиждат се 4,5 милиарда повече приходи. Тава значи, че за 2 години имаме увеличение на брутния вътрешен продукт с 10 милиарда. Имаме предложение за увеличение на заплатите в бюджетния сектор с 10% и с 20% на учителите. В социалния сектор имаме предвидени 150 милиона за майките на деца с увреждания. На Националния съвет за тристранно сътрудничество нямаше недоволни от бюджета, който се предлага\", заяви Главчев. Насочили сме се към повишаването на доходите, заяви още депутатът от ГЕРБ.", "date": "2018.11.07", "title": "Димитър Главчев: Предлага се най-добрият бюджет от всички досега"}
{"url": "http://standartnews.com/balgariya/boyko_borisov_otiva_na_vazhen_partien_kongres_v_helzinki-377909.html", "text": "Бойко Борисов ще оглави българска делегация на конгреса на най-голямата политическа партия в Европа – Европейската народна партия (ЕНП). На него ще се избере водещият кандидат за евроизборите през 2019 година в Хелзинки, Финландия, на 7 и 8 ноември. Делегатите на конгреса ще избират между председателя на Групата на ЕНП в Европейския парламент Манфред Вебер (Германия) и заместник-председателя на ЕИБ Александър Стуб (Финландия). Делегацията на ГЕРБ ще бъде ръководена от председателя на ГЕРБ и министър-председател на България Бойко Борисов. В делегацията са още заместник-председателят на ГЕРБ и председател на ПГ на ГЕРБ Цветан Цветанов, заместник-председателите на партията и кметове на София и Бургас Йорданка Фандъкова и Димитър Николов, административният секретар на ГЕРБ Цветомир Паунов, както и кметовете на Варна, Благоевград, Велико Търново, Пловдив, Стара Загора, Враца, Видин, Шумен, Разград, Търговище, Смолян, Сливен, Ямбол, Казанлък, Габрово, Кюстендил, Ловеч, Перник и Силистра, които са избрани с листата на ГЕРБ. В състава на делегацията влизат още евродепутатите от ГЕРБ и българският еврокомисар Мария Габриел. За участие в конгреса са поканени над 2000 души от 40 държави. Делегатите ще приемат и общи позиции по важните за Европа теми, сред които сигурност, миграция, икономически растеж и нови работни места, сътрудничество със съседни на ЕС държави. Планирано е изказването на председателя на ГЕРБ и премиер на България Бойко Борисов да бъде на 8 ноември, четвъртък, между 10:20 и 11:30 часа българско време.", "date": "2018.11.07", "title": "Бойко Борисов отива на важен партиен конгрес в Хелзинки"}
{"url": "http://standartnews.com/balgariya/dvoyno_skacha_globata_za_previshena_skorost_sled_30iya_den-377910.html", "text": "Неплатените глоби от акт или електронен фиш за скорост към Пътна полиция ще скачат двойно, ако не бъдат изчистени в рамките на 30 дни. Това предвиждат последните промени в Закона за движение по пътищата, които само след седмица ще бъдат внесени за обсъждане в Народното събрание. В последните корекции е заложено шофьорите, които направят плащането в 14-дневен срок, да се ползват от 50 процента отстъпка. Тези, които го направят до 30 дни след първоначалните две седмици, ще си плащат целия размер на глобата, а останалите, които превишат едномесечния срок, ще броят двойно пари. За по-добра събираемост глобите от електронни фишове ще се качват и в интернет. Така нарушителите, които не са открити на адреса им, ще се водят за известени. По този начин шофьорът няма да може да се измъква с обяснението, че не си е платил санкцията, защото не му е била връчена и той не е знаел за съществуването ѝ. Важните промени, които целят да увеличат събираемостта на глобите и да дисциплинират шофьорите, са записани в чл. 189 от ЗдвП, поясняват от СБА за „Монитор\". Сега съществуващият текст на ал. 5 за електронния фиш се допълва в края с ново изречение, което описва каква ще бъде процедурата на връчване на фиша след гласуването в парламента и влизането в сила на закона. Първо на водача, чието нарушение е записано от камера, му се изпраща електронен фиш по пощата с обратна разписка. Той има 14-дневен срок да плати. Проектозаконът предвижда, ако не е намерен на постоянния му адрес, а новият му адрес не е известен, след връщане на обратната разписка да се извършва нова проверка от служител на съответната Областна дирекция на МВР по настоящия му адрес. Ако нарушителят отново не е открит, полицаят съставя протокол за извършено посещение на адреса. В този случай електронният фиш се поставя на таблото за обявления и в интернет страницата на съответната Областна дирекция на МВР или се оповестява по друг обичаен начин. Така той ще се счита за връчен от момента на обявяването му. При неплащане на глобата задължението ще бъде изпращано в НАП, където ще се образува изпълнително дело. Ако един водач бъде хванат с неплатена глоба, книжката му ще бъде временно отнемана до плащането на сумата. Не е изключено и колата му да бъде спряна от движение. Идеята на МВР и на депутатите е с тези промени да запушат дупката в нормативните документи, които позволяват на водачите масово да не си плащат глобите. В момента почти всеки втори водач избягва да си внася паричните санкции. МВР ползва куриерски фирми, които връчват фишовете на нарушителите, но половината от тях се връщали неподписани, така наказателното постановление не можело да влезне в сила. Според статистика на Пътна полиция наложените глоби за година са над 180 млн. лева. В същото време не се събират повече от 90 млн. лева. По закон санкциите имат двегодишна давност. Ако в рамките на този период спрямо виновния шофьор е започнала процедура по събиране на дължимото, този срок става 3 години. МВР не води статистика за отпадналите по давност санкции. При всички случаи за период от пет години държавата губи стотици милиони, които могат да отидат в закупуването на най-елементарна техника като още снимащи радари за контрол на движението по пътищата, тестове за наркотици, камери за патрулките, които да следят действията на полицаите при проверките на пътя, и др., констатират експерти от СБА.", "date": "2018.11.07", "title": "Двойно скача глобата за превишена скорост след 30-ия ден"}
{"url": "http://standartnews.com/balgariya/parlamentat_zapochna_zasedanieto_za_byudzheta_sas_121_deputati-377925.html", "text": "Със 121 народни представители започна пленарното заседание, на което ще се гласува на първо четене бюджетът за 2019 година. След председателския съвет вчера управляващи и опозиция постигнаха консенсус първо да се гласуват окончателните промени в Закона за корпоративното подоходно облагане, а след това Бюджет 2019 на първо четене. ПГ на БСП присъстваха в зала, но не се регистрираха. А ПГ на ДПС влязоха след първата регистрация.", "date": "2018.11.07", "title": "Парламентът започна заседанието за бюджета със 121 депутати"}
{"url": "http://standartnews.com/balgariya/protest_v_ruse_sreshtu_mrasniya_vazduh-377906.html", "text": "Протест срещу мръсния въздух се провежда тази сутрин в Русе. Въпреки масовото недоволство срещу замърсяването в социалните мрежи единици бяха хората, които се включиха в акцията. Те бяха довели и децата си с маски на лицата, за да настояват за чист въздух в града. Русенци са недоволни от бездействието на институциите, според които няма замърсяване на въздуха и всички показатели са в норма.", "date": "2018.11.07", "title": "Протест в Русе срещу мръсния въздух"}
{"url": "http://standartnews.com/sport/balgarski_vratar_otryazal_uest_hyam-377947.html", "text": "Вратарят Ивайло Крушарски, който доскоро защитаваше цветовете на Локо Горна Оряховица и тренира преди сезона с Локо Пловдив, се оказа в школата на Уест Хем. 25-годишният страж проведе подготовка преди сезона с пловдивчани, но треньорът Бруно Акрапович предпочете да го освободи и да покани хърватски вратар. Така Крушарски остана без отбор и тренира самостоятелно. Късмет за него се оказа 20-дневният му престой в Англия и тренировките с втория тим на Уест Хем. „От 5 октомври започнах там\", похвали се Ивайло Крушарски пред Дарик.  „Тренирах с втория отбор отбор на Уест Хем близо 20 дни. Нещата вървяха добре и треньорът на вратарите ме харесва и даже ме похвали за бързината и реакциите ми. Основно тренирах и поддържах форма с тях, но не можех да играя за тях, защото са до 23 години. Предложението, което той ми направи бе да ме изпрати в по-долна дивизия и да ме следят. Мислих върху него, но го отказах и се прибрах в България с надеждата, че тук с отварянето на трансферния прозорец ще си намеря отбор от Първа или Втора професионална лига\", добави Крушарски.", "date": "2018.11.07", "title": "Български вратар отрязал Уест Хям"}
{"url": "http://standartnews.com/sport/ministar_kralev_polemiki_za_sadiystvoto_imashe_i_v_predishnite_dvuboi_-377953.html", "text": "Министър Красен Кралев коментира жребия за четвъртфиналите за Купата на България.  Както и други интересни събития случили се скоро в българският футбол. \"Мисля, че се получи интересен жребий. Два големи сблъсъка между равностойни отбори. Единият Лудогорец – ЦСКА, а другият е Ботев – Черно море. Винаги мачовете между Ботев и Черно море са криели особен заряд, защото двата тима са горе-долу равностойни с лек превес на единия или другия през годините. Получава се добър футбол. Двата тима са от последните носители на Купата на България от последните няколко години, така че може би единият от фаворитите за спечелване на Купата ще излезе именно от тази двойка. Другият от Лудогорец – ЦСКА може би, да\", коментира спортният министър. \"Има много време до април месец. Тогава първенството ще бъде вече в плейофната фаза. Много е важно как ще протече подготовката на отборите, защото много често се случва пролетното състояние да няма нищо общо с есенното, засега трудно може да се направят прогнози. Видяхте, че двубоите между тези отбори в двете двойки бяха много оспорвани по време на шампионата. Приключиха с минимални победи на единия от двата тима. Така че аз мисля, че ще бъдат много равностойни срещите за радост на феновете и всички любители на футбола. Интересен жребий. Аз изтеглих Черно море. Ботев е домакин, а много малко отбори биха си пожелали да са гости на Ботев. Но това е интересното, магията във футбола в турнира за Купата – не знаеш какъв жребий ще ти се падне. Виждаме, че двата най-големи фаворита за Купата трябва да се срещнат още на четвъртфиналите. Не мисля, че ще ми се разсърдят във Варна. Да се мобилизират, да играят, да радват феновете. Това им е задачата. Интересна Купа ще се получи\", каза още Кралев. На въпрос свързан с критиките към съдийството на последния мач Черно море - Левски и с оглед предстоящия, Красен Кралев заяви: \"Полемики за съдийството имаше и в предишните двубои между Черно море и Левски. Бяха в другата посока обаче. Така че не бива да се спекулира. И съдиите грешат. Не вярвам да е било тенденциозно. Нито в полза на Левски в предишните мачове, нито в полза на Черно море в последния. Грешки се допускат. Надяваме се да няма грешки този път. Има много мачове, които протичат безпроблемно, въпреки че има много голям заряд в тях, много битка, много спорни положения. Мачовете протичат безпроблемно, надявам се този да е един от тях. Но не бих се ангажирал с твърдение, че във всички срещи между двата отбора е имало тенденция в съдийството.\" На въпрос за престрелките между босовете на трите водещи отбора и дали това влияе по някакъв начин на съдийството, Кралев отговори: \"Аз съм близо до футбола повече от 20 години. Винаги ги е имало. Това не е новина, не е нещо, което би трябвало да притеснява и вас, и футболните президенти, и съдиите. Хубаво е да внимават какво говорят. Защото да хвърляш така в пространтвото някакви тези, някакви обвинения, които не са доказани, прилича малко по-скоро на запалянковщина, отколкото на професионализъм. А тези хора все пак някои от тях са собственици на клубовете, други са президенти, трети са изпълнителни директори. Това нещо влияе. Влияе на съдиите, влияе на вас журналистите, влияе на хората. Едно е да отиваш на мач предубеден, че еди кой си съдия имал някаква обремененост или история в мачовете с някой от отборите, и да отиваш да гледаш с предубедени очи. Друго е да имаш по-различно отношение и да знаеш, че дори да бъркат съиите, няма тенденция. Виждаме, че всеки мач в Шампионската лига, в европейско и световно първенство се допускат грешки. Но там никой не говори за тенденция, а тук сами си го правим. Сами хората във футбола започват да говорят за тенденция, да обвиняват съдиите. Съдиите се притесняват, бъркат. Да, виждам, че не са на висота тази година отсъжданията на реферите, но грешки се допускат и в другите големи първенства.\" Попитан дали е запознат с четиримата съдии, които по думите на Йордан Сталев, са плашени от футболни клубове, спортният министър коментира: \"Не. Не са водили разговори с мен нито г-н Сталев, нито г-н Михайлов, въпреки че много често се виждам с г-н Михайлов, обсъждаме съвместните си действия в областта на футбола. Не сме имали възможност да говорим на темата съдийство, за да знам кои са хората. Но винаги могат да получат съдействие от моя страна при защита на правата на реферите.\"", "date": "2018.11.07", "title": "Министър Кралев: Полемики за съдийството имаше и в предишните двубои"}
{"url": "http://standartnews.com/sport/toni_zdravkov_ne_igraem_losho_v_evropa_no_nyamame_kasmet_-377957.html", "text": "Тони Здравков сподели, че утрешната победа влиза в графа \"задължителни\". Той смята, че шансът \"орлите\" да излязат от групите е минимален, но все пак съществува. Треньорът добави, че разградчани играят стабилно в Европа, но нямат късмет. \"Победата утре е задължителна, тъй като играем на собствен терен. Колкото и да са малки шансовете за излизане от групата, трябва да победим. Така ще запазим интригата в групата. Направихме грешни стъпки, които ни попречиха да натрупаме повече точки и шансът ни да е по-голям. Възможността да излезем от групата сега не е голяма. Трябва да чакаме грешни стъпки на останалите отбори. Не съм съгласен, че Байер Леверкузен е случаен отбор. Не играем лошо в Европа, но до този момент нямаме късмет. Всеки един отбор може по време на мач да получи психологически срив и да търси друго развитие на мача. АЕК Ларнака определено е добър отбор, който разполага с добри футболисти. Не бива да пропускаме моментите, които ни дават възможност да затворим мача\", заяви треньорът на шампионите. Лудогорец приема АЕК Ларнака в Разград в среща от 4ти кръг на груповата фаза в Лига Европа утре от 22:00 часа.", "date": "2018.11.07", "title": "Тони Здравков: Не играем лошо в Европа, но нямаме късмет"}
{"url": "http://standartnews.com/sport/viktor_yosifov_otnovo_nomer_1-377961.html", "text": "Виктор Йосифов е първи в класацията на волейболистите, реализирали най-много точки от блокади в италианския елит. В миналия кръг 33-годишният център бе на второ място в подреждането, но играта му в двубоя срещу Падуа го изстреля на върха.  До момента капитанът на националния отбор на България има 17 точки от блок. Втори е звездата на Топ Волей (Латина), Кармело Гито с 15 в актива си, трети е белгийският национал Пиетер Верхеес от Консар Равена - с 13 блока.  При реализаторите на асове Тодор Скримов  е заел второ място - с 14 аса, като дели позицията със сърбина Александър Атанасийевич. Лидер е отново Вилфредо Леон от Сър Сейфти Конад (Перуджа), с 24 точки от сервис.", "date": "2018.11.07", "title": "Виктор Йосифов отново номер 1"}
{"url": "http://standartnews.com/sport/v_etar_sa_dovolni_ot_zhrebiya-377966.html", "text": "От ръководството на Етър са доволни от изтегления жребий за Купата на България. \"Болярите\" ще приемат Локомотив (Пловдив) в мач от 1/4-финалите на турнира. \"Искахме да сме домакини, така че жребият от тази гледна точка е добър. Но пък ние се бяхме настроили да приемем който и да ни се падне\", заяви административният директор на Етър Страцимир Тинчев. \"Отборът е по-добре като общо състояние в сравнение с миналата година. Запазихме 80 процента от състава от миналата година, момчетата се сработиха. Красимир Балъков си върши работата страхотно и резултатите се виждат. Като класиране винаги искаме повече от това, което сме постигнали. Но дали вървим добре, дали се развиваме като клуб и като отбор, накрая на сезона ще се разбере. Колкото по-напред, толкова по-добре.\", сподели Тинчев.", "date": "2018.11.07", "title": "В Етър са доволни от жребия"}
{"url": "http://standartnews.com/balgariya/v_maychin_dom_pokazvat_inovativna_tehnika_za_otkrivane_na_rak_na_gardata-377893.html", "text": "В Университетска акушеро-гинекологична болница \"Майчин дом\" официално представят иновативна система за ранна диагностика на рак на гърдата, която ще бъде въведена за първи път в България на територията на лечебното заведение. В световен мащаб се забелязва ръст на заболеваемостта от рак на гърдата, който се дължи на редица фактори, но най-вече на късното диагностициране. Част от проблемите са ограниченията в съществуващите методи за диагностика, като ултразвук, мамография и ядрено-магнитен резонанс, както и фактът, че рядко жени под 50 години (които са по-податливи на инвазивни и бързо растящи видове рак на гърдата) са включвани в национални програми за скрининг. Новата процедура, която ще бъде въведена в новооткрития Медицински център на „Майчин дом\", е безболезнена и без облъчване, като може да засече промени и образувания с размери от 3 мм. Първите данни се обработват от изкуствен интелект и пристигат при лекаря до 5 минути.", "date": "2018.11.07", "title": "В Майчин дом показват иновативна техника за откриване на рак на гърдата"}
{"url": "http://standartnews.com/balgariya/obyavi_07112018_g_sryada-377965.html", "text": "ХАМАЛИ-ХАРИ, преместване на дома и офиса, 02/987-57-07; 0888972501 ВиК - отпушва, отводнява машинно, ремонт на нови/стари канали и водопроводи, 02/943-51-73 ЕВТИН транспорт, хамали, 0894337538 ХАМАЛИ - студенти, транспорт. Почиства тавани и мазеза, 02/8739821, 0879684144 ПРЕМЕСТВАНЕ мебели, офиси, 0888436224, 02/9588802, www.mestim.com ИЗКУПУВА КОЛИ за части, скрап, 02/9465436; 0887901663 / 0.60лв./ 090063067 Маг КАЛИ,прогнози. www.gadatelki.dir.bg /0.60лв./ 090063047 Маг РАДА, вродена дарба. www.gadatelki.dir.bg /0,60лв./ 090063065 код-3, Маг Рени, точни отговори, www.gadatelki.dir.bg СОЗОПОЛ - луксозно обзаведено студио, 69 кв.м, акт. 16, изглед към морето, 69300Е, на 400 м. от плажа, 0888612746, 0888139546 СОЗОПОЛ - нов обзаведен апартамент 63 кв.м, акт 16, в центъра, изглед към морето, 38 900Е, на 400м. от плажа, 0888/612746, 0888/139546 БУРГАС - 3-стаен, 80 кв.м, център, ул.Фердинандова, спалня, хол, дневна, куння, баня, таван, изба, 65400Е, 0888612746, 0888139546 СЛЪНЧЕВ БРЯГ - нов завършен и обзаведен 2-стаен 85 кв.м, акт 16, тихо място, 250 м от плажа, 33 800Е, 0888/612746 БУРГАС -апартамент в идеален център до \"Калината\", хол-кухня, 2 спални, баня, балкон, 83600Е,0888612746, 0888139546 СЛЪНЧЕВ БРЯГ - нов завършен и обзаведен, 2-стаен, 69 кв.м, акт 16, тихо място, 250 м. от плажа, 38200Е, 0888612746 *Четиристайни, други „СЛЪНЧЕВ БРЯГ - нов, завършен и обзаведен 4-СТАЕН, 185 кв.м, акт 16, до х-л Хризантема, 250 м от плажа, 79950Е, 0888/612746, 0888/139546 „БУРГАС - луксозно ремонтиран и обзаведен, 100 кв.м, жк. Лазур, блок 77 /Краставицата/, 2 спални, хол-дневна-кухня, баня, таван, изба, прекрасен изглед към морето и града, 118500Е, 0888612746, 0888139546 „с.КРУШЕВЕЦ - 30км. от Бургас, вила 64 кв.м, 3 спални, хол с камина, кухня, двор 600 кв.м, ток, водопровод, панорама към Странджа планина, 19600Е, 0888612746, 0888139546 „САРАФОВО - Нова къща, 140 кв.м, к-с \"Виктория Хилс\" до ключ, 2 спални, 2 WC, просторен хол, веранда, двор 300 кв.м, 148000Е, 0888/612746, 0888/139546 ПРОВАДИЯ, УПИ 31300 кв.м, промишлена зона, бивш Вин завод, ЖП линия, път, 9Е/кв.м, 0888/612746 АХТОПОЛ - вилна зона \"Лозята\", парцел 2000 кв.м, 32Е/кв.м,0888612746, 0888139546 РАВДА - срещу Лидл, на 500м от кръговото, посока север на локалния път, 10 дка във форма на квадрат, 5 Е/кв.м, 0888/612746 ЛОЗЕНЕЦ - 3 км от плажа, УПИ 6550 кв.м в с.Велика, ток, ВиК, бивша почивна база, до гората, 37Е/кв.м, 0888/612746 БУРГАС - на първа линия на езеро Мандра, УПИ 8 600 кв.м, с лице 185 м към езерото, 77 400Е, 0888/612746 ИЗКУПУВАМЕ ЗЕМЕДЕЛСКИ ЗЕМИ в цяла Северна България, 0886-008-707 ИМОТИ 21 ВЕК купува апартаменти за продажба в София за свои клиенти, 02/8272654, 0886543238 1,2 СТАЕН,  пан., тухла, ЕПК, спешно, 0878375722 СПЕШНО жилище, 02/8362119, 0899804800 1, 2 СТАЕН, обз./не, до метро, 0878375722 СТРАСТНА и игрива, тел.090363001, вътр.535, /0.96 лв/ /0.60 лв/ 090363963 МАЙСТОРКИ ОТ КЛАСА-ИНТИМНО 24 часа 090363908 ЖАДНА за секс емоции 090363079 ЖАДУВАМ за ласки, секс 090363178 СТРОГА господарка, много страст 090309053 СОЧНО дупе, едър бюст, Теленор 090363007 ПАЛАВО РУСЕ КОТЕ, дива страст", "date": "2018.11.07", "title": "OБЯВИ 07.11.2018 г., сряда"}
