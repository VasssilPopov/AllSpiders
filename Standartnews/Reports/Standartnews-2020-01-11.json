{"url": "https://standartnews.com/biznes/dogovoreno-3-mesetsa-test-na-tol-sistemata-411432.html", "text": "Тримесечен тестов период на тол системата договориха превозвачите на среща с премиера Бойко Борисов в Министерски съвет. Системата влиза в сила от първи март, стана ясно след продължилите повече от 2 часа преговори в кабинета на министър-председателя. Протестите им се отменят, но стачната готовност остава. През юни ще има нова среща, на която ще бъдат обсъдени цените на превозите на тол системата. В МС бяха обсъдени мерки за решаване на проблемите в транспортния сектор", "date": "2020.01.10", "title": "ДОГОВОРЕНО! 3 месеца тест на тол системата"}
{"url": "https://standartnews.com/biznes/podavame-danchni-deklaratsiya-za-dokhodite-ot-2019-g-411399.html", "text": "Официално днес започва данъчната кампания. За първи път от месец март данъчните ще предложат предварително попълнена декларация, която данъкоплатците могат да потвърдят чрез персоналния си идентификационен код. И при предварително попълнената декларация, която ще бъде достъпна през март, ще могат да се правят корекции. Например - ако данъкоплатецът има доходи от наем, той ще трябва да ги допълни. Използването на данъчни облекчения също ще трябва да бъдат попълвани допълнително. Нововъведението не отменя познатите начини за подаване на данъчна декларация - на хартия или по електронен път, като до март попълването ще става, както и досега. До края на март има възможност да използваме 5% отстъпка от данъка за довнасяне, ако подадем декларацията по електронен път и платим дължимата сума. Не всеки е длъжен да подава данъчна декларация. Това задължение не важи за граждани, получаващи заплата от постоянен трудов договор, уточни Росен Бъчваров - говорител на НАП. \"Посланието на НАП е вземете си персонален код (ПИК). Данъчната кампания започва днес както на хартия, така и по електронен път. До края на февруари фирмите трябва да подадат справките за изплащани заплати и хонорари. Втората дата е началото на март, а третата - в края на март. 30 април е крайният срок за подаване на декларация\", припомни Бъчваров. За получаване на ПИК е необходимо да посетите който и да е офис на НАП с лична карта. За подаване на декларация не е задължително да имате електронен подпис. Новото тази година е, че отпада и условието за прилагане на служебна бележка за приходи към данъчната декларация. \"Не бих казал, че попълването на данъчната декларация е лесно, тъй като тя е рефлексия на един закон. Но слава богу, тя е една и съща. Няма промяна от миналата година, така че, ако сте я попълнили правилно, тази година също ще се справите\", категоричен бе говорителят на НАП. Ако все пак е допусната грешка в данъчната декларация, срокът за корекции е до 30 септември, допълни Бъчваров. Говорителят на Приходната агенция коментира и доколко сигурна е електронната система след хакерската атака с източване на лични данни през лятото. \"Да, значително по-сигурна е системата. Не е пресилено да се каже, че създаваме отново инфраструктурата на НАП. Проблемът през лятото беше функция от една причина - че НАП, улисана в създаването на електронни услуги, фокусирана в улесняването на потребителите, доведе до някои компромиси в информационната сигурност, които бяха доста видимо наказани\", каза Росен Бъчваров.", "date": "2020.01.10", "title": "Подаваме данъчни декларации за доходите от 2019 г."}
{"url": "https://standartnews.com/biznes/svetovnata-banka-s-nov-tsentr-v-sofiya-411442.html", "text": "Световната банка наема 4 000 квадратни метра в столичния кв. \"Младост\". Институцията е подписала споразумение за наем в изграждащата се в момента сграда Advance Business Center II в София. Офис зданието е дело на полската компания GTC, която придоби Mall of Sofia през лятото на 2018 г. Advance Business Center II се очаква да е готов в края на годината. От българския офис на Световната банка посочиха пред Money.bg, че засега не могат да съобщят какви екипи ще се помещават в новата сграда. През лятото на миналата година институцията отвори в София Тех Парк свой център за споделени услуги, в който в дългосрочен план се очаква да бъдат наети 300 специалисти. GTC откри официално първата сграда - Advance Business Center I - през ноември 2019 г. Бизнес комплексът се намира в \"Бизнес Парк София\". Проектът предвижда изграждането на две бизнес сгради - клас А офис пространства, разгърнати на над 33 500 хил. кв. м площ. \r\nИнвестицията е в размер на €60 милиона, а парцелът бе закупен за €1,6 милиона. Първата сграда е с обща площ 28 850 кв.м, от които надземно РЗП - 16 000 кв.м, включва 9 етажа гъвкави офисни пространства, обслужващ партерен етаж, 3 подземни нива с 284 паркоместа. В сградите е предвидено да работят 5 000 служители.", "date": "2020.01.10", "title": "Световната банка с нов център в София"}
{"url": "https://standartnews.com/biznes/danchnata-svoboda-idva-na-15-may-411468.html", "text": "За 2020 г. в държавната хазна е планирано да постъпят рекордните 46,8 млрд. лв. приходи. Средно за един календарен ден българите ще изработват по 346 млн. лв., което означава, че ще са необходими близо 136 дни за попълване на хазната. Казано с други думи, Денят на данъчна свобода през 2020 г. ще настъпи на 15 май. Това е денят, в който гражданите ще спрат да работят за държавата и ще започнат да работят за себе си. Това се казва в анализ на Института за пазарна икономика. Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day. Въпросните 136 дни отразяват общите приходи в консолидираната фискална рамка за 2020 г., но има някои специфични моменти, които следва да се отчетат: Живеещите в България отново ще получат помощ от европейските данъкоплатци, които ще ги „отменят” за близо 8 дни работа към държавата. Това отразява заложените в бюджета близо 2,7 млрд. лв. помощи от ЕС. Местните данъкоплатци ще работим до 7-ти май за държавата, а в дните до 15-ти май ще бъдем отменени от европейските данъкоплатци. За пръв път от над 10 години държавният бюджет е планиран без излишък или дефицит. През последните години традиционно в бюджета се залага дефицит, а в крайна сметка се формира излишък – това се случи през 2016-2018 г. През 2019 г. картината беше подобна, но еднократният разход за изтребителите все пак доведе до дефицит от близо 1,2 млрд. лв. на касова основа. През 2020 г. за пръв път след рецесията у нас от 2009 г. се планира бюджет с балансирано салдо, отбелязват от ИПИ. Най-много дни през 2020 г. ще са необходими за попълване на приходите от ДДС – 34 дни. За приходите от акцизи ще са нужни над 16 дни. За осигуровките ще е нужен над месец – 24 дни за социално осигуряване и 9 дни за здравно. Приходите от подоходните данъци ще се попълнят за близо 13 дни, а тези от корпоративни данъци – за малко над 8 дни. Други над 7 дни ще се работи само за да платим държавните и общинските такси. През последните години се наблюдава тенденция дните, необходими на българските данъкоплатци да попълнят тяхната част от бюджета да бъдат все повече и денят на данъчна свобода да идва по-късно. Това означава, че реално данъчната тежест в страната нараства. Преразпределението през приходната част на бюджета през 2020 г. се планира да достигне 36,9%, което е с малко над нивата от 2019 г. и реално е най-високата стойност за последните 10 години. Докато през 2017 и 2018 г. беше покачена вноската за пенсия, а през 2019 г. беше покачен максималният осигурителен праг, през 2020 г. българския данъкоплатец е изправен пред по-високи местни данъци и такси. За съжаление, през последните над 10 години, след въвеждането на плоския данък от 2008 г. няма примери за намаление на данъчната тежест у нас, се посочва още в анализа на ИПИ.", "date": "2020.01.10", "title": "Данъчната свобода идва на 15 май"}
{"url": "https://standartnews.com/biznes/borisov-prie-iskaniya-na-prevozvachiteobnovena-411433.html", "text": "Тримесечен тестов период на тол системата договориха превозвачите на среща с премиера Бойко Борисов в Министерски съвет. Системата влиза в сила от първи март, стана ясно след продължилите повече от 2 часа преговори в кабинета на министър-председателя. Той при исканията на бранша. Протестите на превозвачите се отменят, но стачната готовност остава. Превозвачите те ще бъдат готови за въвеждането на тол системата от 1 март. Всички тежкотоварни автомобили и автобуси ще бъдат със сключени договори, увери браншът. Цените и обхватът, по които ще се работи обаче няма да бъдат предложените от правителството, а от превозвачите. Те обявиха, че в 3-месечния тестов период тарифите ще бъдат по-ниски. В понеделник ще обявят точните параметри, но дадоха пример с най-високия клас превозни средства, които ще се движат по магистралите – цената за тях ще бъде от 18 ст. Обхватът на системата също се променя. От таксуване в тол системата отпадат пътищата втори клас. През юни ще има нова среща, на която ще бъдат анализирани анализират приходите от тестовия период. Ако парите са в очакваните рамки, тол системата ще продължи да работи по предложените от транспортния бранш параметри. Ако ли не – ще бъдат обсъдени нови тарифи. Министърът на регионалното развитие и благоустройството Петя Аврамова посочи, че за 2020 г. се очаква приходите в бюджета от тол системата да бъдат около 450 млн. лв.  ", "date": "2020.01.10", "title": "Борисов прие искания на превозвачите(ОБНОВЕНА)"}
{"url": "https://standartnews.com/biznes/stroiteli-ostavikha-bez-tok-chast-ot-studentski-grad-411445.html", "text": "При несъобразени изкопни работи, извършвани от строителна фирма на 10 януари сутринта, бе скъсан кабел 10 киловолта, собственост на ЧЕЗ Разпределение. В резултат на това в продължение на 40 минути без електрозахранване останаха около 800 клиенти на дружеството в района на Студентски град. ЧЕЗ Разпределение България призовава фирмите да координират с компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.  ", "date": "2020.01.10", "title": "Строители оставиха без ток част от Студентски град"}
{"url": "https://standartnews.com/biznes/biznes-i-nauka-zaedno-v-polza-na-regionalnata-ikonomika-411434.html", "text": "На 8 януари в София официално бе учреден „Регионален иновационен център Северозапад“ към Аутомотив Клъстер България. Той представлява сдружение за подпомагане, насърчаване, представителство и защита на регионалния капацитет за въвеждане и развитие на иновации чрез засилване на сътрудничеството между бизнеса и научно-изследователските организации, университетите и други научни и образователни институти. Създаването на „Регионален иновационен център Северозапад“ към Аутомотив Клъстер България е поредната стъпка към подобряване на партньорството между бизнеса и науката в полза на регионалната икономика. Центърът на иновационния център ще бъде във Враца. \r\nОще от деня на създаването си сдружението си поставя за цел изграждането и развитието на модерна научноизследователска и иновационна инфраструктура. Това ще спомогне за ускоряване на икономическото и социално развитие на района. Иновационният център ще управлява проекти, включващи извършване на индустриални научни изследвания и експериментално развитие за насърчаване на иновациите. Не на последно място сред целите на сдружението е създаването на таланти за бъдещо иновативно и конкурентно развитие на Северозападна България. Като част от Аутомотив Клъстер България „Регионален иновационен център Северозапад“ ще развива партньорството между бизнеса и науката в полза на регионалната икономика. Учредителите на „Регионален иновационен център Северозапад“ са 11 организации, сред които Аутомотив Клъстер България,  Община Враца, Областна администрация Враца, Търговско-промишлена палата Враца, Областна администрация Видин, Русенски университет „Ангел Кънчев“, филиал Видин, както и компании от  региона. Очаква се инициативата за иновационния център да бъде допълнително подкрепена от голям брой организации. За Аутомотив Клъстер България \r\nAutomotive Cluster Bulgaria (ACB) представлява интересите на един от най-бързо развиващите се икономически браншове в България – автомобилната индустрия и производството на автомобили и компоненти за тях. Клъстерът обединява повечето от над 250 автомобилни производителя в страната, които произвеждат компоненти за почти всяка позната марка автомобили. По-голямата част от тях са първо, второ и трето ниво доставчици. В индустрията има над 65 000 заети. Приходите, генерирани от компаниите в този сегмент за 2019 г., възлизат на около 5,5 млрд. евро и съставляват над 10% от БВП на страната.", "date": "2020.01.10", "title": "Бизнес и наука заедно в полза на регионалната икономика"}
{"url": "https://standartnews.com/biznes/kak-da-izplatite-kreditite-s-koito-ste-se-sdobili-po-praznitsite-411441.html", "text": "Кредитите, които допускаме да усвоим по време на коледните празници лесно нарастват, но изплащането им може да доведе до хаос в бюджета ви с години напред. Но хората не мислят за това, когато купуват коледните подаръци. Проучване за 2019 г., показа, че повече от половината потребители с дълг по кредитни карти заявяват, че празниците са добра причина да харчат от кредитните си карти. Дори 26% от потребителите, които изобщо нямат дълг, заявяват, че може да се изкушат да натрупат дълг през празничния сезон. Мнозина избират по-лесния път, а именно да кандидатстват за   в кредитни компании. Отпускането става бързо и лесно, а сумата могат да си я получат на момента. Какво по-добро от това да забогатееш за минути? След като тези сметки започнат да излизат и месечните плащания започват да надвишават заплатата, бързо ще започнете да съжалявате, ако и вие сте направили този необмислен ход. Към този момент обаче вече е късно. Ако имате дълг от празниците и искате да го изплатите, трябва да помислите за консолидиране и създаване на план за плащане на дълга веднъж завинаги. Ето как да го направите: Първата стъпка да се измъкнете от Коледните задължения може да е най-трудната, тъй като трябва да видите разходите си черно и бяло. Отделете време, за да съберете всички остатъци от кредитната си карта и други дългове от празниците, за да видите колко дължите реално. Съставянето на план за погасяване на дълга ще бъде много по-лесно, ако запишете всеки свой дълг, заедно с лихвата и текущото салдо - всичко на едно място. След като знаете точно колко дълг дължите, трябва да измислите оптималния начин да консолидирате балансите си и да ги изплатите. Въпреки че има няколко други варианта за обмисляне, най-популярните продукти за консолидация на дълга включват плащане на всички задължения по кредитни карти и лични заеми. Лични заеми Личните заеми ви позволяват да консолидирате дълга с ниска фиксирана лихва, фиксирано месечно плащане и фиксиран период на погасяване. Това означава, че ще плащате лихва върху обединения си дълг, докато го изплатите напълно, но личните заеми имат ниски лихви за потребителите с добър кредит. Правилният метод за обединение на дълга за вас зависи от няколко фактора - колко дължите, колко можете да си позволите да плащате всеки месец и колко време ще ви отнеме изплащането. Добрият калкулатор за погасяване на дълг може да ви помогне да определите следващите си най-добри стъпки и коя консолидация на дълга да приемете, но можете също така да направите елементарни изчисления, за да го разберете сами. Каквато и опция за обединение на дълга да приемете, не забравяйте да се спрете на конкретен план и да се придържате към него. Ако не го направите, няма да изплатите всички задължения, които имате, и ще удължите финансовите проблеми, които дългът носи в живота ви. Ако се притеснявате да плащате по-продължително  дълговете си, това също може да помогне да намалите разходите си за известно време. Яжте предимно от храната у дома, въведете временно замразяване на разходите и останете в почивните дни у дома няколко месеца, вместо да излизате. При достатъчно малки съкращения на разходите ви може да бъдете в състояние да спестите допълнителни суми за плащане на дълга или да започнете да трупате спестовен фонд. Докато плащате настоящия си кредит, не взимайте нов  кредит, за да не натрупате по-голям дълг. Никога няма да изплатите дълга за почивка, ако продължите да харчите неразумно през цялата година. Време е да се вземете в ръце и бързо да приключите с плащането на настоящите си задължения.", "date": "2020.01.10", "title": "Как да изплатите кредитите, с които сте се сдобили по празниците?"}
{"url": "https://standartnews.com/biznes/billa-dari-57-783-lv-na-dvoyki-s-reproduktivni-problemi-prez-2019-411453.html", "text": "57 783 лв. бяха събрани в рамките на инициативата на BILLA България за подпомагане на двойки с репродуктивни проблеми през 2019 г. Кампанията се осъществява за четвърта поредна година съвместно с Фондация „Искам бебе“. В рамките на проекта „За повече деца в България“ през 2019 г. BILLA подпомогна 14 двойки, като всяка от тях получи финансиране за ин витро процедури. Средствата бяха събрани от дарения на каса от клиенти на веригата и от отчисления от продажбата на артикули с марка BILLA.  Проектът „За повече деца в България“ се фокусира върху разрешаването на един от най-наболелите социални проблеми в България, а именно ниските нива на раждаемост. Един от факторите, причина за негативната демографска ситуация, е репродуктивните проблеми при над 145 000 двойки в България. Затова с кампанията „За повече деца в България“ BILLA цели финансирането на ин витро процедури, изследвания и здравни консултации на двойки, които мечтаят да станат родители. „BILLA е една от малкото компании в страната, които подкрепят двойки с репродуктивни проблеми. Надяваме се с нашата инициатива да дадем по-голяма гласност на проблема и да стимулираме и други големи компании да последват нашия пример. Да бъдеш родител е най-големият дар и затова сме щастливи, че имаме възможността да помогнем за това мечтата на много семейства да се сбъдне. За нас това е изключително значима кауза и се радваме, че толкова много хора застават зад нея.“, сподели Норберт Мисбрандт, Управител на BILLA България. Партньорството между Фондация „Искам бебе“ и BILLA България стартира през 2016 г. Само за 4 години проектът „За повече деца в България“ постигна забележителен успех, като подпомогна 31 двойки, 14 от които вече се радват на своите щастливи бебета. От началото на инициативата досега са дарени общо 134 000 лв.", "date": "2020.01.10", "title": "BILLA дари 57 783 лв. на двойки с репродуктивни проблеми през 2019"}
{"url": "https://standartnews.com/balgariya/vzemete-noviya-broy-na-vestnik-standart-411459.html", "text": "Втората пенсия иска сериозен дебат  Икономическа хватка вместо ракети Студен мир САЩ - Иран Чипровският килим вече си има лого Време за Сурoва Солей и “молив” за по-дълги крака        ", "date": "2020.01.10", "title": "Вземете новия брой на вестник \"Стандарт\""}
{"url": "https://standartnews.com/svyat/izraelski-samolet-ot-sashch-katsna-avariyno-411423.html", "text": "Самолет на израелската авиокомпания „Ел Ал“, летящ от САЩ за Израел, кацна аварийно на летище в Канада поради дим в двигателя, пътниците не са пострадали, съобщи РИА Новости. Според авиокомпанията самолетът е кацнал на летището в канадския град Халифакс. \"Полет LY26 извърши аварийно кацане поради дим в един от двигателите. Всички пътници са добре, някои са прикачени на полети през Торонто, а други остават там, като за тях са положени грижи\", заявиха от авиокомпанията и поясни, че търси решение на ситуацията.  ", "date": "2020.01.10", "title": "Израелски самолет от САЩ кацна аварийно"}
{"url": "https://standartnews.com/svyat/vrancha-se-trese-napomni-za-sebe-si-411424.html", "text": "Три слаби труса стреснаха Румъния през нощта, защото са в окръг Вранча, където преди 43 години беше епицентъра на унищожителен трус с магнитут от 7,4 . Първият трус е станал на дълбочина от 5 км в 00,01 ч. румънско време в град Брашов. Той е бил с магнитуд 2,4. Второто земетресение е регистрирано в 00,04 ч. във Вранча на дълбочина от 141 км и с магнитуд 3. Най-близките градове до епицентъра му са Брашов, Плоещ, Бакъу, Галац и Браила. Третият трус е регистриран в 05,13 ч. също във Вранча. Дълбочината на земетресението е била 100 км, а магнитудът - 2,8. Земетресението е станало в близост до градовете Брашов, Бакъу, Плоещ, Галац и Браила, пише \"Гъндул\".  ", "date": "2020.01.10", "title": "Вранча се тресе, напомни за себе си"}
{"url": "https://standartnews.com/biznes/dolart-udrya-vsichki-valuti-v-zemyata-prez-2020-411463.html", "text": "Доларът, който доминираше на валутните пазари през последните две години, изглежда ще продължава да прави това и през 2020 година, показват резултати от последно проучване на агенция Ройтерс сред водещи валутни анализатори. Докато повечето от анкетираните валутни специалисти все още се придържат към мнението, че еврото може леко да поскъпне до края на настоящата година, те продължават да предполагат, че утвърдената доминация на американската валута няма да избледнее в скоро време. Част от тези техни оценки произтича от неотдавнашната ескалация на напрежението между САЩ и Иран, което кара инвеститорите да трупат активи в сигурни убежища като японската йена, която успя да поскъпне в сряда до тримесечен връх. Това е аналогично на поведението на валутните пазари по време на сериозните притеснения относно търговската война между САЩ и Китай през миналата година. Въпреки многократните призиви от страна на редица анализатори през последната година за отслабване на щатския долара, \"зелените пари\" приключиха 2019 г. без да загубят позиции спрямо повечето останали водещи валути. Последното проучване на Ройтерс показва, че силата на долара ще продължи поне още шест месеца. Около 60% от валутните анализатори, анкетирани в периода от 6-и до 9-и януари, заявиха, че доларът ще продължи да доминира на пазара още 6 до 12 месеца, или дори повече от година. Точно преди година аналогична анкета на Ройтерс показа, че валутните специалисти тогава са прогнозирали, че поскъпването на долара вече е преустановено. Въпреки новата прогноза за запазване на доминиращата роля на щатската валута, очакваното забавяне на икономически растеж на САЩ през тази година на фона на очаквано измъкване от дъното на другите големи икономики, вероятно ще доведе до загуба на част от блясък на американския долар. На въпрос на Ройтерс към анализаторите кои валути се очаква да бъдат в по-добра позиция и могат да се представят по-добре от американския долар през тази година, анкетираните показаха сериозно разцепление. 27 от 62-ма анализатори избраха валутите на развиващите се пазари, докато 22-ма избраха тези на развитите пазари. Другите 13 пък посочиха, че няма вероятност някоя валута да успее да поскъпне по-силно спрямо долара. Еврото, което има потенциал да отнеме част от силата на долара, продължава да се намира в трудно време, губейки близо 7% от стойността си през последните няколко години. Въпреки това анализаторите все още очакват общата европейска валута да поскъпне с около 2% спрямо \"зелените април\", търгувайки се около 1,1300 долара в 6-месечен хоризонт, след което да поскъпне с общо 4% в рамките на годината и към края на 2020 да достигне 1,1500 долара. По време на петъчната търговия, еврото се тъгува в двуседмично дъно малко под 1,1100 долара. Според последната анкета на Ройтерс се очаква японската йена да поскъпне с около 3% до края на настоящата година. Другата валута със статута на \"инвестиции - убежище\" - швейцарският франк, се очаква да нарасне с малко под 1% спрямо щатския долар през 2020 година. В същото време валутните анализатори прогнозират, че британската лира ще поскъпне с повече от 3% спрямо долара в рамките на тази година, намирайки подкрепа от лихвения диференциал и от надеждите за контролирано излизане на Великобритания от ЕС. Пренебрегвайки слабите британски икономически данни, паундът успя да поскъпне с над 2% към 1,3500 долара (най-високо ниво от май 2018-а година), веднага след като премиерът Борис Джонсън спечели убедително изборите през декември, което накара участниците на финансовите пазари да вярват, че вече е гарантирано контролираното излизане на Обединеното кралство от ЕС (Брекзит със сделка). Оттогава насам обаче британската лира върна назад и в петък се търгува малко под 1,3100 долара, тъй като Джонсън даде ясен знак, че планира да заеме твърда линия в преговорите с ЕС, което отново поражда опасения за Брекзит без сделка в края на годината, ако до тогава Лондон не постигне търговско споразумение с Брюксел. Според последната анкета на Ройтерс обаче близо 60% от валутните специалисти прогнозират, че паундът ще нарасне към 1,32 долара в края на този месец, когато Великобритания официално ще излезе от ЕС (на 31-ви януари), след което ще продължи да поскъпва обратно към 1,3500 долара до края на годината. Повод за тази прогноза дава факта, че повечето големи централни банки отслабиха паричната и лихвена политика през миналата година, включително Федералният резерв на САЩ, който намали на три пъти лихвените проценти през 2019 г., докато Английската централна банка запази основния си лихвен процент стабилно на ниво от 0,75%. Не се очаква АЦБ да промени лихвените ставки поне до 2022 г., докато Европейската централна банка, която разхлаби допълнително паричната и лихвена си политика през есента на 2019 година, се очаква да остане в изчаквателна позиция през следващите две години. Това кара анкетираните от Ройтерс анализатори да не очакват съществени движения на еврото спрямо британската лира до края на настоящата година. Според повечето от тях еврото ще се търгува около 0,8450 паунда към края на 2020-а година при текущи котировки в петък малко под 0,8500 паунда.", "date": "2020.01.10", "title": "Доларът удря всички валути в земята през 2020"}
{"url": "https://standartnews.com/svyat/trmp-pusna-poshcha-na-kim-chen-un-za-rozhdeniya-mu-den-411431.html", "text": "Президентът на САЩ Доналд Тръмп изпрати съобщение за рожден ден до лидера на Северна Корея Ким Чен-ун, заяви съветникът по националната сигурност на Южна Корея Чунг Юй-Йонг, съобщава \"Спутник\". В реч с репортери официалният представител, който се срещна с Тръмп тази седмица, заяви, че му е било съобщено да го предаде на Северна Корея и е доставено в Пхенян в четвъртък. \"В деня, в който се срещнахме, беше рожденият ден на Ким Чен-ун и президентът Тръмп си спомни това и ме помоли да предам съобщението\". Ким Чен-ун и Тръмп успяха да установят приятелски отношения през 2018 г., след като месеци наред си разменяха обиди и агресивни изявления. Тръмп стана първият действащ американски президент, стъпил на севернокорейска земя. Подобрените отношения между Пхенян и Вашингтон доведоха до решението на Северна Корея да въведе мораториум върху тестовете за ядрени и междуконтинентални балистични ракети и желанието да продължи денуклеаризация. Съобщенията в медиите информират, че \"романсът\" между двамата политици може да приключи, тъй като Ким Чен-ун наскоро обеща да възобнови ракетните изпитания и дори заплаши, че ще изпрати нежелан \"коледен подарък\" на САЩ. Въпреки очевидното напрежение между САЩ и Северна Корея, Тръмп вярва, че Ким Чен Ун ще изпълни ангажиментите си по денуклеаризацията. АП информира, че Чунг не разкрива какво точно е съобщението, но каза, че Сеул го е изпратил до Пхенян с \"подходящи средства\". Миналата седмица Ким откри новата година, като изрази дълбоки неудовлетворения заради задържаните ядрени преговори с администрацията на Тръмп и се ангажира да засили ядрения си арсенал като възпиращ фактор срещу санкциите и натиска, подобни на \"гангстерски\" от САЩ. Въпреки застоя в преговорите, Тръмп и Ким описват личните си отношения като добри. Тръмп се похвали с \"красивите\" писма, които е получил от Ким. Северна Корея никога не е потвърждавала официално датата на раждане на Ким. Макар да отразява посещението на Денис Родман през 2014 г., севернокорейските държавни медии заявиха, че бившата звезда на НБА е организирал баскетболна игра на 8 януари, за да отбележи рождения ден на Ким.", "date": "2020.01.10", "title": "Тръмп пусна поща на Ким Чен-ун за рождения му ден"}
{"url": "https://standartnews.com/biznes/sayt-na-obb-ni-pomaga-da-si-kupim-zhilishche-411462.html", "text": "ОББ представи уебсайта – www.ubbforhome.bg - насочен към клиенти, които са в процес на търсене на жилище и съответно търсят ипотечен кредит. Ако напишете колко лични средства сте отделили за купуване на имот и колко можете да си позволите да плащате месечно, получавате информация за максималната цена на имота, която можете да си позволите въз основа на ипотечен заем и лично участие, както и максималният срок за погасяване на заема. По-необичайното е, че ако можете да посочите град - София, Пловдив, Стара Загора, Варна, Бургас, Русе, квартал и някои параметри на търсения дом (например брой стаи, площ, година на строителство и т.н.), страницата ще ви покаже броя на имотите, предлагани за продажба, които отговарят на тези критерии, както и допълнителна интересна информация за района, който разглеждате. Подробна и допълнителна информация за имотите и районите, в които сте търсили, ще бъде получена, ако уговорите среща в клон на ОББ, което се случва автоматично на същата страница. Когато посетите клона и кандидатствате за ипотечен кредит, ще получите подробен отчет с конкретни имоти, които отговарят на вашия бюджет, както и подробни характеристики за избрания микрорайон на имота. Допълнителната информация за регионите включва интересни данни за гъстотата на населението и демографския му профил, графика на замърсяването на въздуха по месеци. Тя описва какви училища, паркове, транспортни линии има в квартала, колко банкомати, фитнес зали, магазини за хранителни стоки, аптеки и т.н.   \r\n ОББ засне и нов телевизионен клип за ипотечни кредити с програма за жилищна консултация. За ТВ клипа беше избран звезден кастинг, но светлините на прожекторите бяха обърнати към мишелова Хари, който въпреки епизодичната си роля в една сцена от клипа, открадна сърцата на целия екип и всички на снимачната площадка.   \r\n17-годишният Хари – името му идва от вида хищни птици, на които екземплярът е представител – „Харис Хаук”, е може би най-голямата кино звезда, тъй като участията му на снимачни площадки на филми и клипове са многобройни, разказва председателят на Соколарския съюз Анани Любенов. Хари е участвал в снимания у нас филм с Антонио Бандерас и Мелани Грифит „Autómata”. Пернатото е работило успешно за клипове с Ани Хоанг и Никос Верди, в турски сериал, както и във филма на ужасите „Погрешен завой 3”. Хари e напълно питомeн и дресиран, което е отнело години и продължава и в момента. Той е бил развъден в лондонски затвор по социална програма за социализация на лишените от свобода. \"Стандарт\" потърси Анани Любенов, за да ни разкаже повече за невероятния Хари. \r\n  \r\n \r\n- Хари е при мен от 14 години. Мишеловите на Харис ловуват в група, като глутница вълци, всеки знае своята роля и задача в лова. Навлизат в соколарството едва последните 30-40 години, но бързо се доказват като страхотни партньори. \r\n \r\n- Да, Хари има богата кариера на актьор, но е излюпен в Лондонския затвор и е работил там като пазач почти три години. Преди да дойде при мен е пазел затвора от гълъби и други неканени посетители. След като пристигна в България и се сработихме като тандем, сме снимали много филми, музикални клипове и реклами, партнирал си е с Антонио Бандерас, Никос Вертис, Графа и още много наши и чужди звезди. \r\n \r\n- Много е трудно да изградиш доверие и да се сработиш до такава степен с птицата, че да можеш спокойно и без притеснения и опасност за птицата, да лети свободна и все пак да изиграе сценария си. Това е и причината птиците актьори да не са голям брой. Дори лъва могат да го накарат да прави номера с камшик, но хищната птица, пусната свободно, сама прави избора дали да се върне при партньора си. \r\n \r\n- За наша радост собствениците не са много повече от соколарите, защото притежанието на хищна птица не те прави соколар, а отношението и заниманията с нея. В Български Соколарски Съюз членуват около 20 соколаря, има и деца който са помощник соколари и се учат на това древно изкуство. Соколарството се е практикувало в България от дълбока древност. От няколко години в България се организира Соколарска Надпревара, в която взимат участие все повече соколари и от чужбина. От над десет години традиционно Български Соколарски Съюз организира курбан в чест на свети Трифон, който е закрилник на соколарите. По света соколарството се цени много и се пазят и развиват неговите традиции, Соколарството е признато като нематериално изкуство от ЮНЕСКО през 2010 година. \r\n \r\n- Цените на птиците варират и човек трябва да е наясно какво търси и за какво ще го използва. Започват от 4-500 лева, за по-редки видове на търгове може да се стигне над милион. Каприза на хищните птици е времето което трябва да им се отделя, те се нуждаят от всекидневни грижи и внимание, това е и причината соколарсвото да не е хоби, а начин на живот. Не може да наречем работата с хищни птици дресировка, работим на партньорски начела. Най важно е първо да се подготви начинаещия соколар и след като е придобил знания да започне да работи с птица.", "date": "2020.01.10", "title": "Сайт на ОББ ни помага да си купим жилище"}
{"url": "https://standartnews.com/svyat/krstikha-snegorin-na-greta-tunberg-411444.html", "text": "Шофьор на снегорин в Шотландия кръсти машината си на екоактивистката Грета Тунберг, съобщи Нова тв. В службата по снегопочистване на Единбург било популярно всеки камион да носи името на известна личност. Така са увековечени покойният музикант Дейвид Бауи със снегорина David Plowie, известната група „Металика” (Grittalica), героят от “Междузвездни войни” Люк Скайуокър (Luke Snowalker). Снегоринът Gritter Tunberg, кръстен на младата шведска екозащитничка, е бил забелязан от туристи около Коледа, става ясно от публикуваните в мрежата снимки.", "date": "2020.01.10", "title": "Кръстиха снегорин на Грета Тунберг"}
{"url": "https://www.standartnews.com/sport/dzhokovich-klasira-srbiya-na-polufinal-v-atp-cup-411411.html", "text": "Световният №2 в тениса Новак Джокович се измъчи доста докато класира Сърбия на полуфинал срещу Русия в отборния турнир ATP Cup в Австралия.  Джокович успя да преодолее Денис Шаповалов след 4:6, 6:1 и 7:6(4) и отвори непреодолима разлика от 2:0 победи срещу тима на Канада след мачовете поединично. В другия полуфинал домакините чакат победителя от сблъсъка Испания - Белгия днес.", "date": "2020.01.10", "title": "Джокович класира Сърбия на полуфинал в ATP Cup"}
{"url": "https://www.standartnews.com/sport/sport-i-futbol-po-televiziite-na-10-yanuari-411415.html", "text": "Спорт и футбол по българските телевизи днес: 10:50 Северна комбинация: Световна купа във Вал ди Фиеме, ски скокове Eurosport 1 15:25 Биатлон: Световна купа в Оберхоф, спринт, мъже Eurosport 1 17:00 Тото, теглене на тиража bTV 18:55 Ски скокове: Световна купа във Вал ди Фиеме, квалификация Eurosport 1 21:00 Волейбол: Германия - Франция, финал на олимпийския квалификационен турнир /мъже/ БНТ 3 21:45 Футбол: Рен - Олимпик Марсилия Ринг 22,00 Футбол, Шефилд Юнайтед - Уест Хем Юнайтед Диема спорт 2", "date": "2020.01.10", "title": "Спорт и футбол по телевизиите на 10 януари"}
{"url": "https://standartnews.com/regionalni/chepelare-chestva-godishnina-ot-osvobozhdenieto-si-411436.html", "text": "На 16 януари Чепеларе чества годишнина от освобождението си. На този ден преди 142 години чепеларци посрещат руските войски и най-сетне настъпва дългоочакваната и изстрадана свобода. \r\n  \r\nЧестванията ще започнат в 11,30 часа на 16 януари 2020 г. пред паметната плоча, на мястото, където са посрещнати руските войски през 1878г. Ще бъде отслужена заупокойна молитва в памет на загиналите във войната за Освобождението, както и ще бъдат поднесени венци и цветя пред паметната плоча. В 12,00 часа ще тръгне шествие към паметника на Капитан Петко войвода, където ще бъдат произнесени празнични слова и ще бъдат поднесени венци и цветя.  ", "date": "2020.01.10", "title": "Чепеларе чества годишнина от освобождението си"}
{"url": "https://www.standartnews.com/sport/yosifov-berlin-e-nachalna-tochka-za-mladite-411404.html", "text": "България загуби от Германия с 1:3 гейма във втория полуфинал на олимпийската квалификация в Берлин и не се класира за финала днес. Така нашите момчета се простиха с мечтата си за квота за Токио 2020. За последно волейболистите ни са играли на олимпиада в Лондон 2012, където заеха четвъртото място. След мача с Германия капитанът на националите Виктор Йосифов за БНР, че тимът не е имал главното си оръжие – силния сервис. „Не успяхме да направим толкова асове, колкото срещу Сърбия. От друга страна германците ни затрудниха с техния начален удар. Нашите сервиси, които влизаха силно, те успяваха да ги задържат в игра. Тава направи разликата.“ „Този турнир показва прогрес и трябва да бъде една начална точка за отбора, за тези млади момчета, които от тук нататък продължават и ще бъдат основата на националния тим. Трябва да сме горди от това, което показахме всички заедно на този турнир. Подкрепяйте ни, защото това е бъдещето“.", "date": "2020.01.10", "title": "Йосифов: Берлин е начална точка за младите"}
{"url": "https://standartnews.com/regionalni/zhena-prati-mzha-si-v-bolnitsa-411466.html", "text": "77-годишен е бил настанен в болницата в Ардино след семейна свада, съобщават от ОД на МВР-Кърджали. Инцидентът станал малко след 19 часа в дома на пострадалия. По първоначални данни след конфликт между него и 73-годишната му съпруга мъжът бил ударен по главата. След преглед във Филиала на спешна помощ пострадалият бил хоспитализиран. Дежурна оперативна група от РУ-Ардино извършила оглед на мястото на произшествието. Образувано е досъдебно производство. Работата продължават група „Криминална полиция“ и разследващ полицай.  ", "date": "2020.01.10", "title": "Жена прати мъжа си в болница"}
{"url": "https://standartnews.com/regionalni/kmetove-razmenikha-podartsi-za-prvi-bebeta-na-2020-411440.html", "text": "Кметът на Силистра доктор Юлиян Найденов и градоначалникът на Ситово Сезгин Алиибрям размениха подаръци за първите бебета на 2020 година. Това стана на импровизирано тържество в областната болница в крайдунавския град,  откъдето лекарите изписаха две двойки новородени близнаци. Деян и Марина са рожби на Соня и Велизар Маринови от Силистра, а момчетата Айкут и Айтач са синове на Мелин и Айлин Махмуд от село Искра, община Ситово. Двамата кметове и родителите на четирите близначета се разбраха догодина да организират общ рожден на ден на  малчуганите и съвместният празник да стане  традиция. По традиция кметството в Силистра стимулира  младите семейства, като всяка година  подпомага с 300 лева родителите на първото за годината бебе в крайдунавската община. Местната управа в Ситово също планира стимули за двойките, които остават да живеят в родния си край. Миналата 2019 година в община Ситово са родени 38 деца, като 20 от тях са жители на село Искра, съобщи кметът Алиибрям.  ", "date": "2020.01.10", "title": "Кметове размениха подаръци за първи бебета на 2020"}
{"url": "https://www.standartnews.com/sport/dvama-napusnakha-natsionalniya-po-voleybol-411420.html", "text": "Загубата от Германия снощи в Берлин с 1:3 гейма на полуфинала  на олимпийската квалификация се оказа последният мач с националната фланелка за двама от опитните ни волейболисти. Капитанът Виктор Йосифов (на 34 г.) и 37-годишният Теодор Салпаров обявиха, че повече няма да играят за държавния тим. Те бяха сред играчите, които имаха основна заслуга за успехите на България в последните години. Йосифов и Салпаров са категорични, че олимпийската квалификация в Берлин е последното им участие за националния отбор. Капитанът вчера изигра великолепен мач срещу Германия, но усилията му не стигнаха за победа над Бундестима. Според Йосифов квалификацията в Берлин е показала, че младите вече са израснали и трябва да им се гласува доверие.", "date": "2020.01.10", "title": "Двама напуснаха националния по волейбол"}
{"url": "https://standartnews.com/regionalni/rabotilnitsa-za-roditeli-otvori-unicef-v-dulovo-411443.html", "text": "Програма за родители стартира в община дулово.В продължение на три години съвместно с UNICEF екипът на Центъра за обществена подкрепа в града ще предложи на родителите в града по 14 работилници. Дългосрочната цел на тази програма е да създаде устойчив модел за подкрепа на родители на малки деца на възраст до 4 години, както и на бъдещи родители. Програмата „Работилница за родители – да пораснем заедно“ е предназначена за родители на много малки деца – от 0 до 4 години. В основата й са залегнали съвременните разбирания за развитието на детето през периода на най-ранното детство и ролята на родителите и семейната среда, за разгръщане на потенциала на детската личност. Основополагащо в нея е разбирането, че родителството трябва да бъде в най-добрия интерес на детето, т.е да насърчава положителните отношения между възрастни и деца, които да допринасят за развитието както на детето, така и на родителя. Програмата е универсална – насочена към всички родители, като им осигурява възможност да споделят своя опит, знания и притеснения, свързани с отглеждането, общуването с най-малките деца, както и да разширят познанията си за детското развитие и психологически потребности в най-ранното детство.  ", "date": "2020.01.10", "title": "„Работилница за родители“ отвори UNICEF в Дулово"}
{"url": "https://www.standartnews.com/sport/petrovich-oshche-rabotel-za-tsska-sofiya-411416.html", "text": "Люпко Петрович продължава да работи в ЦСКА, въпреки информациите, че легендарният сърбин вече няма нищо общо с клуба, твърди Новспорт. Самият специалист разкри, че все още е съветник на собственика Гриша Ганчев.  Петрович стана част от треньорския щаб на ЦСКА-София, след като от “Армията” беше освободен Нестор Ел Маестро. Впоследствие той бе назначен за главен треньор. В началото на октомври обаче Люпко се отказа от поста, а до днес съдбата му бе неясна, като сърбинът не беше споделял нито дума пред медиите по този въпрос. “Пак съм съветник на Гриша Ганчев. Като такъв дойдох на “Армията”, такъв съм и сега. Това е единственото, което мога да кажа за момента, но предпочитам да не говоря много-много”, обясни Петрович. Според запознати Люпко е натоварен с работа по селекцията на ЦСКА и не се меси в работата на бившия му асистент Милош Крушчич, който към този момент е старши треьнор.", "date": "2020.01.10", "title": "Петрович още работел за ЦСКА-София"}
{"url": "https://www.standartnews.com/sport/kobrata-i-dzhoshua-pregovaryat-za-mach-411422.html", "text": "Родната звезда в бокса Кубрат Пулев е следващият съперник на Антъни Джошуа, гръмна \"Скай спортс\". Според авторитетната телевизия щабовете на двамата боксьори вече преговарят за мач за световната титла. \r\nКакто е известно, Кобрата е задължителен претендент за пояса на IBF, а Джошуа трябва да защитава тази титла, както и пояса на Световната боксова организация (WBO). \r\n\"Беше ни казано, че щабовете на Пулев и Джошуа преговарят и са поискали крайният срок да бъде удължен до 31 януари\", обяви говорителят на IBF. \r\n \r\nВероятността такъв мач да има се увеличава и от факта, че претендентът на WBO Александър Усик се насочва към друг съперник. Украинецът, който държеше всички титли в полутежка категория, се качи в най-тежката дивизия и вече проведе един мач. Усик вече е избрал да се бие срещу Дерек Чисора в Лондон през март.", "date": "2020.01.10", "title": "Кобрата и Джошуа преговарят за мач"}
{"url": "https://standartnews.com/regionalni/sbrakha-26-200-leva-za-lechenieto-na-vasko-i-myurfe-411475.html", "text": "Над 26 200 лева са събрани по време на традиционната благотворителна кампания „Да подарим надежда за Коледа\", която се провежда ежегодно под патронажа на областния управител на Кърджали. В инициативата през 2019 г. участваха 41 дарители – учебни заведения от  областта, Центрове за работа с деца, читалища, Регионалната структура на Съюза на инвалидите, РД „Социално подпомагане”. Кампанията обедини жителите на областта в подкрепа на 6-годишния Васил Търпанов от Кърджали и Мюрфе Юсеин, на 13 години, от с. Бащино. И двамата са диагностицирани с тумор в мозъка и се нуждаят от постоперативно лечение. На 19 декември във фоайето на театъра в Кърджали се проведе традиционният коледен базар, на който ученици от цялата област продаваха ръчно изработени сувенири, картички, сурвачки, лакомства и предмети за бита в подкрепа на благородната кауза. Празничната вечер продължи и с голям концерт на ученици от ЕГ „Христо Ботев” Кърджали, като предостави най–голямата сума - близо 11 300 лв. Участваха и ученици от Крумовград, Ардино и Джебел. „Хората в Кърджали разтвориха сърцата си за тези две деца. Ако има по-малко позитивен момент в кампанията е, че за съжаление, бизнесът в Кърджали не реагира така както очаквахме, нямаме постъпили суми от фирми”, изтъкна областният управител Никола Чанев и благодари на всички ученици, институции, граждани, подкрепили инициативата.", "date": "2020.01.10", "title": "Събраха 26 200 лева за лечението на Васко и Мюрфе"}
{"url": "https://standartnews.com/regionalni/ziko-zamrazi-zaplatata-si-vdiga-nay-niskite-411467.html", "text": "Заплата на пловдивския кмет Здравко Димитров-Зико остава замразена, но ще бъдат увеличени парите на най-нископлатените служители през настоящата година. Това стана ясно по време на представяне на бюджет 2020, съобщи „Марица“. \r\n„Въпреки че заплатите на ръководните позиции в общината се плащат от делегирани дейности от държавата, те няма да бъдат повишавани. Тяхната сума няма как да засегне пловдивчани“, уточни кметът Здравко Димитров. По думите му не било етично ръководството на Общината да си вдигне заплатите в година на повишаване на данъците. \r\nУвеличение на най-ниско платените служители в общината обаче щяло да има. Причината е новата минимална заплата, която от януари е 610 лв. В проекта било предвидено възнагражденията да се вдигнат с до 10%, но не повече от 100 лв.  ", "date": "2020.01.10", "title": "Зико замрази заплатата си, вдига най-ниските"}
{"url": "https://www.standartnews.com/sport/petkov-podpisa-nov-dogovor-s-levski-411448.html", "text": "Нападателят Мартин Петков продължи договора си с ПФК Левски до лятото на 2023 година. Петков е част от първия отбор на Левски от сезон 2018/2019 година. Изиграл е 18 мача, в които е отбелязал 2 гола. Юношески национал на България до 19 години. ПФК Левски пожелава на Мартин много голове и бъдещи щастливи мигове с любимия клуб.", "date": "2020.01.10", "title": "Петков подписа нов договор с Левски"}
{"url": "https://www.standartnews.com/sport/sent-eutien-plashcha-lechenieto-na-georgi-dimitrov-411474.html", "text": "Следващата фаза от лечението на Георги Димитров - Джеки е химиотерапия, информира \"Блиц\". Възстановяването на футболната легенда от операцията на дебелото черво върви добре. На Димитров обаче предстои продължително лечение, въпреки че злокачественият тумор беше премахнат от хирурзите в \"Софиямед\". Следващата фаза от лечението на Георги Димитров - Джеки е химиотерапия, информира \"Блиц\". Възстановяването на футболната легенда от операцията на дебелото черво върви добре. На Димитров обаче предстои продължително лечение, въпреки че злокачественият тумор беше премахнат от хирурзите в \"Софиямед\". Химиотерапията ще се проведе във Франция. Лечението там ще бъде поето изцяло от бившия клуб на Джеки Сент Етиен. Французите са се свързали с Димитров и са му съобщили, че ще са плътно до него и ще му помогнат да оздравее напълно. Георги Димитров - Джеки е една от големите личности в истората на българския футбол за всичмки времена. Дългогодишен капитан на ЦСКА и националния ни отбор, участавал в редица легендарни мачове и с \"червените\", и с държавния ни тим. ", "date": "2020.01.10", "title": "Сент Етиен плаща лечението на Георги Димитров"}
{"url": "https://www.standartnews.com/sport/grisho-uspekht-ne-beshe-sluchaen-411457.html", "text": "Най-добрият български тенисист Григор Димитров използва профила си в Инстаграм, за да благодари на своите съотборници за отличното отборно представяне на ATP Cup. \r\n \r\n„Успехът не е случайно нещо. Той е плод на упорита работа, лишения, учене, самообразоване, саможертва и най-вече любов към това, което вършиш и любов към това, което се учиш да вършиш. Прегръщам победите и пораженията! Благодаря на Родината и на невероятния ми отбор!\", написа Григор Димитров. \r\n \r\nОтборът на България приключи на девето място в надпреварата, като само липсата на шанс и една спечелена среща попречи на Гришо,  Димитър Кузманов, Александър Лазаров, Александър Донски и Адриан Андреев да се класират за четвъртфиналите. на турнира.", "date": "2020.01.10", "title": "Гришо: Успехът не беше случаен"}
{"url": "https://www.standartnews.com/sport/pochina-legenda-na-beroe-411447.html", "text": "Легендата на Берое Петко Петков напусна този свят на 73-годишна възраст, съобщиха от старозагорския клуб.  „Каквото и да напишем за големия Петко Петков ще бъде малко! Истински отдаден на зеления отбор, винаги верен, истински бероец! Рекордьорът по отбелязани голове за любимия отбор, печелил купи и безброй мачове със зелената фланелка!\", написаха от Берое. Петков изигра 263 мача за старозагорци, в които отбеляза 192 гола. Роденият в пазарджишкото село Синитово футболист има 33 двубоя с 5 попадения за националния отбор. Той е играл още за Аустрия (Виена) и Академик (Свищов). Допълнително ще бъдат съобщени подробности за поклонението пред големия български футболист.", "date": "2020.01.10", "title": "Почина легенда на Берое"}
{"url": "https://www.standartnews.com/sport/derbito-roma-yuventus-pryako-po-max-sport-prez-uikenda-411451.html", "text": "Дербито от XIX кръг на Серия А Рома – Ювентус е гвоздеят в програмата на   през този уикенд. Двата отбора влизат в мача без право на грешка. Старата госпожа е в необичайна за последните сезони роля на догонващ, като всяка загуба на точки може да бъде решаваща в надпреварата с Интер за първото място. Задачата на Юве обаче няма да бъде никак лесна, тъй като бианконерите традиционно имат проблеми при гостуванията си на Олимпико. Шампионите нямат победа срещу Рома във Вечния град от 2014 г., а в последните си 4 гостувания са допуснали 3 поражения. От своя страна вълците заемат 4-та позиция в класирането, но имат само точка аванс пред следващия Аталанта, което прави и борбата за зона „Шампионска лига“ също изключително оспорвана и задължава Рома да търси успеха в двубоя. Дербито Рома – Ювентус може да гледате пряко по   в неделя, 12 януари, от 21:45 часа. Друг вълнуващ сблъсък от Серия А през този кръг, който ще може да проследите на живо, е срещата между Интер и Аталанта. Мачът е в събота, 11 януари, от 21:45 часа и ще бъде предаван по  . Преди това, отново на честотите на  , но от 19:00 часа, ще се изиграе и още един интригуващ двубой от кръга в Серия А – Лацио срещу Наполи. Този уикенд MAX Sport ще Ви направи свидетели и на заключителната част от новия национален тенис турнир ATP Cup. В събота от 02:00 часа е първият полуфинал от надпреварата, а вторият сблъсък във финалната четворка по програма трябва да започне в 09:30. Големият финал, който ще излъчи шампиона, е в неделя (12 януари) и началото му ще бъде дадено в 09:30 часа българско време. Всички тези двубои може да гледате пряко по  .", "date": "2020.01.10", "title": "Дербито Рома-Ювентус пряко по MAX Sport през уикенда"}
{"url": "https://www.standartnews.com/sport/klub-ot-shchatite-pozhela-mlada-zvezda-na-levski-411481.html", "text": "Най-прогресиращият български футболист за 2019 година - Станислав Иванов продължава да генерира интерес към своята особа. Според медии в САЩ, младата звезда на Левски е обект на интерес от страна на Чикаго Файър. В МЛС клубовете се подготвят за новия сезон, който започва в края на февруари. През миналия бившият тим на Христо Стоичков завърши на незадоволителното 17 -то място и не успя да се добере до плейофите. Поради този факт, ръководството готви сериозна селекция, за да може да атакува челните позиции и място във финалите. От 27 декември Чикаго е воден от бившия швейцарски национал Рафаел Вики. От Левски пък вече на няколко пъти заявиха, че изобщо няма да продават своята звезда за скромна трансферна сума.", "date": "2020.01.10", "title": "Клуб от Щатите пожела млада звезда на Левски"}
{"url": "https://www.standartnews.com/sport/lyubo-ganev-prandi-ne-e-osvoboden-chakame-doklada-mu-411487.html", "text": "Вицепрезидентът и кандидат за шеф на волейболната федерацията Любо Ганев даде интервю за Novsport.com. Той заяви, че централата няма да бърза с избора на нов треньор на мъжете, а също така и че договорът на Силвано Пранди е изтекъл с края на квалификацията в Берлин и сега ръководството на БФВ очаква доклад за свършената работа. \"Неговата цел беше да класира отбора за Олимпийските игри. Сега очакваме доклада му и тогава ще коментираме. В моята управленска платформа съм заложил включването на треньорски съвет. Целта е да има специалисти, които да анализират кой треньор е най-подходящ. Трябва добре да обмислим. Момчетата играха супер и показаха как трябва да се играе за България. Лично аз съм много доволен, въпреки че не се класирахме за Олимпиадата. Понякога трябва и повече късмет. Няма смисъл да разубеждаваме Салпаров и Йосифов. Те са на години, така са преценили и аз уважавам тяхното решение да се откажат. Желая им успех!\", завърши легендарният волейболист.", "date": "2020.01.10", "title": "Любо Ганев:Пранди не е освободен,чакаме доклада му"}
{"url": "https://www.standartnews.com/sport/levski-se-otdalechava-ot-cheshka-zvezda-411491.html", "text": "Новините да чакания трансфер на Йозеф Хушбауер в Левски не са добри. Според iSport.cz, Славия (Прага) и \"сините\" привидно се разбрали за всичко около сделката, но в последния момент тя пропаднала, тъй като изникнали неочаквания различия между двете страни. Чехите са на мнение, че към този момент подписът на Хушбауер вече не бил на дневен ред за столичния гранд. Договорът на играча със Славия изтича през лятото на 2020 година, а пражкият клуб желае сега да се раздели с футболиста си, за да успее да му вземе солидна сума пари  ", "date": "2020.01.10", "title": "Левски се отдалечава от чешка звезда"}
{"url": "https://standartnews.com/sport/dzhokovich-klasira-srbiya-na-polufinal-v-atp-cup-411411.html", "text": "Световният №2 в тениса Новак Джокович се измъчи доста докато класира Сърбия на полуфинал срещу Русия в отборния турнир ATP Cup в Австралия.  Джокович успя да преодолее Денис Шаповалов след 4:6, 6:1 и 7:6(4) и отвори непреодолима разлика от 2:0 победи срещу тима на Канада след мачовете поединично. В другия полуфинал домакините чакат победителя от сблъсъка Испания - Белгия днес.", "date": "2020.01.10", "title": "Джокович класира Сърбия на полуфинал в ATP Cup"}
{"url": "https://standartnews.com/sport/dvama-napusnakha-natsionalniya-po-voleybol-411420.html", "text": "Загубата от Германия снощи в Берлин с 1:3 гейма на полуфинала  на олимпийската квалификация се оказа последният мач с националната фланелка за двама от опитните ни волейболисти. Капитанът Виктор Йосифов (на 34 г.) и 37-годишният Теодор Салпаров обявиха, че повече няма да играят за държавния тим. Те бяха сред играчите, които имаха основна заслуга за успехите на България в последните години. Йосифов и Салпаров са категорични, че олимпийската квалификация в Берлин е последното им участие за националния отбор. Капитанът вчера изигра великолепен мач срещу Германия, но усилията му не стигнаха за победа над Бундестима. Според Йосифов квалификацията в Берлин е показала, че младите вече са израснали и трябва да им се гласува доверие.", "date": "2020.01.10", "title": "Двама напуснаха националния по волейбол"}
{"url": "https://standartnews.com/sport/yosifov-berlin-e-nachalna-tochka-za-mladite-411404.html", "text": "България загуби от Германия с 1:3 гейма във втория полуфинал на олимпийската квалификация в Берлин и не се класира за финала днес. Така нашите момчета се простиха с мечтата си за квота за Токио 2020. За последно волейболистите ни са играли на олимпиада в Лондон 2012, където заеха четвъртото място. След мача с Германия капитанът на националите Виктор Йосифов за БНР, че тимът не е имал главното си оръжие – силния сервис. „Не успяхме да направим толкова асове, колкото срещу Сърбия. От друга страна германците ни затрудниха с техния начален удар. Нашите сервиси, които влизаха силно, те успяваха да ги задържат в игра. Тава направи разликата.“ „Този турнир показва прогрес и трябва да бъде една начална точка за отбора, за тези млади момчета, които от тук нататък продължават и ще бъдат основата на националния тим. Трябва да сме горди от това, което показахме всички заедно на този турнир. Подкрепяйте ни, защото това е бъдещето“.", "date": "2020.01.10", "title": "Йосифов: Берлин е начална точка за младите"}
{"url": "https://standartnews.com/sport/sport-i-futbol-po-televiziite-na-10-yanuari-411415.html", "text": "Спорт и футбол по българските телевизи днес: 10:50 Северна комбинация: Световна купа във Вал ди Фиеме, ски скокове Eurosport 1 15:25 Биатлон: Световна купа в Оберхоф, спринт, мъже Eurosport 1 17:00 Тото, теглене на тиража bTV 18:55 Ски скокове: Световна купа във Вал ди Фиеме, квалификация Eurosport 1 21:00 Волейбол: Германия - Франция, финал на олимпийския квалификационен турнир /мъже/ БНТ 3 21:45 Футбол: Рен - Олимпик Марсилия Ринг 22,00 Футбол, Шефилд Юнайтед - Уест Хем Юнайтед Диема спорт 2", "date": "2020.01.10", "title": "Спорт и футбол по телевизиите на 10 януари"}
{"url": "https://standartnews.com/regionalni/parking-sbira-15-koli-na-myasto-za-tri-411486.html", "text": "Първата по рода си паркинг кула у нас бе открита днес в Пловдив. Автоматичният паркинг заработи днес, след като собствениците му и областният управител Дани Каназирева прерязаха лентата на модерното съоръжение. Модулният паркинг е на седем нива и се намира до Сточна гара в Пловдив. Кулата е с площ 42 кв. м и на нея могат да паркират 15 автомобила. Тя ще работи денонощно под 24-часово видеонаблюдение. Всяко от паркоместата може да се резервира, като абонаментът за месец ще струва около 90 лева. Съоръжението спестява огромно пространство и може да бъде изградено на калкан, под кооперации и на презастроени терени. Паркирането става лесно и бързо, а докато колата е на паркинг там, тя е напълно застрахована. Съоръжението ще издържа на земетресение от 9-а степен, а колите в него са напълно защитени от влиянието на климатичните условия. Според собствениците платформата се сглобява много бързо, а изграждането е близо два пъти по-евтино от строеж на бетонен паркинг. Кулата може да се премести по всяко едно време и е изключително подходяща за централните презастроени части на града. Внедряването на новата технология на повече места в града под тепетата може да реши проблемите с паркирането, смятат собствениците, сред които е рали шампионът Костадин Щерев.", "date": "2020.01.10", "title": "Паркинг събира 15 коли на място за три"}
{"url": "https://standartnews.com/sport/kobrata-i-dzhoshua-pregovaryat-za-mach-411422.html", "text": "Родната звезда в бокса Кубрат Пулев е следващият съперник на Антъни Джошуа, гръмна \"Скай спортс\". Според авторитетната телевизия щабовете на двамата боксьори вече преговарят за мач за световната титла. \r\nКакто е известно, Кобрата е задължителен претендент за пояса на IBF, а Джошуа трябва да защитава тази титла, както и пояса на Световната боксова организация (WBO). \r\n\"Беше ни казано, че щабовете на Пулев и Джошуа преговарят и са поискали крайният срок да бъде удължен до 31 януари\", обяви говорителят на IBF. \r\n \r\nВероятността такъв мач да има се увеличава и от факта, че претендентът на WBO Александър Усик се насочва към друг съперник. Украинецът, който държеше всички титли в полутежка категория, се качи в най-тежката дивизия и вече проведе един мач. Усик вече е избрал да се бие срещу Дерек Чисора в Лондон през март.", "date": "2020.01.10", "title": "Кобрата и Джошуа преговарят за мач"}
{"url": "https://www.standartnews.com/sport/tsska-bez-oshche-edin-mlad-igrach-prez-proletta-411485.html", "text": "Още един млад играч на ЦСКА няма да бъде в отбора през пролетния сезон. След като Стойчо Атанасов бе продаден на Арда, сега Митко Митков ще доиграе сезона под наем в Дунав. Роденият в Червен бряг футболист може да играе като ляво крило, ляв полузащитник или ляв краен бранител. Юношата на Литекс преминава в школата на ЦСКА през 2016 година. Дебютът му за първия отбор на \"червените\" е именно срещу Дунав при загубата 1:0 в Русе на 31 май 2017 година. Бързоногият играч има 5 мача за тима на България до 17 години и 5 мача за отбора до 19 години като общо е отбелязал и 3 гола.", "date": "2020.01.10", "title": "ЦСКА без още един млад играч през пролетта"}
{"url": "https://standartnews.com/sport/petrovich-oshche-rabotel-za-tsska-sofiya-411416.html", "text": "Люпко Петрович продължава да работи в ЦСКА, въпреки информациите, че легендарният сърбин вече няма нищо общо с клуба, твърди Новспорт. Самият специалист разкри, че все още е съветник на собственика Гриша Ганчев.  Петрович стана част от треньорския щаб на ЦСКА-София, след като от “Армията” беше освободен Нестор Ел Маестро. Впоследствие той бе назначен за главен треньор. В началото на октомври обаче Люпко се отказа от поста, а до днес съдбата му бе неясна, като сърбинът не беше споделял нито дума пред медиите по този въпрос. “Пак съм съветник на Гриша Ганчев. Като такъв дойдох на “Армията”, такъв съм и сега. Това е единственото, което мога да кажа за момента, но предпочитам да не говоря много-много”, обясни Петрович. Според запознати Люпко е натоварен с работа по селекцията на ЦСКА и не се меси в работата на бившия му асистент Милош Крушчич, който към този момент е старши треьнор.", "date": "2020.01.10", "title": "Петрович още работел за ЦСКА-София"}
{"url": "https://standartnews.com/sport/pochina-legenda-na-beroe-411447.html", "text": "Легендата на Берое Петко Петков напусна този свят на 73-годишна възраст, съобщиха от старозагорския клуб.  „Каквото и да напишем за големия Петко Петков ще бъде малко! Истински отдаден на зеления отбор, винаги верен, истински бероец! Рекордьорът по отбелязани голове за любимия отбор, печелил купи и безброй мачове със зелената фланелка!\", написаха от Берое. Петков изигра 263 мача за старозагорци, в които отбеляза 192 гола. Роденият в пазарджишкото село Синитово футболист има 33 двубоя с 5 попадения за националния отбор. Той е играл още за Аустрия (Виена) и Академик (Свищов). Допълнително ще бъдат съобщени подробности за поклонението пред големия български футболист.", "date": "2020.01.10", "title": "Почина легенда на Берое"}
{"url": "https://www.standartnews.com/sport/kray-salparov-i-yosifov-napusnakha-natsionalniya-otbor-411494.html", "text": "Двама от най-опитните и основни играчи сложиха официално край на своята кариера в националния отбор по волейбол. Загубата от Германия с 1:3 бе последен мач за капитана Виктор Йосифов и либерото Теодор Салпаров. \r\n \r\nПоследният се сбогува с националния отбор по волейбол с емоционално обръщение. \r\n \r\n\"Не ми е лесно да опиша всички години и емоции, които са събрани в душата ми и да ви ги предам в няколко изречения, но ще опитам\", започва Салпаров обръщението си във Facebook. \r\n \r\n\"Влязох в отбора, когато бях едва на 17! Сега съм на 37! По-голямата част от живота ми до момента е преминала там! С момчетата често сме прекарвали повече време заедно, отколкото с близките си! Докато играем за флага през тези години, ние израствахме, родиха се децата ни, едни идваха - други си отиваха, но едно не се промени - желанието ни да прославяме България с успехи\", казва либерото. \r\n \r\n\"Този турнир показва прогрес и трябва да бъде една начална точка за отбора, за тези млади момчета, които от тук нататък продължават и ще бъдат основата на националния тим. Трябва да сме горди от това, което показахме всички заедно на този турнир. Подкрепяйте ни, защото това е бъдещето\", заяви Виктор Йосифов. \r\n \r\n ", "date": "2020.01.10", "title": "Край. Салпаров и Йосифов напуснаха националния отбор"}
{"url": "https://standartnews.com/sport/tsska-bez-oshche-edin-mlad-igrach-prez-proletta-411485.html", "text": "Още един млад играч на ЦСКА няма да бъде в отбора през пролетния сезон. След като Стойчо Атанасов бе продаден на Арда, сега Митко Митков ще доиграе сезона под наем в Дунав. Роденият в Червен бряг футболист може да играе като ляво крило, ляв полузащитник или ляв краен бранител. Юношата на Литекс преминава в школата на ЦСКА през 2016 година. Дебютът му за първия отбор на \"червените\" е именно срещу Дунав при загубата 1:0 в Русе на 31 май 2017 година. Бързоногият играч има 5 мача за тима на България до 17 години и 5 мача за отбора до 19 години като общо е отбелязал и 3 гола.", "date": "2020.01.10", "title": "ЦСКА без още един млад играч през пролетта"}
{"url": "https://standartnews.com/sport/petkov-podpisa-nov-dogovor-s-levski-411448.html", "text": "Нападателят Мартин Петков продължи договора си с ПФК Левски до лятото на 2023 година. Петков е част от първия отбор на Левски от сезон 2018/2019 година. Изиграл е 18 мача, в които е отбелязал 2 гола. Юношески национал на България до 19 години. ПФК Левски пожелава на Мартин много голове и бъдещи щастливи мигове с любимия клуб.", "date": "2020.01.10", "title": "Петков подписа нов договор с Левски"}
{"url": "https://standartnews.com/sport/lyubo-ganev-prandi-ne-e-osvoboden-chakame-doklada-mu-411487.html", "text": "Вицепрезидентът и кандидат за шеф на волейболната федерацията Любо Ганев даде интервю за Novsport.com. Той заяви, че централата няма да бърза с избора на нов треньор на мъжете, а също така и че договорът на Силвано Пранди е изтекъл с края на квалификацията в Берлин и сега ръководството на БФВ очаква доклад за свършената работа. \"Неговата цел беше да класира отбора за Олимпийските игри. Сега очакваме доклада му и тогава ще коментираме. В моята управленска платформа съм заложил включването на треньорски съвет. Целта е да има специалисти, които да анализират кой треньор е най-подходящ. Трябва добре да обмислим. Момчетата играха супер и показаха как трябва да се играе за България. Лично аз съм много доволен, въпреки че не се класирахме за Олимпиадата. Понякога трябва и повече късмет. Няма смисъл да разубеждаваме Салпаров и Йосифов. Те са на години, така са преценили и аз уважавам тяхното решение да се откажат. Желая им успех!\", завърши легендарният волейболист.", "date": "2020.01.10", "title": "Любо Ганев:Пранди не е освободен,чакаме доклада му"}
{"url": "https://standartnews.com/sport/klub-ot-shchatite-pozhela-mlada-zvezda-na-levski-411481.html", "text": "Най-прогресиращият български футболист за 2019 година - Станислав Иванов продължава да генерира интерес към своята особа. Според медии в САЩ, младата звезда на Левски е обект на интерес от страна на Чикаго Файър. В МЛС клубовете се подготвят за новия сезон, който започва в края на февруари. През миналия бившият тим на Христо Стоичков завърши на незадоволителното 17 -то място и не успя да се добере до плейофите. Поради този факт, ръководството готви сериозна селекция, за да може да атакува челните позиции и място във финалите. От 27 декември Чикаго е воден от бившия швейцарски национал Рафаел Вики. От Левски пък вече на няколко пъти заявиха, че изобщо няма да продават своята звезда за скромна трансферна сума.", "date": "2020.01.10", "title": "Клуб от Щатите пожела млада звезда на Левски"}
{"url": "https://standartnews.com/sport/levski-se-otdalechava-ot-cheshka-zvezda-411491.html", "text": "Новините да чакания трансфер на Йозеф Хушбауер в Левски не са добри. Според iSport.cz, Славия (Прага) и \"сините\" привидно се разбрали за всичко около сделката, но в последния момент тя пропаднала, тъй като изникнали неочаквания различия между двете страни. Чехите са на мнение, че към този момент подписът на Хушбауер вече не бил на дневен ред за столичния гранд. Договорът на играча със Славия изтича през лятото на 2020 година, а пражкият клуб желае сега да се раздели с футболиста си, за да успее да му вземе солидна сума пари  ", "date": "2020.01.10", "title": "Левски се отдалечава от чешка звезда"}
{"url": "https://standartnews.com/sport/grisho-uspekht-ne-beshe-sluchaen-411457.html", "text": "Най-добрият български тенисист Григор Димитров използва профила си в Инстаграм, за да благодари на своите съотборници за отличното отборно представяне на ATP Cup. \r\n \r\n„Успехът не е случайно нещо. Той е плод на упорита работа, лишения, учене, самообразоване, саможертва и най-вече любов към това, което вършиш и любов към това, което се учиш да вършиш. Прегръщам победите и пораженията! Благодаря на Родината и на невероятния ми отбор!\", написа Григор Димитров. \r\n \r\nОтборът на България приключи на девето място в надпреварата, като само липсата на шанс и една спечелена среща попречи на Гришо,  Димитър Кузманов, Александър Лазаров, Александър Донски и Адриан Андреев да се класират за четвъртфиналите. на турнира.", "date": "2020.01.10", "title": "Гришо: Успехът не беше случаен"}
{"url": "https://standartnews.com/sport/sent-eutien-plashcha-lechenieto-na-georgi-dimitrov-411474.html", "text": "Следващата фаза от лечението на Георги Димитров - Джеки е химиотерапия, информира \"Блиц\". Възстановяването на футболната легенда от операцията на дебелото черво върви добре. На Димитров обаче предстои продължително лечение, въпреки че злокачественият тумор беше премахнат от хирурзите в \"Софиямед\". Следващата фаза от лечението на Георги Димитров - Джеки е химиотерапия, информира \"Блиц\". Възстановяването на футболната легенда от операцията на дебелото черво върви добре. На Димитров обаче предстои продължително лечение, въпреки че злокачественият тумор беше премахнат от хирурзите в \"Софиямед\". Химиотерапията ще се проведе във Франция. Лечението там ще бъде поето изцяло от бившия клуб на Джеки Сент Етиен. Французите са се свързали с Димитров и са му съобщили, че ще са плътно до него и ще му помогнат да оздравее напълно. Георги Димитров - Джеки е една от големите личности в истората на българския футбол за всичмки времена. Дългогодишен капитан на ЦСКА и националния ни отбор, участавал в редица легендарни мачове и с \"червените\", и с държавния ни тим. ", "date": "2020.01.10", "title": "Сент Етиен плаща лечението на Георги Димитров"}
{"url": "https://standartnews.com/sport/derbito-roma-yuventus-pryako-po-max-sport-prez-uikenda-411451.html", "text": "Дербито от XIX кръг на Серия А Рома – Ювентус е гвоздеят в програмата на   през този уикенд. Двата отбора влизат в мача без право на грешка. Старата госпожа е в необичайна за последните сезони роля на догонващ, като всяка загуба на точки може да бъде решаваща в надпреварата с Интер за първото място. Задачата на Юве обаче няма да бъде никак лесна, тъй като бианконерите традиционно имат проблеми при гостуванията си на Олимпико. Шампионите нямат победа срещу Рома във Вечния град от 2014 г., а в последните си 4 гостувания са допуснали 3 поражения. От своя страна вълците заемат 4-та позиция в класирането, но имат само точка аванс пред следващия Аталанта, което прави и борбата за зона „Шампионска лига“ също изключително оспорвана и задължава Рома да търси успеха в двубоя. Дербито Рома – Ювентус може да гледате пряко по   в неделя, 12 януари, от 21:45 часа. Друг вълнуващ сблъсък от Серия А през този кръг, който ще може да проследите на живо, е срещата между Интер и Аталанта. Мачът е в събота, 11 януари, от 21:45 часа и ще бъде предаван по  . Преди това, отново на честотите на  , но от 19:00 часа, ще се изиграе и още един интригуващ двубой от кръга в Серия А – Лацио срещу Наполи. Този уикенд MAX Sport ще Ви направи свидетели и на заключителната част от новия национален тенис турнир ATP Cup. В събота от 02:00 часа е първият полуфинал от надпреварата, а вторият сблъсък във финалната четворка по програма трябва да започне в 09:30. Големият финал, който ще излъчи шампиона, е в неделя (12 януари) и началото му ще бъде дадено в 09:30 часа българско време. Всички тези двубои може да гледате пряко по  .", "date": "2020.01.10", "title": "Дербито Рома-Ювентус пряко по MAX Sport през уикенда"}
{"url": "https://standartnews.com/kultura/onnik-karanfilyan-tantsuvashchiyat-po-vzheto-411437.html", "text": "Онник Каранфилян празнува 30 години творчество в столичната галерия „Контраст“ с прекрасната експозиция , представена с метафоричното мото „Танцуващият по въжето“. От 14 януари майсторът на графичното изкуство показва нови творби и класики във високосната си юбилейна изложба. Чрез тях той изпраща посланията си – за някои  животът е безкрайно изпитание и борба да оцелееш, за други е забавление, с което преминават през бурите. За нега е игра на въже, по което можеш да ходиш, но само ако знаеш как да балансираш. „Животът е много отмъстителен, ако не го живеем истински“, казва художникът,за когото изкуството е предизвикателство,чрез което се опитваме да се докоснем до Създателя и същевременно безкрайна игра… Виртуозен рисувач с невероятна фантазия –Онник е майстор на дълбокия печат. Във време, в което доминират дигиталните технологии, той продължава  да работи  в техниката на сухата игла, офорта, мецотинтото и акватинтата. С многопластови естетически  и художествени внушения гравюрите му те принуждават  да спреш,  да се вгледаш  в безкрайното количество  сюжети, фигури  и детайли, често събрани на едно място по фантасмагористичен начин, типичен  за този Homo Ludens - вечно играещ, забавляващ се и самозабавляващ се художник. „Животът е като алкохола - не поемай повече,  отколкото можеш да понесеш“, категоричен е артистът. Сега ще бъдат представени и правените от него книжни знаци- ex-libris – знакът, пряко свързан с живота  на книгата, появил се още през XV век като своеобразен  герб за притежание и лична идентификация. Творбите, подбрани за изложбата на Онник  Каранфилян в „Контраст“, са само малка брънка от пъзела  на изминатия дотук път на ходещия по криволиците и възлите на въжето-живот художник.", "date": "2020.01.10", "title": "Онник Каранфилян - „Танцуващият по въжето“"}
{"url": "https://standartnews.com/kultura/otkrikha-novi-stikhove-na-yavorov-411428.html", "text": "Голямата литературна загадка е разкрита! Чудото стана! След повече от 100 години се появиха  неизвестни стихотворения, писма и документи великия Яворов. Собственост на частно лице, те бяха подложени на експертна оценка и автентичността им бе потвърдена. Сега те стават достояние за всички българи с книгата „Непознатият Яворов“ на „Персей“ и фондация „Пейо Яворов“ със съдействието на Георги Зъбчев. Интересът към томчето е изключителен. Преди години точно „Персей“ издаде „Не бой се и ела“ - откровения и вечни стихове на Яворов, Дора Габе, Мина и Лора за техните отношения. „Непознатият Яворов“ разказва за момента от живота на поета революционер, когато той втори път отива да се бори за освобождението на Македония. Тогава е войвода на чета от Македоно-одринското опълчение, избран е за първи кмет на Неврокоп - днес Гоце Делчев - и заедно с още трима войводи сами превземат Кавала, като се представят за парламентьори на българската войска. Всички документи са ясно датирани – октомври 1912 г. Автентичността им е категорично потвърдена от доцент Милкана Бошнакова, историк и архивист, специалист по история на освободителното движение на българите в Македония и Одринска Тракия от Освобождението (1878) до периода между двете световни войни. Книгата включва историческа студия на Милкана Бошнакова за връзката на Яворов с освобождението на Македония, за случилото се с него там по онова време, за лидерите на организацията, с които общува Яворов, за събитията около превземането на Неврокоп и Кавала. Илюстрирано е с много снимки. Представени са всички документи – като факсимилета, доказващи автентичността на всичко, като разчетен текст от Милка Бошнакова. Виждаме парче от турско знаме, разсечено от Яворов и с дарствен надпис за сподвижник - Григор Белокапов от Коньово, четири писма до близки приятели на поета - съратниците му Тодор Александров-лидер на ВМРО, Таньо Николов, Христо Чернопеев, Тодор Николов), разписки, издавани от Яворов като кмет на Неврокоп, и требвания (отчисляване от четата). Всички документи са с изключителна историческа стойност и осветляват събитията около този исторически момент. Но най-ценното в сбирката са три стихотворения, две от които, без да се подценява и третото, са с изключителна литературна стойност и въздействат и днес. Те са разчетени от Милкана Бошнакова и подредени графично в стихотворна форма от литературния критик и изследовател Пламен Тотев. Това по всяка вероятност са последните стихотворения, написани от Яворов. В тях има изключително силни строфи: И паднах сякаш поразен от гръм – зарових плачещо лице в земята и чух със сетни сили чуден звън – звънът на бойната тръба и на войната... И тук ще стана бучка пръст, но пак ще съм в теб, Родино! Дори и да не турят кръст, ти, майко, пак ще помниш мойто име!", "date": "2020.01.10", "title": "Откриха нови стихове на Яворов"}
{"url": "https://standartnews.com/kultura/dzhermi-ayrns-shche-oglavi-zhurito-na-berlinale-411479.html", "text": "Джеръми Айрънс бе обявен за председател на журито на Берлинале. Един от най-престижните кинофестивали ще се проведе от 20 февруари до 1 март в столицата на Германия и ще посрещне най-големите звезди и най-горещите премиери за началото на годината. Айрънс и колегите му ще изберат носителите на „Златна мечка“ и останалите награди. Той ще поеме щафетата от Жулиет Бинош, която оглави журито през 2019-а. \r\n \r\nАйрънс участва за първи път на Берлинале с премиерата на „Предел на риска“ през 2011-а. „За мен е огромна чест и удоволствие да приема ролята на председател на международното жури. Това е фестивал, на който се възхищавам от години и винаги ми е приятно да присъствам“, коментира носителят на „Оскар“ в свое официално изявление. \r\n \r\nАртистичният директор на феста Карло Чатриан допълва: „Неговият талант и изборите, които е правил досега като артист и гражданин, ме карат да се чувствам горд и го приветствам като председател на журито на 70-то издание на Берлинале“. \r\n \r\nАйрънс печели своя „Оскар“ за главна роля в „Обрати на съдбата“ през 1991-а. Той е носител на „Златен глобус“ и „Еми“ за участието си в мини сериала на HBO „Елизабет I“, а последно се вихри в най-новия хит на телевизията - „Watchmen“.", "date": "2020.01.10", "title": "Джеръми Айрънс ще оглави журито на Берлинале"}
{"url": "https://standartnews.com/kultura/five-finger-death-punch-zabivat-v-sofiya-prez-fevruari-411435.html", "text": "Нашумелите Five Finger Death Punch забиват у нас на 22 февруари в Арена Армеец. Към невероятното шоу на американците ще се включат и легендите Megadeth, както и изгряващата рок група Bad Wolves, която успя да се задържи начело на класациите цели 18 месеца. Китаристът на FFDP Золтан споделя: „Лайнъпът е зашеметяващ! Bad Wolves несъмнено са сензацията на последните години и със сигурност ще нажежат атмосферата. Megadeth нямат нужда от представяне - те са легенди. Приносът на Дейв Мъстейн към този стил е неизмерим. Смятам, че той е един от основоположниците не само на траш метъла, но и на тежката музика, защото рифовете и стилът му на свирене са повлияли на всеки, който се е възхищавал на групата - а това несъмнено са милиони!“ Самият Мъстейн добавя: „Сериозно ще загазите, ако не дойдете да видите шоуто на Five Finger Death Punch през 2020-a. Наистина не искате да го пропускате!“ С четири платинени и шест златни записa FFDP надминават три милиарда слушания онлайн и продължават да разбиват всякакви рекорди. Групата има 24 парчета в топ 10 през последните години, а през 2018-а става най-слушаният артист на „U.S. Rock Radio“. Последният им албум на „And Justice For None“ е най-слушаният хард рок/хеви метъл албум онлайн за 2018-а и оглавява още няколко класации. Новият осми студиен албум на бандата се очаква да излезе на пазара през зимата на 2020-а. Траш метъл пионерите Megadeth се появяват на музикалната сцена през 1983-а, буквално изобретявайки този жанр и се доказват като една от най-влиятелните и уважавани групи на всички времена. Бандата има над 38 милиона продадени албума, 6 последователни платинени записа, 7 албума, включени в топ 10 класациите, и множество признания, включително 12 номинации за „Грами“, както и една победа за най-добро метъл изпълнение през 2017-а. В момента групата работи по нов студиен албум. Bad Wolves наистина доказаха, че са безпрецедентното рок откритие на 2018-а, след като първият им албум „Disobey“ достигна първите позиции на множество класации по света. Дебютният им сингъл „Zombie“ оглави световните чартове, сред които „U.S. iTunes overall“, „Billboard’s Mainstream Rock Songs“, „Spotify’s Global Viral 50“. Групата продължава да радва милионите си фенове с новия си албум „N.A.T.I.O.N“. Най-голямото европейско турне на Five Finger Death Punch включва 16 държави - началото е на 20 януари в Хелзинки, а заключителният концерт ще бъде именно на 22 февруари в Арена Армеец.", "date": "2020.01.10", "title": "Five Finger Death Punch забиват в София през февруари"}
{"url": "https://standartnews.com/svyat/video-pokazva-udara-s-raketa-po-ukrainskiya-samolet-411408.html", "text": "Любителско видео е запечатало как катастрофиралият украински самолет е ударен от ракета малко след излитането си. Кадрите, които набират изключителна популярност в социалните мрежи, бяха разпространени и потвърдени като достоверност от „Ню Йорк Таймс“. Още снощи различни световни медии лансираха версията, че „Боинг“-ът със 176 пътници на борда, е бил погрешка свален от иранската противовъздушна отбрана. Версията беше потвърдена и от канадския премиер Джъстин Трюдо. Според американското разузнаване, сателитни снимки доказват, че малко след излитането на самолета на Международните линии на Украйна, по него са изстреляни две зенитни ракети. Президентът на Съединените щати Доналд Тръмп също загатна, че самолетът е бил свален неволно. Никой от пътниците не оцеля.", "date": "2020.01.10", "title": "Видео показва удара с ракета по украинския самолет"}
{"url": "https://standartnews.com/kultura/mila-robert-posveti-pesen-na-lyubim-mzh-411472.html", "text": "„Такт“ се нарича най-новия авторски проект на певицата с актьорско образование Мила Роберт. Парчето е истинска изповед в типичния стил на младата бунтарка - текстът е написан от самата нея и е вдъхновен от последната ѝ любовна история. Мила излива чувствата си в ноти, след като приключва отношенията си с друг популярен изпълнител, чието име не желае да разкрива все още. За видеоклипа се е погрижил младият режисьор и артист Георги Пеев, а оператор е Йордан Георгиев. Видеото е заснето на матрак в апартамента ѝ изцяло със смартфон. „ 2019-а беше изключително успешна и съм много благодарна. За новата година си пожелавам работа, вдъхновение и да слушам песните си по радиото, докато си живея живота“,  споделя дъщерята на Ваня Щерева. Дебютният й албум „Еготрип“, който се очаква през май,  ще включва вече издадените „Наше си е, Саше“, „Нещо грубо“, „WTF”, „Такт“ и още десет нови песни, включително дуети. Всичките песни са създадени от Мила и Явор Карагитлиев – Jazzdork, записани с Денис Попстоев (Southwick) и се мастерират от Петър Костов-Бате Пешо (Скандау). Целта на Мила е свежо звучене и всички аспекти на живота днес – от постоянната ни зависимост към социалните мрежи, през смисъла на животите ни, до грешките в любовта.", "date": "2020.01.10", "title": "Мила Роберт посвети песен на любим мъж"}
{"url": "https://standartnews.com/sport/kray-salparov-i-yosifov-napusnakha-natsionalniya-otbor-411494.html", "text": "Двама от най-опитните и основни играчи сложиха официално край на своята кариера в националния отбор по волейбол. Загубата от Германия с 1:3 бе последен мач за капитана Виктор Йосифов и либерото Теодор Салпаров. \r\n \r\nПоследният се сбогува с националния отбор по волейбол с емоционално обръщение. \r\n \r\n\"Не ми е лесно да опиша всички години и емоции, които са събрани в душата ми и да ви ги предам в няколко изречения, но ще опитам\", започва Салпаров обръщението си във Facebook. \r\n \r\n\"Влязох в отбора, когато бях едва на 17! Сега съм на 37! По-голямата част от живота ми до момента е преминала там! С момчетата често сме прекарвали повече време заедно, отколкото с близките си! Докато играем за флага през тези години, ние израствахме, родиха се децата ни, едни идваха - други си отиваха, но едно не се промени - желанието ни да прославяме България с успехи\", казва либерото. \r\n \r\n\"Този турнир показва прогрес и трябва да бъде една начална точка за отбора, за тези млади момчета, които от тук нататък продължават и ще бъдат основата на националния тим. Трябва да сме горди от това, което показахме всички заедно на този турнир. Подкрепяйте ни, защото това е бъдещето\", заяви Виктор Йосифов. \r\n \r\n ", "date": "2020.01.10", "title": "Край. Салпаров и Йосифов напуснаха националния отбор"}
{"url": "https://standartnews.com/kultura/the-brand-new-heavies-pristigat-s-den-po-rano-411456.html", "text": "Музикантите от The Brand New Heavies, които забиват на 24 януари в Sofia Live сlub с концерт от турнето “The Funk Is Back”, посветено на 30-годишнината от създаването на формацията, идват с ден по-рано у нас. Феновете на кралете на ейсид-джаза ще слушат на живо най-големите им хитове и песни от едноименния им албум, който излезе само преди няколко месеца. Според организаторите на гастрола групата е изключително взискателна по отношение на условията за репетиции. Британците са изискали времето им за звукови проби да е не по-малко от 3 часа и внимателно са синхронизирали всеки детайл по осветлението и озвучаването с българската страна. У нас The Brand New Heavies идват с вокал Анджела Ричи, певица с харизматично присъствие и невероятен талант да интерпретира джаз и фънк по адекватен за 21 век начин. През годините съставът на формацията се променя, но нейното ядро остават композиторите Саймън Бартоломео и Андрю Леви. Музиката, която създават, вдъхновява поколение успешни изпълнители, сред които Jamiroquai, D’Angelo, Ерика Баду и суперпродуцентът Марк Ронсън. 15 от хитовете им достигат челните места на британските и американските класации, а албумите им са с платинен статус по продажби. Сред най-обичаните песни на The Brand New Heavies са „Dream On Dreamer”, „Sometimes”, „You’ve Got A Friend”, „Apparently Nothing”, „Shelter”, „Never Stop”, които ще чуем на живо във вечерта на 24 януари.", "date": "2020.01.10", "title": "The Brand New Heavies пристигат с ден по-рано"}
{"url": "https://standartnews.com/svyat/trima-zaginakha-sled-sblsk-na-lodka-s-tanker-411484.html", "text": "Трима души загинаха, след като турска риболовна лодка и танкер, плаващ под руски флаг, се сблъскаха в Черно море край Истанбул, съобщиха местни медии, цитирани от АФП. Турската лодка е потънала след сблъсъка днес рано сутринта, съобщи бреговата охрана. Трима души са спасени, а спасителни екипи претърсваха района за други трима край входа на Босфора. Водолази откриха телата им в потъналия плавателен съд на дълбочина 80 м. Руският танкер GLARD-2 е плавал от Русия към Измир. Причината за инцидента все още не е известна.", "date": "2020.01.10", "title": "Трима загинаха след сблъсък на лодка с танкер"}
{"url": "https://standartnews.com/svyat/samolet-na-luftkhanza-za-tekheran-se-vrna-v-germaniya-411407.html", "text": "Самолет на германската авиокомпания Луфтханза, изпълняващ полет от Франкфурт до Техеран, се върна обратно един час след излитането си като предохранителна мярка и поради променена оценка за сигурността в района на летището на иранската столица, предаде БГНЕС. \r\nПолет ЛХ 600 се е върнал снощи във Франкфурт малко след като канадският премиер Джъстин Трюдо заяви, че украинският пътнически самолет Боинг 737, който се разби в сряда малко след излитането си от Техеран, е бил свален от иранска ракета, вероятно погрешка, отбелязва АФП. Самолетът Еърбъс А 330 на Луфтханза се е върнал обратно във Франкфурт след нова оценка на положението със сигурността във въздушното пространство около летището на Техеран, заяви говорител на германската авиокомпания. \r\n \r\nЛуфтханза продължава да оценява ситуацията на място с националните и международни органи, но планираният за днес полет за Техеран вече е анулиран, добави говорителят.", "date": "2020.01.10", "title": "Самолет на Луфтханза за Техеран се върна в Германия"}
{"url": "https://standartnews.com/svyat/sashch-shche-uchastvat-v-razsledvaneto-za-ukrainskiya-samolet-411418.html", "text": "Националният съвет за безопасност на транспорта (NTSB) в САЩ прие покана от Иран да участва в разследването му за катастрофата на украински самолет в Техеран, предаде Ройтерс. В изявление на NTSB се казва, че Центърът за реакции е получил официално известие от Иран за срива на Boeing 737-800, при който загинаха всички 176 пътници на борда. \"NTSB е определил акредитиран представител за разследването на катастрофата\", заявиха от агенцията. NTSB потвърди, че ще участва в проучването, след като ирански служител потвърдил за споразумението. \"NTSB отговори на нашия главен изследовател и обяви акредитиран представител\", заяви Фархад Първареш, представител на Иран в Международната организация за гражданска авиация, част от Организацията на обединените нации. NTSB заяви в своето изявление, че \"продължава да следи ситуацията около катастрофата и да оценява нивото си на участие в разследването\". На САЩ е разрешено да участват по глобални правила, тъй като самолетът Boeing (BA.N) 737-800NG е проектиран и построен там. Канада, която имаше десетки пътници на борда, също назначи експерт, докато екип от Украйна проведе дискусии в Техеран. Иран е готов да предостави консулски услуги и визи за акредитирани следователи.", "date": "2020.01.10", "title": "САЩ влиза в разследването за украинския боинг"}
{"url": "https://standartnews.com/svyat/golyam-skandal-v-boing-valyat-tsinichni-obvineniya-411478.html", "text": "Американският самолетостроител \"Боинг\" (Boeing) публикува стотици изключително неудобни вътрешни съобщения, отнасящи се за модела 737 МАКС (737 МАКС), предадоха световните агенции. Според едно от тях машината е \"конструирана от клоуни, поставени под управлението на маймуни\". Производителят на самолетите определи мненията като \"напълно неприемливи\" и отбеляза, че разкрила публично тези послания в името на прозрачността. От някои от тях става ясно и че групата се е опитвала да заобиколи правилата на Федералното управление за авиация на САЩ (ФУА - FAA) и на чуждестранните регулатори. Тази изповед може да усложни кризата в Боинг, който не успява да върне в употреба водещия си модел и да възстанови имиджа си след катастрофите със самолет на индонезийската авиокомпания \"Лайън еър\" (Lion Air) през октомври 2018 година и на Етиопските авиолинии (Ethiopian Airlines) през март 2018 година, отбелязва Ройтерс, на която се позова БТА. След двете катастрофи, при които загинаха общо 346 души, бяха забранени полетите на всички 737 МАКС. Служителите на самолетостроителя знаели за недостатъците на машината, появила се през 2016 година, много преди двете трагедии, става известно от съобщенията. В едно от тях, с дата 8 февруари 2018 година, един от служителите пита колегата си: \"Ще качиш ли семейството си в самолет, тестван със симулатор за МАКС?\". Отговорът е \"Не!\". Тези разговори хвърлят светлина върху лицемерието, ширещо се в компанията, която само искала да намали разходите, без да се съобразява с ФУА. \"Тези мнения не отразяват компанията, такава каквато е и каквато трябва да бъде. Те са напълно неприемливи\", заявиха от \"Боинг\", цитира ги Би Би Си.", "date": "2020.01.10", "title": "Голям скандал в Боинг, валят цинични обвинения"}
{"url": "https://standartnews.com/svyat/daesh-privetstva-ubiystvoto-na-soleymani-411493.html", "text": "\"Ислямска държава\" - ДАЕШ приветства смъртта на иранския генерал Касем Солеймани, ръководител на елитните сили Кудс. В изявление те описват смъртта на генерала като акт на божествена намеса, която облагодетелства джихадистите, но не споменават САЩ, съобщава БиБиСи. Иран и милициите, които спонсорират в Ирак, се заклеха да отмъстят за убийството. Това поставя американските сили в Ирак и онези от западните съюзници, които работят редом с тях, директно на огневата линия. Това е добра новина за ДАЕШ и ще ускори възстановяването им от ударите след разбиването на \"халифатът ДАЕШ устоява в продължение на много години. Необходима бе голяма военна операция през 2016 и 2017 г., за да се сложи край на контрола им над територията на Ирак и Сирия. Много джихадисти са убити или са в затвора, то това не унищожи организацията им. Иракските сили поемат повечето рискове на място при операции срещу ДАЕШ. Но, както и на обучението, те разчитат на жизненоважна логистична помощ от американските сили.", "date": "2020.01.10", "title": "ДАЕШ приветства убийството на Солеймани"}
{"url": "https://standartnews.com/svyat/fon-der-layen-albaniya-i-sev-makedoniya-izplnikha-usloviyata-411482.html", "text": "Председателката на Европейската комисия Урсула фон дер Лайен заяви днес в Загреб, че Албания и Северна Македония са изпълнили условията за започване на преговори и сега ЕС не би трябвало да ги променя, а само да подобри методологията на преговорите, предаде агенция Хина. \"Те изпълниха критериите, които изисквахме от тях, и сега не би трябвало да променяме условията\", каза Фон дер Лайен на пресконференция след съвместно заседание на хърватското правителство и Европейската комисия, с което официален Загреб формално пое председателството на Европейския съвет. Председателката на ЕК добави, че до срещата на върха ЕС-Западни Балкани през май в Загреб Европейският съюз трябва да се подобри методологията на разширяването, за което настоя Франция, и да се намери начин за започване на преговори със Северна Македония и Албания.", "date": "2020.01.10", "title": "Фон дер Лайен: Албания и Сев. Македония изпълниха условията"}
{"url": "https://standartnews.com/svyat/trmp-obyavi-novite-sanktsii-sreshchu-iran-411495.html", "text": "САЩ обявиха нови санкции срещу Иран, както се зарече преди ден президентът Доналд Тръмп. Щатите въведоха днес нови санкции срещу Иран в отговор на иранските ракетни удари по бази в Ирак, в които е имало американски военнослужещи, предадоха световните агенции, като се позоваха на министъра на финансите Стивън Мнучин. \r\n \r\nСанкциите са насочени срещу осем високопоставени представители на режима в Техеран, които са работили за постигане на иранските цели за дестабилизация. Санкционирани са и големи стоманопроизводители, производители на алуминий, мед и желязо в Иран. Сред санкционираните 17 производители и компании, има и мрежа от три юридически лица, базирани в Китай и на Сейшелските острови, и един кораб, използван при покупката, продажбата и трансфера на ирански метали. Сред санкционираните са и компании, участващи в доставката на компоненти на ирански производители на метали. \r\nСъгласно указа на президента Доналд Тръмп за санкциите срещу Иран се позволява и въвеждането на санкции срещу лица, които владеят, експлоатират, водят търговия или оказват помощ на сектори от иранската икономика, включително промишлеността, строителството, текстилната промишленост и минното дело, каза Мнучин, цитиран от ТАСС.", "date": "2020.01.10", "title": "Тръмп обяви новите санкции срещу Иран"}
{"url": "https://standartnews.com/svyat/oshche-obvineniya-che-iran-e-svalil-ukrainskiya-samolet-411405.html", "text": "Иранска ракета „земя-въздух“ най-вероятно е свалила украинския пътнически самолет, разбил се близо до Техеран. Това заяви британският премиер Борис Джонсън като се позова на нова информация за инцидента. Четирима британци са сред 176-те загинали при катастрофата малко след като самолетът излетя от летището в Техеран в сряда, каза Борис Джонсън и допълни, че има достатъчно информация да се смята, че самолетът е бил свален от иранска ракета. Джонсън обаче отбеляза, че това може и да е станало неволно. Иран изключи възможността ракета от неговата противовъздушна отбрана да е причина за катастрофата, която стана часове след като Техеран нападна с ракети две военновъздушни американски бази в Ирак. Въздушните удари бяха в отговор на убийството на иранския генерал Касем Солеймани. Борис Джонсън каза, че британското правителство работи в тясно сътрудничество с Канада и други международни партньори, засегнати от инцидента със самолета и че сега е необходимо пълно и прозрачно разследване. Думите на премиера идват след като канадският му колега Джъстин Трюдо заяви, че видял доказателства, че иранска ракета е свалила самолета на украинските авиолинии. Канадският премиер Джъстин Трюдо стана първият правителствен лидер, който директно обвини Иран за катастрофата на украинския пътнически самолет близо до Техеран: „Имаме разузнавателни данни от различни източници, включително от нашите съюзници и нашето разузнаване, които сочат, че самолетът е бил свален от иранска ракета „земя-въздух“. От своя стана Техеран поиска от Отава да предостави разузнавателните данни, които сочат, че украинският самолет е бил свален от иранска ракета, предаде Асошиейтед прес. Джъстин Трюдо каза още, че поразяването на самолета може да е станало случайно. След Трюдо и британският премиер Борис Джонсън също заяви, че самолетът е свален от ракета и призова за пълно и прозрачно разследване. Всичките 176 души на борда на \"Боинг 737\" на Украинските международни авиолинии са загинали малко след излитането от Техеран в сряда сутринта. Властите в Иран отричат ракетен удар - нарочен или случаен. Те поискаха представител на компания Боинг да участва в проучването на данните от черната кутия на падналия самолет.", "date": "2020.01.10", "title": "Още обвинения, че Иран е свалил украинския самолет"}
{"url": "https://standartnews.com/svyat/otnekha-7-mesechno-bebe-ot-blgarsko-semeystvo-v-khamburg-411499.html", "text": "Отнеха 7-месечно бебе от българско семейство в Хамбург. Родителите изпратиха сигнал до NOVA от където разказаха подробности. Случаят беше потвърден и от външното ни министерство. След катастрофа лекари в Хамбург се усъмнили, че 7-месечната Катерина е била тормозена в семейството си. Момиченцето било с кръвоизлив в мозъка и се наложило да я оперират, за да й спасят живота. По време на интервенцията докторите открили и по-стар хематом. Направили още изследвания и заключили, че има съмнение, че бебето е било малтретирано. Родителите отричат. Въпреки това вчера детето им е било отнето и вече е настанено в приемно семейство. Българското външно министерство е започнало спешна проверка по случая. Дипломатите ни увериха, че оказват пълно съдействие на българското семейство в Хамбург.", "date": "2020.01.10", "title": "Отнеха 7-месечно бебе от бг семейство в Хамбург"}
{"url": "https://standartnews.com/svyat/neredoven-bilet-spasil-kanadets-ot-padnaliya-boing-411500.html", "text": "Един канадец живее втори живот, но загуби съпругата си заради падналия украински самолет. Мохсен Ахмадипур остане жив, защото не успял да се качи на полета заради нередовен билет, но жена му била с изрядни документи и излетяла сама в самолета-ковчег, където намерила смъртта си, твърди изданието Ottawacitizen. Семейството от Отава било на гости на роднини в Иран и планирало да се върне в канадската столица с прекачване в Киев. Когато двамата отишли на летището, оказало се, че неговия билет не е редовен и отказали да го качат на борда. Той успял да си уговори билет за следващия полет и предложил да съпругата си да се качи в самолета и да го чака в украинската столица.   Малко по-късно, докато чакал новия си билет на летището, Мохсен видял суматохата, чул, че е станало нещо ужасно, а впоследствие с ужас разбрал, че е падналия самолетът, в който седи съпругата му.", "date": "2020.01.10", "title": "Нередовен билет спасил канадец от падналия Боинг"}
