{"url": "https://standartnews.com/kultura/zherar-depardiyo-raste-v-toaletnite-na-orli-401159.html", "text": "Жерар Депардийо, който има руски паспорт и скоро ще изиграе Леонид Брежнев в хърватски филм за Пражката пролет през 1968-а, получи и нотариален акт за собственост върху парче от бившата съветска империя. Президентът на Белорусия му подари парцел край Минск, където киноасът ще си построи малък дом. „Отдавна искам да разбера как живеят селяните“, му казал актьорът. Вероятно става дума за любопитство към жителите на тамошната губерния, защото французинът разбра как живеят българските селяни, когато снима край Пловдив „Моето прасе и аз“, а бабите от Калояново се надпреварваха да му точат баници и да го хранят с пикантни яхнии.           Няма съмнение, че Депардийо е изключително любопитен човек. Неговата настървеност да опознае света се пръква в тоалетните на летище „Орли“. През ученическите ваканции бъдещата звезда расте между кофите за вода и препаратите за миене на фаянс, докато баба му чисти кабинките. Достопочтенната госпожа Емилиен живее край пистите на международния аерогара, а Жеже мечтае да бъде във всеки от кацащите и излитащите самолети. „Тогава за първи път си обещах, че един ден ще летя на където си поискам. През цялото време мечтаех и пътувах мислено. Станах гражданин на света – не от тези, които се настаняват, а от другите, които преминават. Навсякъде към буден. Да бъда очарован от някоя страна, е това, което ме подържа жив. Винаги съм готов да вдишам най-доброто от нея, но не пропускам да държа под око и аварийния изход – винаги може да потрябва“, споделя кинаджията в мемоарите си. Ранното му детство в Шатору сред петима братя и сестри, които се опитват да оцелят психически в пияната компания на съвършено неграмотния си баща и вечно бременната си, прекрасна и образована майка, с нищо не подсказва бляскавото му бъдеще. За всеки друг би било шок, ако в първи клас вади бебета от утробата на родителката си, но не и за Депардийо, който и до днес казва с усмивка: „Всички в семейството бяхме диваци“.  Когато е на 10, го гонят от училище – може би единственият път, в който е без вина виновен. Просто е най-бедният - и дори не може да продължи. Пак на същата крехка възраст започва да мастурбира – изглежда на 15. Говори се, че в онази епоха е прибирал франкове от мъже, запленени от здравите му мускули. „Още тогава не се страхувах от нищо и от никого. Най-важното е да не прихванеш от страха на другите, нито от предразсъдъците им“,  връщал се е към изначалната дързост Депардийо. Улицата го учи да вярва в себе си и в съдбата – най-успешната религия на всички времена. На 11 се влюбва за първи път, но не се осмелява да признае чувствата си на малката блондинка. На 12 вижда морето за първи път – на Ривиерата в Монако заради футболен мач на треторазрядни отбори. На 13 се хваща на работа в Антиб – изравнява пясъка на плажа, а му позволяват да бачка, защото изглежда на 18. Пак на 13 започва да говори английски – учи го в движение, докато общува с американците в базата на НАТО край Шатору. И докато между черноборсаджийските далавери гледа филми без превод в киносалона на военните. Тогава се прехласва по Бърт Ланкъстър, с когото само след 10 години ще си партнират в грандиозния епос на Бернардо Бертолучи „XX век“. Слуша Елвис Пресли и Рей Чарлз, които пеят за своята армия и вече е убеден, че битието му ще бъде по-различно от това на плебса в Шатору. Заслугата за този абсолютно неаргументиран оптимизъм е на няколко души от града, които се отнасят към Жерар като към човек, а не като към „улично куче“, както си спомня самият той. Между тях е и психологът на затвора, където все пак най-накрая го тикват за незаконна търговия с щатски стоки, който надушва артиста в якия тийнейджър. През трите седмици зад решетките Депардийо стига до извода, че тъкмо изкуството ще е това, което винаги ще го спасява – макар че едва на 14 за първи път чува думата „театър“. И досега не може да формулира конкретиката на онази ситуация, но е категоричен, че метаморфозата започва в панделата Първият спектакъл, който гледа, е „Дон Жуан“ – промъква се без билет в залата. Репликите и бунтарството на Молиер не стигат до ума му, но цялата атмосфера омагьосва душата му. Той е хипнотизиран от костюмите, от артистите, от декорите... И след като вече не може да понася ченгетата, които постоянно са по петите му в Шатору, се качва на влака за Париж – но без да има пари за билет. Слиза на гарата – само на 16, но с твърдото намерение да стане актьор. Посещава курс в школата към Националния народен театър, но не вдява нито думичка от пиесите, които репетират студентите. И когато един от преподавателите все пак иска да му даде възможност, Депардийо си глътва граматиката, дето и без това хич я няма, и вместо да изрецитира басня на Лафонтен, изпада в чутовен кикот, с който заразява останалите. Първият му хонорар е за комедиен персонаж – битник в късометражна лента, който не може да си каже думите, защото хем заеква, хем не разбира значението им.  Оказва се, че няма проблем с говора, а със слуха – някаква свръх чуваемост по рождение. Преподаватели го водят при доктор, който всеки ден в продължение на много седмици го кара да говори с каска на главата, без да му вземе нито един франк.  Чудесата около Жерар продължават – записва и следващия курс без да плаща, а на една от лекциите среща бъдещата си бивша първа съпруга Елизабет. Той е на 19 – бивш неарденталец от провинцията, който не може да понася сам себе си, тя е на 25 – красива, елитна парижка госпожица с майка благородничка и с диплома по психология. Но хубавата жена му обръща внимание – и за шест месеца той изгълтва всички световни драматурзи. Показва, че не й е безразличен – и довчерашният дивак се хвърля като лъв на сцената. Това, разбира се, не му пречи през 1968-а да хайманосва, докато студентите на Франция протестират срещу статуквото. Играе в пиеси с безумни заглавия – „Пирони в киселото мляко“ и „Момиче в супата ми“. Як и секси. Когато се превъплъщава в жиголо в „Момчетата от бандата“, всички парижки гейове полудяват по него и след всяко представление го замерят с бонбони. Женят се през 1970 – бившият неграмотен затворник и хубавото момиче от тузарския квартал. Нахлува в киното като ураган. Кръстница в седмото изкуство му е самата Маргьорит Дюрас – една от най-великите френски писателки. Големият пробив настъпва след премиерата на „Валсиращите“ през 1974-а. Голямата слава го връхлита след премиерата на „XX век“ – за ужас на продуцентите иска за ролята точно толкова, колкото ще получи и Робърт де Ниро, който по това време вече е снимал в няколко хита. Следват още 140 филма.  В много от тях го ръгат с нож, обезглавяват, горят на клада, а в „Последната жена“ той се самокастрира. Депардийо не крие, че за него истинското кино е само това, което връща към невинността и мечтите на детството, към отношенията с Вселената. Привлича го балансирането върху тънката граница между извисеното и низкото, между грозното и красивото. Там открива „аз“-а си. „Ако някой си мисли, че може да бъде режисиран, сериозно се заблужадва“, не се колебае Жерар.   След Елизабет, която му ражда Гийом и Жули, среща топ модела Карин Сила – майката на Роксана и бъдеща съпруга на Венсан Перез. С кинозвездата Карол Буке за малко да станат родители, но, уви – разделят се след 10 щастливи години. Актрисата Елен Бизо го ощастливява с Жан. През последните години е с писателката Клемантин Игу. Никога не къса напълно с нито една от жените си.  Битието периодично го подлага на тест – дали ще събере достатъчно воля, за да победи физическите несгоди. След инцидент с мотор му казват, че никога повече няма да проходи. Професор му обяснява, че нервите са скъсани и няма връщане назад. Но Депардийо започва мислено да ги „връзва“. След две седмици започва да движи пръстите на крака си, след още две става от леглото. „Миналото не ме обвързва, бъдещето не ме интересува – настоящето е за мен. Не ми пука какво ще ми се случи утре, важното е какво ще ми се случи днес“, е философията на Жеже, който е свикнал да оцелява преди да се роди.    Едно към едно Започнах да се занимавам с актьорство, за да се спася от невежеството – то убива. Приятелството е въпросителна – съществува само в детството. Душата не може да се купи с мангизи. Поет е този, на когото не му пука от стадото. Само глупаците слагат точка. Живеем в свят, който вече не е за любов. Страдам, когато моралът застрашава живота. Не съм луд за секс.  Харесва ми да ме смятат за идиот – най-вече идиотите. Да си идиот в очите на идиота е страхотно.       Срещата ми с Русия няма нищо общо с политиката – тя е човешка и духовна. Обожавам лудостта, яростта и парадоксите на руснаците. Те обичат и мразят десет пъти по-силно от всички останали.                                   При американците всичко е спектакъл и всички ние сме участници в него. Медиите са се превърнали в усмирителни ризи. Може и да са полезни, но отнемат времето и живота ни, а аз не искам да им ги дам. Отегчението може да унищожи волята за живот.  Усетя ли го, започвам да ям и пия в големи количества. Вярвам, че умираме, когато нямаме повече желание да живеем.", "date": "2019.09.07", "title": "Жерар Депардийо расте в тоалетните на „Орли“"}
{"url": "https://standartnews.com/kultura/chapa-tri-dni-yadokhme-i-pikhme-s-marchelo-mastroyani-401158.html", "text": "Георги Чапкънов извая портретите на старите си приятели Йордан Радичков и Никола Манев, а сега чака знак от Троян, за да започне паметник на Левски. С усмивка разказва, че Лили Иванова от раз е харесала малката пластика, която би трябвало да е нейн огледален образ. „С Лили всичко е опасно, тя е много специална. Но като гушна статуетката, беше много трогателно“, споделя големият скулптор. Скоро ще се появи книга за Чапа, в която ще има дори някои от авторските му стихове.  „Малко са дрън-дрън. Спонтанни. Например „Махмурлух“: Взорът тъмен, мътни мисли, в тътен пъклен, в дъх зловонен...“, сподели той пред „Стандарт“. Изключителният художник, на когото са позирали световни артисти като Федерико Фелини и родни арт титани като Теодорий Спасов, разказа за още моменти от живота и изумителната си кариера. -              Господин Чапкънов, какво си спомняте от детството във Вълчи дол? -              Всичко си спомням. Само не мога да разбера къде отиде това време. Странна работа. -              На кого беше първият портрет, нарисуван от вас? -              Със сигурност на Сталин. Бил съм в първо отделение. Със затворени очи и досега мога да нарисувам Енгелс, Ленин и Сталин, само Червенков ми се опираше. Но никога не съм правил паметници – поръчваха ги на други: комсомолци, партийци, вождове. -              Столицата беше ли шок за вас? -              Пристигнах тук от Провадия, където родителите ми работеха в местния театър. Знаех, че ще бъда художник. И нищо друго – бях дребен, слаб, полуглух, с лош дроб. Калпав. Не ставах за летец – като баща ми. Не ми трябваше много време, за да разбера, че мечтата ми няма да се превърне в действителност. И се отдадох на рисуване. Художествената гимназия тогава се помещаваше в къща на богат българин – после я събориха, за да посторят крилото на Университета, което сега е точно срещу СБХ-то. А на мястото на СБХ-то на „Шипка“ 6 имаше тенис корт – там играехме физкултура.  Та по стените в класните стаи бяха накачулени рисунки на съветски другарчета. Гледах ги и си мислех, че никога няма да ги достигна – толкова хубави ми се струваха в началото. Добре, че имаше един бате Тошко, който ме обучи за два дни и ме предупреди да не се озъртам прекалено наоколо. Но самочувствие добих чак през четвъртата година в гимназията - и осъзнах, че съм по-добър от съветските другарчета. -              Как живеехте в Академията? -              Бедняшки. Нямаше пари – каквото изкарвахме, веднага го изпивахме. Правех илюстрации за „Литературен фронт“, „Стършел“, „Вечерни новини“. Смених най-малко 30 квартири – от таван на таван. Това беше тактиката на софиянци – пускаха студенти от провинцията в празни, пусти и мръсни тавани. Ние ги превръщахме в място за живеене и не след дълго собствениците ни казваха: „Айде, махайте се!“. -              Какво се рисуваше най-много тогава? -              Винаги съм рисувал, каквото си искам. Открай време се забавлявам. Живопис, графика – трупаха се. Глина, някоя и друга теракотка, а години по-късно открих восъка.  В Академията имаше клуб на студентите – там правехме изложбите. Казваха, че първата ми е много хубава. Искаха да остане в музея на Академията. Отказах – скатават ти работите по мазетата, я ги видиш повече, я не. -              Какви творения пазите от тези славни години? -              Нищо не остана. Моят състудент Иван Смолянов и брат му, Коста Смолянов, великолепен график, живееха на таван в блок, близо до едно от посолствата. Избухна пожар и всичко изгоря – техните работи и мойте. Подобни неща се случиха неведнъж - тук се загубиха, там не знам какво стана. Вече отдавна не обръщам никакво внимание колко и какво имам. В Япония направих скулптурите от целия източен зодиак – на площад в чисто нов град на един от полуостровите. Беше голям фурор – цяла Япония дойде да се снима в този парк. Всички говореха за него - докато земетресение и цунами не отнесоха всичко в океана. Край. Казах си: Боже, и ако това не е знак! Оттогава пет пари не давам за нищо. Научих доста от японците. Бил съм там дузина пъти – и не е имало случай да не тръсне. Но хората са свикнали – знаят, че ще утихне. Не се вълнуват. И аз престанах. Ако на земята има извънземни, то това са японците. Много почтени. Като кажат нещо, не е нужно да се записва. Е, има и престъпници – но са от други азиатски страни. -              Как стана така, че вие - дивият балкански субект – се превърнахте в звезда в Страната на изгряващото слънце? -              Морският капитан Веселин Казаков, който отговаряше за целия наш източен флот – много начетен и високо културен човек, комунистите нямаше как да го прескочат - един ден попаднал на обява: най-големият музей в Япония за скулптури на открито прави конкурс за реалистична и абстрактна творба, съответно на името на Роден и на Хенри Мур. Приятелите започнаха да ме кандърдисват, а аз – не, та не. Един ден пиехме на маса в ресторанта на руския център с Митьо Киров, Слона, Йоната Левиев – а в съседство Досьо Досев и брат му, известният галерист Веско Досев. По едно време Веско, който слушаше как отново ме навиват, взе думата: „Защо не щеш, бе, Чапкънче? Човекът чак от Токио идва, за да те убеди - може ли такова нещо?!“ На всичкото отгоре се оказа, че Веско Казаков вече е платил и таксата за участие в конкурса – нямаше връщане назад. И спечелих. На следващата година – пак спечелих. Станахме приятели с главния архитект на Япония. Абе, харесахме се с японците. Но там не е за нас! -              Защо? -              Не сме добри хора. -              Искал ли сте да останете някъде по света през дълголетната ви възходяща кариера? -              Не. Никога не съм се блазнил от подобна възможност. Най-добре е тук да си оставя кокалите. -              В Петрич има три ваши работи. Бил ли сте при Ванга? -              Не. Там имаше страшни опашки от хора с проблеми. А аз какво да я питам? Разговарях с мъж и жена от Прага, които бяха дошли, за да разберат от Ванга къде им е момчето – заминало и ни вест, ни кост. Полудели хората – и айде при Ванга. А тя им казала: Веднага да се прибирате – той вече си е в къщи. -              Как се запознахте с Фелини? -              Д-р Каранов, бащата на Косьо Каранов от телевизията, в онази епоха се ожени за тунизийката Фатима  – млада, красива, миньонче. По едно време заминаха за Италия. А тя много отракана – знае един куп езици. Разтропана колкото си искаш. Бяхме близки приятели. Един ден ми казва: „Абе, Чапе, в Рим срещу нас има много известна галерия – „Виктория“. Защо да не направиш изложба в нея?“. Оказа се, че се намира на прочутата улица „Маргута“ – с ателиетата на художниците, с къщата на Федерико Фелини и Джулиета Мазина. Бях забравил за тая работа, когато Фатима доведе в София собственика на галерията Тоди - да пием по една ракия. Дойде той, видя разни мои работи и веднага поиска да се задействаме. Добре, ама аз нещо не се съгласих. И за да ме убеди, че трябва да приема, Фатима обеща: „Тоди ще те запознае с най-големите хора на Италия“. И взе да изрежда, а аз – нищо. По едно време Тоди изтърси: „И с Фелини – врата до врата сме“. Така се навих. От дума на дума минаха две години – ходя аз в Рим, никакъв Фелини. Тоди наистина вдигаше голяма аларма - с кого ли не не ме запозна, а Фелини все го няма. Заведе ме в къщата на чичото на Марчело Мастрояни – голям скулптор. Страшен дъжд валеше, едвам се добрахме до нея – на брега на Тибър, почти до водата. Влязохме в палацото, нещо уникално – със 7-метрови тавани. Оказа се, че самият гений Микеланджело е живял там.  -              Вие сте станали половин италианец, докато сте чакали звездния си миг с великия кинаджия... -              И още как. За тая пуста изложба при Тоди правех скулптурки от восък във Флоренция и Рим, но ги леехме в Пистоя. Със Снежа, жена ми, бяхме няколко пъти по месец в Италия. Тя беше много добър човек – отгледа мен, децата, внуците и си отиде, горката.  И всеки път в Италия питах:  „Къде е Фелини, все пак съм дошъл заради него?“ И всеки път се оказваше, че е някъде – я в Холивуд, я в Швейцария. А визите тогава бяха за точно определен срок – 20 или 30 дни. Пускаха ме да излизам на Запад веднъж на две години – и толкоз. Такива покани са ми провалили! Искаха ме на много места. Тъй и не прокопсах. Преко сили две ателиета и едно жилище съм направил. Та със Снежа не ни хващаше сън, докато чакахме вест от Фелини. Цяла нощ само това говорехме  – как ще го срещнем, какво ще му кажем. Обожавах го – и него, и филмите му. Имах късмет, че бях гледал всичките, макар че само аз знам как - с фалшиви билети, с приятели, с връзки. И един ден Тоди се обади в Пистоя: „Фелини се връща, прибирайте се в Рим“. Е, тогава въобще не заспахме със Снежа. И на сутринта тръгнахме – първо автобус, после влак. Бях купил бамбуков статив и топка глина, за да съм готов. И пак се започна едно чакане – от кръчма на кръчма, от ядене на пиене. В края на първия ден се скапах. Мислех си: Толкова съм въртоглав, откъде-накъде Фелини ще намери време за мен? Самият той рисуваше прекрасно - голям чешит, много специален, а с негови приятели художници дори направихме обща изложба. Докато го чакахме в Рим, вече бяхме съвсем гроги, аз направо се сдрусах. А офисите на галерията са точно срещу прозорците на Фелини. Тоди през 3-4 минути въртеше едно телефонино и мърмореше: „Ей, го на, не отговаря. Уморен е от полета.“ Отговори чак на следващата заран. Докато разговаряха, чух Тоди да му обяснява: „Само за три часа, поне за един, е, хубаво, де – все пак за половин, добре, де – за 15 минути“. Берекет версин – колкото-толкова. Поне ще се запознаем. Тоди затвори телефона и изрече знаменателната фраза: „Фелини е от най-великите хора в света – но, Чапи, и ти си велик, ама той все още не го знае“. След малко Фелини се появи с белия си шлифер. Той върви срещу мен, аз – срещу него. Като наближи, каза: „Ти си Чапи“. Заговорих му на френски – знам го като циганин, но и той точно толкова го знаеше, така че всичко беше идеално. Нямахме нужда от преводачи. Отидохме при глината, а аз викам на Снежа: „Бързо му дай кончето от Пистоя“. После тя донесе още три-четири скулптурки, а той започна да ги гали. „Това са мои работи под твое влияние“, обясних му аз. Така минаха 15 минути. И му рекох: „Това е, Федерико, 15 минути – край“. А той ми отвърна: „Давай, Чапи, ще ти позирам, колкото трябва“. Беше невероятно. Никога не съм вярвал, че тъй ще стане. Можехме да свършим много неща с него, но това остана единственото ни общуване. Умориха го в Щвейцария. -              Общували сте и с Марчело Мастрояни... -              Видяхме се във Флоренция. Той знаеше, че се каня да му правя портрет. Беше наясно и нямаше нищо против да ми позира. Три дни ядохме и пихме в имението му. Само тримата: аз, моята съпруга и той. Около него нямаше никаква жена – нито италианската му съпруга, нито Катрин Деньов. Говорихме за абсолютно всичко, беше много хубаво. Марчело беше все така готин, но остарял. И реших: няма да го правя, не искам да го показвам сдрусан пред хората. Исках да извая онзи, другият, предишният Мастрояни. Но вече го нямаше. Край. Аз си замълчах и той си замълча. Разминахме се във времето. -              Казахте, че сте автор на малко декадентски стихове, а любовни строфи писал сте ли? -              Не. Винаги съм гледал да се оправям „телесно“, а не с думи. Като не могат другото, някои се оправят със стихове. -              Фаталист ли сте? -              Суеверен съм от малък. Баба ми – майката на баща ми – беше много специална. Гагаузка – християнка, която говори турски.  И до днес съжалявам, че не го научих този език – знам доста думи, ама не е достатъчно. Когато вкъщи искаха да скрият нещо от мен, всички веднага минаваха на турски. Та тази моя баба постоянно беше убедена, че навсякъде около нас има таласъми. Малко по малко започнах да внимавам с кой крак стъпвам на пода, когато сутрин ставам от леглото, с кой крак прекрачвам прага, когато излизам от вкъщи, кого срещам първи на улицата.", "date": "2019.09.07", "title": "Чапа: Три дни ядохме и пихме с Марчело Мастрояни"}
{"url": "https://standartnews.com/regionalni/dencho-boyadzhiev-otnovo-v-bitkata-za-kmet-na-razgrad-401180.html", "text": "Депутатът от БСП Денчо Бояджиев , който  до преди четири години  управлява  два мандата и половина  Разград,  отново влиза в кметската битка за лудогорския град. Бояджиев е  получил  подкрепа  от съпартийцте си  с много голямо мнозинство, обяви  председателят на  общинската организация на социалистите в града Добромир Добрев, веднага след  края на тричасовите  дебати, по време на които  червените  избираха кандидата си. Имам  визия за развитието на Разград за още един мандат. Искам да довърша започнатото, обяви  бвшият градоначалник. Бояджиев обясни, че  най-важният му мотив да  зареже депутатското място и да се  впусне отново в надпреварата за кмет е разрухата, която е обхвалана Разград по време на управлението на  приемника му  Валентин Василев от ГЕРБ. БСП  тръгва на  тези избори със самочувстието на партия, която е направила много за развитието на Разград, заяви общинският лидер на червените Добромир Добрев.  Бояджиев  напомни, че има опит и в управлението  и в сформирането на мнозинства в местния парламент и подчерта, че  след  приключването на вота  неговата партия ще е готова за сътрудничество с всички политически сили, които  получат представителство в общинския съвет, без ГЕРБ. Фаворитът на БСП е четвъртият  кандидат, обявил, че ще  се бори за кмет на Разград на тези избори. Управляващата партия ГЕРБ заложи отново на досегашния кмет доктор Валентин Василев, който беше единствената  кандидатура, представена от местната структура за одобрение от Борисов. ВМРО припознаха за свой  кандидат дсегашният заместник председател на общинкия съвет в града Калоян Монев, който е и  лидер на местната гражданска структура „Кауза Разград“, а десните партии издигнаха общ претендент в лицето на  предприемача Мирослав Грънчаров. Още преди  старта на изборната  надпревара обаче, започнаха и  обвиненията за нелоялност. БСП  разкритикува Калоян Монев, който  до преди  4 години бе лидер на младежката организация на червените в града, че злоупотребявал с марката БСП. Във фейсбук  той поддържал фейк страница, в която  се предсавя като кандидат кмет, с логото на  младежката стуктура на социалистите. От щаба на Монев засега не са коментирали спорната  агитация.", "date": "2019.09.07", "title": "Денчо Бояджиев отново в битката за кмет на Разград"}
{"url": "https://standartnews.com/regionalni/karayancheva-otkri-festivala-bdeshche-s-traditsii-401179.html", "text": "Фестивалът на българския бит и култура „Бъдеще с традиции” започна с най-дългото хоро на Новия мост на река Арда в Кърджали. То бе съпровождано от 101 каба гайди, начело на шествието гвардейците от Ученически отряд при ЕГ”Христо Ботев” носеха 10 –метров национален трибагреник. През цялото време хорото водеше председателят на Народното събрание Цвета Караянчава, развявайки българското знаме, до нея бяха областният управител Никола Чанев и министърът на туризма Николина Ангелкова.Пъстрото хоро, в което участваха танцьори от фолклорни клубове и състави от Източните  Родопи, също гости от Ксанти и граждани, приключи до паметника на Васил Левски в центъра на града. Тазгодишното трето издание на Фестивала на българския бит и култура бе открито пред Паметника на освободителите в Градската градина.   „За да усетиш Родопа планина, има няколко неща, които трябва да почувстваш. Първо, това е родопската песен, която се пее със сърцето, второ - родопската каба гайда, няма как да си в Родопите и да не опиташ от родопската баница”, каза на откриването на фестивала председателят на НС Цвета Караянчава. Тя поздрави участниците и пожела на гостите, след година да доведат приятели и близки, за да усетят красотата и гостоприемството на Кърджали, който е едно прекрасно място в България. Присъстващите бяха приветствани и от областния управител Никола Чанев и от министъра на туризма Николина Ангелкова с пожелание да пазят и развиват богатите народни традиции на този край. Празникът продължи със своебразно надиграване, в което се включиха  15 състава от Кърджали, Крумовград, Хасково,с. Припек и  Ксанти.Алея на занаятите представяше изработка на кукли, дърворезба и накити, вниманието на посетителите бе привлечено и от специална фотоизбопа „Кърджали – преди и сега”. По същото време всяка една от седемте общини в област Кърджали бе подредила свой щанд с кулинарни специалитети.Кърджалийци и гостите имаха възможност да опитат над 300 баници - къпана, със сирене,  локум, месо, тиква. Тарелката бе на цена 1 лв. като събраните средства са за благотворителна кауза. Организатори на Фестивала „Кърджали – Бъдеще с традиции -  Кърджали 2019“ са Областната администрация, Министерството на туризма и Занаятчийската камара под патронажа на председателя на Народното събрание Цвета Караянчева.", "date": "2019.09.07", "title": "Караянчева откри фестивала „Бъдеще с традиции”"}
{"url": "https://www.standartnews.com/sport/otnesokhme-4-ot-angliya-na-uembli-401192.html", "text": "Англия победи България с 4:0 в мач от група А на квалификациите за Евро 2020. Хеттрик на \"Уембли\" заби звездата на англичаните Хари Кейн (24, 49 дузпа, 73 дузпа). Рахим Стърлинг добави още един в 55-ата. Тимът на Краси Балъков удържа английските атаки до 24-ата минута. Тогава нелепа грешка при изнасянето на Пламен Илиев и Васил Божиков доведе до пас към Рахийм Стърлинг в наказателното поле, той пусна на празна врата за Хари Кейн, който нямаше как да сбърка за 1:0. В 50-та минута Хари Кейн се разписа и за втори път, сега от дузпа. Тя беше дадена за нарушение на Николай Бодуров срещу Маркъс Рашфорд. Само пет минути след това Бодуров направи втора фрапантна грешка, като подари топката за Маркъс Рашфорд, който комбинира с Хари Кейн, а той пусна на празна врата за Рахийм Стърлинг за 3:0. Хари Кейн оформи хеттрика си в 73-та минута отново от дузпа. Тя беше направена от Кристиан Димитров именно срещу него. Родният селекционер заложи на двете натурализирани бразилски звезди на Лудогорец Марселиньо и Вандерсон, а прави впечатление и титулярното място на Николай Бодуров, за когото това е първи мач от 38 дни насам. В другия мач от нашата група Косово обърна вкъщи Чехия с 2:1. След този мач България е на предпоследното място в групата с 2 т. Толкова има и последния Черна гора, но те са с по-лошо голома разлика от националите ни. Лидер е Англия с 9 т, пред Косово - 8, Чехия - 6. През октомври България гостува на Черна гора на 11-и, а на 14-и приема Англия на ст. \"Васил Левски\".", "date": "2019.09.07", "title": "Отнесохме 4 от Англия на \"Уембли\""}
{"url": "https://standartnews.com/regionalni/festival-izkustvo-i-kultura-zapochna-vv-vidin-401167.html", "text": "Във Видин се провежда фестивалът „Изкуство и култура.” Той се организира от сдружение „Институт за териториални иновации и сътрудничество в рамките на проект „Активно изкуство за атрактивен туризъм”. Фестивалът е пилотен проект, финансиран по програма ИНТЕРРЕГ Румъния-България и ще продължи три дни. \"За мен е изключително удоволствие да присъствам на откриването на фестивала \"Изкуство и култура\", който се провежда на обновения площад във Видин, на брега на река Дунав - реката, която ни свързва”, каза в приветствието си при откриването на фестивала областният управител Албена Георгиева. \"Искам да поздравя всички производители, които в рамките на три дни ще популяризират нашето прекрасно и богато културно-историческо наследство. Радвам се, че Видин е домакин на тази проява\", каза още Георгиева. С приветствие към всички присъстващи на откриването на фестивала се обърна и кметът на община Видин Огнян Ценков. На обновения площад \"Бдинци\" са разпънати изложбени шатри и в рамките на три дни посетителите ще се наслаждават на различни по характер събития на открито. За доброто настроение на всички, организаторите са подготвили и богата музикална програма. В последния фестивален ден художници от страната ще представят своите творби с природни и културни забележителности от трансграничния регион.", "date": "2019.09.07", "title": "Фестивал \"Изкуство и култура” започна във Видин"}
{"url": "https://www.standartnews.com/sport/kholandiya-si-vrna-na-germaniya-po-ptya-za-evro-2020-401177.html", "text": "Резултати и класиране от срещите за Евро 2020 играни на 6 септември. В деветте мача бяха облязани 33 гола. В хита на вечерта Холандия би Германия с 4:2, като гост и си върна за домакинската загуба с 2:3 от немския тим пак в квалификациите за Евро 2020. Резултати   Трета група: Голмайстори: 1:0 Гнабри (9) 1:1 Де Йонг (59) 1:2 Та (66) авт. 2:2 Кроос (72) дуз. 2:3 Мален (79) 2:4 Вайналдум (90+1) Голмайстори: 0:1 Наумов (49) 1:1 Сорга (54) 1:2 Скавиш (90) \r\n1. Северна Ирландия 4 4 0 0 7:2 12 точки \r\n2. Германия 4 3 0 1 15:6 9 \r\n3. Холандия 3 2 0 1 10:5 6 \r\n4. Беларус 5 1 0 4 3:10 3 \r\n5. Естония 4 0 0 4 2:14 0 \r\n \r\nПета група: Голмайстори: 0:1 Влашич (45) 0:2 Перишич (46) 0:3 Петкович (72) 0:4 Ловрен (89) Голмайстори: 1:0 Пашаев (26) авт. 1:1 Емрели (58) 2:1 Бейл (84) \r\n1. Унгария 4 3 0 1 6:4 9 точки \r\n2. Хърватия 4 3 0 1 9:4 9 \r\n3. Уелс 4 2 0 2 4:4 6 \r\n4. Словакия 4 2 0 2 7:6 6 \r\n5. Азербайджан 4 0 0 4 4:12 0 \r\n  Седма група: Голмайстори: 1:0 Арнаутович (7) 2:0 Забитцер (13) 3:0 Арнаутович (53) дуз. 4:0 Илсанкер (76) 5:0 Лаймер (80) 6:0 Грегорич (85) Голмайстори: 1:0 Струна (34) 2:0 Шпорар (65) \r\n1. Полша 5 4 0 1 8:2 12 точки \r\n2. Австрия 5 3 0 2 13:6 9 \r\n3. Словения 5 2 2 1 9:3 8 \r\n4. Израел 5 2 2 1 9:8 8 \r\n5. Сев.Македония 5 1 2 2 6:8 5 \r\n6. Латвия 5 0 0 5 1:19 0 \r\n \r\nДевета група: Голмайстори: 1:0 Макгин (11) 1:1 Дзюба (40) 1:2 О`Донъл (59) авт. Голмайстори: 0:1 Батшуай (43) дуз. 0:2 Мертенс (57) 0:3 Шадли (63) 0:4 Батшуай (90+2)   Голмайстори: 0:1 Шчеткин (2) 1:1 Сотиру (39) \r\n1. Белгия 5 5 0 0 15:1 15 точки \r\n2. Русия 5 4 0 1 17:4 12 \r\n3. Казахстан 5 2 1 2 8:8 7 \r\n4. Шотландия 5 2 0 3 5:9 6 \r\n5. Кипър 5 1 1 3 7:6 4 \r\n6. Сан Марино 5 0 0 5 0:24 0", "date": "2019.09.07", "title": "Холандия си върна на Германия по пътя за Евро 2020"}
{"url": "https://standartnews.com/regionalni/blagoevgrad-s-podnovena-ptna-markirovka-401170.html", "text": "Община Благоевград полага нова пътна маркировка по уличните платна в централната градска част и кварталите. Обновяват се пешеходните пътеки и надлъжната маркировка на различни места, като подновяването на маркировката ще обхване целия град. Приоритетно се работи в участъците, по които има най-интензивен трафик на автомобили и пешеходци, след което маркировката ще бъде възстановена и по улиците с по-слабо движение на МПС. Всички пешеходни пътеки около училищата и детски градини също ще бъдат пребоядисани преди старта на новата учебна година. Общината възстановява и освежава ежегодно пътната маркировка в града.", "date": "2019.09.07", "title": "Благоевград с подновена пътна маркировка"}
{"url": "https://www.standartnews.com/sport/grisho-padna-no-napravi-nay-krasivite-tochki-401172.html", "text": "Ето какво написа в профила си известния икономист, който е познат и с пристрастия в областта на тениса - Владимир Каролев, след като най-силната ни ракета загуби от петия в ранглистата в полуфинала  на Ю Ес Оупън. Григор Димитров загуби с 6:7(5), 4:6, 3:6 срещу Данийл Медведев. Това бе трето достигане на Гришо до тази фаза на турнир от голямото каре и първо в Ню Йорк. В предишните 2 случая бе спиран от Новак Джокович на Уимбълдън през 2014 година и от Рафаел Надал на Аустрелиън Оупън – през 2017-а.  \"Медведев е меко казано във върхова форма. Утре ще играе 7ми финал за годината - никой няма такъв успех тази година. Има засега през 2018 най-много победи в тура - 50, в т.ч. 37 на твърд корт. Матс Виландер каза, че се движил по корта като spyder man. Започна US Open като пети в света. Четвърти пореден финал за Медведев в т.н. американски тур - Вашингтон (500), Монтреал (1000), Синсинати (1000) и US Open (2000). Това са правили преди него само Иван Лендъл и Андре Агаси. Спечели последния турнир преди US Open с победа на полуфинала над Джокович. Медведев е с победи последните 2 месеца над 5 от топ 10 тенисисти. Най-красивите точки в мача бяха направени от Гриша. Той изпусна Медведев в първия и втория сет, който беше като машина за връщане на топки. Когато има мач между двама равностойни играча, 4-5 топки решават мача. Е, в този мач тези точки бяха за Медведев. И двамата имаха по 9 точки за пробив, но Медведев конвертира 5 в гейм, а Гриша - 3. Но...благодаря за великолепната игра на Гришо. Очаквам с нетърпение следващите му мачове\". След края на срещата излезе и пълната статистика от срещата, от която става ясно, че българинът е бил по-нападателно настроения тенисист, но пък руснакът е било много по-прецизен в играта си. С резултата от полуфинала,  Гришо ще се изкачи до 25 място в световната ранглиста и ще прибави 960 хиляди долара към сметката си. Ако се бе класирал за финала в неделя, Григор щеше да заработи още 958 000 долара (или общо 1.9 млн. долара) от наградния фонд на турнира и щеше да се изкачи на 16 място класацията на АТП.", "date": "2019.09.07", "title": "Гришо падна, но направи най-красивите точки"}
{"url": "https://standartnews.com/svyat/moshchen-tayfun-udari-yuzhna-koreya-401194.html", "text": "Тайфунът „Линглинг“, придружен от проливен дъжд и бурен вятър връхлетя тази сутрин Южна Корея, съобщи корейската информационна агенция Yonhap. Министерството на вътрешните работи съобщи, че силен вятър и дъжд от тайфуна са прекъснали електричеството на повече от 31 000 домакинства на южния туристически остров Чеджу. Повече от 230 полета са анулирани или отменени заради силните пориви на вятъра, които достигат повече от 140 км/ч. Сред отменените са 150 международни полета за летището в Сеул. Отменени са полети от и за остров Чеджу. „Линглинг“ е 13-тият тайфун за този сезон.", "date": "2019.09.07", "title": "Мощен тайфун удари Южна Корея"}
{"url": "https://www.standartnews.com/sport/medvedev-sprya-grisho-na-polufinala-401145.html", "text": "Приказката за Григор Димитров на US Open приключи на полуфинала. В него той загуби с 6:7 (5), 5:7, 3:6, от №5 в света Даниил Медведев. Въпреки, че се оплакваше от контузии заради многото изиграни мачове това лято руснакът издържа на силната игра на Григор и се класира за първи път за финал в турнир от Големия шлем. В първия сет двамата си размениха по един пробив. Вкрайна сметка се стигна до тайбрек в който късмета покри Медведев за 7:5, след час игра. Вторият сет започна с пробив на Григор. След това обаче Димитров направи серия от непредизвикани грешки и Медведев поведе с 3:1. Спадът в играта на Гришо свърши с 2 бързи гейма на неговата сметка за 3:3. След 4:3 за руснака се стигна и до 4:4. Медведев показа повече устойчивост в дългите разиграванията, а и късмета му помогна да вземе втория сет с 6:4 пак за час. В третия Медведев проби за 3:1, а после покачи на 4:1. При 2:5 Григор спаси два мачбола, а след това направи 3:5. Медведев все пак си взе подаването, а с това и мача.  Въпреки загубата Гришо показа, че възвръща формата и играта, която сме свикнали да виждаме от него. Полуфиналът на US Open ще го изстреля от 78-о място преди началото на турнира в ранглистата до 25-о от идния понеделник. \"Не очаквах да спечеля в 3 сета. Не очаквах толкова добро представяне в Ню Йорк. Ако някой ми беше казал преди първия или втори кръг, че ще получа крампи и после ще стигна до финала нямаше да му повярвам. Сега ще гледам с пуканки пред телевизора втория полуфинал\", коментира след края на мача Медведев.", "date": "2019.09.07", "title": "Медведев спря Гришо на полуфинала"}
{"url": "https://www.standartnews.com/sport/nadal-e-na-final-v-nyu-york-401146.html", "text": "Очаквано Рафаел Надал стигна до финала на Откритото първенство на САЩ. Испанецът победи Матео Беретини със 7:6 (6), 6:4, 6:1 и ще спори за титлата с Даниил Медведев, който спря Григор Димитров. Испанецът предстои да се бори за четвърти трофей в Ню Йорк и общо 19-и в турнирите от Големия шлем. Матадора имаше проблеми само в първия сет, когато отрази два поредни сетбола в тайбрека, но обърна от 4:6 до 8:6 в своя полза. Така в неделя от 23,00 часа (б.в.) предстои да видим битка между 33-годшният Рафа и 23-годишният руснак. Двамата се срещнаха за първи път миналия месец на Canadian Open, когато Рафа спечели категорично с 6:3, 6:0. Надал има 12 финала в Големия шлем на клей, но вече и 10 на твърди кортове - по пет на Australian Open и US Open. \"Първият сет беше малко разочароващ, тъй като имах доста точки за пробив, а не ги реализирах. Оцелях в тайбрека, взех пробив във втория и това промени всичко. Супер щастлив съм, че съм на финала на US Open,\" заяви Надал. Така в годишната АТР Race ранглиста Надал вече има преднина от 1160 точки пред Новак Джокович и отново може да си върне първото място по-късно през сезона. Най-много финали в Големия шлем: Федерер - 31, Надал - 27, Джокович - 25, Лендъл - 19, Сампрас - 18", "date": "2019.09.07", "title": "Надал е на финал в Ню Йорк"}
{"url": "https://www.standartnews.com/sport/serina-uilyams-izliza-za-24-a-titla-ot-shlema-dnes-401156.html", "text": "Големият финал на US Open при жените е тази вечер не преди 23:00 часа (българско време).Евроспорт 1 ще излъчи мача директно. За титлата на корт \"Артър Аш\" излизат Серина Уилямс и младата канадка Бианка Андрееску. Двете до момента имат една среща помежду си, която бе на финала в Торонто преди броени седмици. Тогава канадката поведе с 3:1 гейма в първия сет, след което американката се отказа заради контузия. За Серина това е финал е №10 на US Open. От Големия шлем американката има 23 титл. Тя обаче не е печелила турнир от 2017 година и е повече от гладна за подобно отличие. Това ще бъде и първата титла след раждането на нейната дъщеря Олимпия заради която американката не игра дълго време тенис, за да се възстанови след тежката бременност. Разликата в годините между двете е внушителна и Уилямс на практика е почти двойно по-голяма от Бианка - 37 години срещу едва 18. Пътят до финала за Серина премина през Шарапова, Макнали, Мухова, Мартич, Ван и Свитолина, докато младата канадка бе принудена да се справи с Волинец, Флипкенс, Вожняцки, Таунсенд, Мертенс и Бенчич. Като цяло очакванията са да се получи един доста интересен мач между двете състезателки. \r\n ", "date": "2019.09.07", "title": "Серина Уилямс излиза за 24-а титла от Шлема днес"}
{"url": "https://www.standartnews.com/sport/dimitrov-imakh-dve-strakhotni-sedmitsi-401155.html", "text": "Григор Димитров изрази разочарованието си от загубата от Данийл Медеведе в полуфиналите на US Open, но все пак изтъкна, че представянето му в Ню Йорк е било много положително. Българският тенисист пропусна сетбол в първия сет и в крайна сметка загуби двубоя с 6-7(5), 4-6, 3-6. „Като цяло се получи добър мач, всичко реши в няколко ключови точки. Не мисля, че резултатът отразява реално случилото се на корта. Той игра добре, бори се много и бе особено добър в ключовите моменти. Не искам да съм твърде самокритичен. Това бяха две страхотни седмици, първият ми полуфинал тук“, коментира след мача Димитров. „Дадох всичко от себе си, но не бях достатъчно добър в решаващите моменти. Особено на сетбол в първия сет, знаех какво ще направи той, но той се справи. Определено можех да се представя по-добре в определени моменти. Ако бях успял да взема сетбола, определено вторият сет щеше да е доста различен“, допълни Григор. „Ако той продължи да играе по същия начин, определено има голям шанс във финала. Има шанс да играе във финала и ще даде всичко от себе си. Една от силните му страни е, че понякога не можеш да отгатнеш къде ще сервира, както на първи, така и на втори сервис. Освен това връща всички топки, не ти дава лесни точки. Сега има и увереност, защото е в добра серия. Това определено помага“, каза още Димитров.", "date": "2019.09.07", "title": "Димитров: Имах две страхотни седмици"}
{"url": "https://www.standartnews.com/sport/demireva-peta-vv-finala-na-diamantenata-liga-401144.html", "text": "Мирела Демирева зае пето място във финалната надпревара в скока на височина на Диамантената лига в Брюксел. Българката записа 193 см в най-добрия си опит в състезанието, което се проведе при студено време и лек дъжд. Демирева отпадна на 195 см, като преди това в надпреварата беше безгрешна – на 185 см, 189 см и 193 см. Камила Личвинко (Пол) се нареди преди българката – четвърта със 195 см. Със същия резултат трета стана олимпийската и световна шампионка в седмобоя Нафисату Тиа (Бел). Белгийката обаче имаше един фаул по-малко – 193 см. Юлия Левченко (Укр) завоюва втората позиция със 197 см. Без да изненада никого диамантения трофей и чек а $50 000 спечели Мария Ласицкене. Рускинята се наложи със 199 см. След това тя отиде директно на 204 см, където направи и първите си фаулове - три. „Не скачах, така както ми се искаше. Въпреки че такава температура сигурно е най-доброто ми постижение. Това не е оправдание. Но е време за по-хубаво време, коментира Демирева. - Голямата цел е да скачам в Доха и да стана първа. Скачам за злато там, ще дам всичко от себе си. Доказала съм, че мога да съм шампион. Просто скачам за злато на световното първенство. Ще се концентрирам в техниката си, да съм здрава, и да имам добро настроение.“", "date": "2019.09.07", "title": "Демирева пета във финала на Диамантената лига"}
{"url": "https://standartnews.com/sport/nadal-e-na-final-v-nyu-york-401146.html", "text": "Очаквано Рафаел Надал стигна до финала на Откритото първенство на САЩ. Испанецът победи Матео Беретини със 7:6 (6), 6:4, 6:1 и ще спори за титлата с Даниил Медведев, който спря Григор Димитров. Испанецът предстои да се бори за четвърти трофей в Ню Йорк и общо 19-и в турнирите от Големия шлем. Матадора имаше проблеми само в първия сет, когато отрази два поредни сетбола в тайбрека, но обърна от 4:6 до 8:6 в своя полза. Така в неделя от 23,00 часа (б.в.) предстои да видим битка между 33-годшният Рафа и 23-годишният руснак. Двамата се срещнаха за първи път миналия месец на Canadian Open, когато Рафа спечели категорично с 6:3, 6:0. Надал има 12 финала в Големия шлем на клей, но вече и 10 на твърди кортове - по пет на Australian Open и US Open. \"Първият сет беше малко разочароващ, тъй като имах доста точки за пробив, а не ги реализирах. Оцелях в тайбрека, взех пробив във втория и това промени всичко. Супер щастлив съм, че съм на финала на US Open,\" заяви Надал. Така в годишната АТР Race ранглиста Надал вече има преднина от 1160 точки пред Новак Джокович и отново може да си върне първото място по-късно през сезона. Най-много финали в Големия шлем: Федерер - 31, Надал - 27, Джокович - 25, Лендъл - 19, Сампрас - 18", "date": "2019.09.07", "title": "Надал е на финал в Ню Йорк"}
{"url": "https://standartnews.com/sport/blgariya-izliza-na-uembli-ot-1900-chasa-401157.html", "text": "Българският националет тим по футбол излиза довечера на митичния \"Уембли\" в Лондон срещу Англия. Мачът е под №4 за \"трикольорите\" от европейските квалификации за Евро 2020.  Селекцията водена от Красимир Балъков се изправя срещу един от най-стойностните национални гарнитури в света. Тимът на Гарет Саутгейт е съставен изцяло от звезди, подвизаващие се в най-силните отбори в 5-те най-елитни първенства във футболна Европа. Сред звездите, срещу които България вероятно ще трябва да се изправи, личат имената на младата суперзвезда на Борусия Дортмунд Джейдън Санчо. голмайсторът на Манчестър Сити Рахийм Стърлинг, както и един от най-добрите 9-ки в съвременната игра - нападателят на Тотнъм Хари Кейн.  Срещу тази селекция Балъков ще се надява звездите на Лудогорец - Вандерсон и Марселиньо, да успеят да внесат необходимото техническо качество и хладнокръвие, за да могат \"лъвовете\" да намерят начини да застрашат английската врата. За Вандерсон това ще е и пълен дебют с националната фланелка. Редом до тях в нападение се очаква да започне и Ивелин Попов, който да внесе небходимия опит на един толкова емблематичен стадион.  Балъков все още умува, дали да заложи на стража на Етър Христо Иванов, за когото това също би бил пълен дебют за отбора, или да предпочете по-изпробвания вариант със стража на Лудогорец Пламен Илиев. В отбрана се очаква Николай Бодуров да предвожда българите, въпреки проблемите в клубния му ЦСКА. Останалите му партньори в 4-та отзад се смята, че ще са Страхил Попов, Васил Божиков и Антон Недялков.  В полузащитата Балъков се очаква да потърси стабилност и повече способност за отнемането на топката. Георги Сърмов и Кристиян Малинов ще са най-вероятните титуляри, които се очаква да действат зад Ивелин Попов, Вадерсон и Галин Иванов. В ролята на нападател българският селекционер ще използва Марселиньо, независимо, че това ще е нетипична за играча роля.  Двубоят е с начален час 19:00 (българско време и ще бъде излъчен по БНТ).  Англия: Джордан Пикфорд, Трент Александър-Арнолд, Майкъл Кийн, Хари Магуайър, Бен Чилуел,Джордан Хендерсън, Рос Баркли, Деклан Райс, Рахийм Стърлинг, Хари Кейн, Маркъс Рашфорд \r\n \r\nБългария: Пламен Илиев Страхил Попов, Николай Бодуров, Васил Божиков, Антон Недялков, Георги Сърмов, Кристиан Малинов, Ивелин Попов, Вандерсон, Галин Иванов, Марселиньо", "date": "2019.09.07", "title": "България излиза на \"Уембли\" от 19,00 часа"}
{"url": "https://standartnews.com/sport/medvedev-sprya-grisho-na-polufinala-401145.html", "text": "Приказката за Григор Димитров на US Open приключи на полуфинала. В него той загуби с 6:7 (5), 5:7, 3:6, от №5 в света Даниил Медведев. Въпреки, че се оплакваше от контузии заради многото изиграни мачове това лято руснакът издържа на силната игра на Григор и се класира за първи път за финал в турнир от Големия шлем. В първия сет двамата си размениха по един пробив. Вкрайна сметка се стигна до тайбрек в който късмета покри Медведев за 7:5, след час игра. Вторият сет започна с пробив на Григор. След това обаче Димитров направи серия от непредизвикани грешки и Медведев поведе с 3:1. Спадът в играта на Гришо свърши с 2 бързи гейма на неговата сметка за 3:3. След 4:3 за руснака се стигна и до 4:4. Медведев показа повече устойчивост в дългите разиграванията, а и късмета му помогна да вземе втория сет с 6:4 пак за час. В третия Медведев проби за 3:1, а после покачи на 4:1. При 2:5 Григор спаси два мачбола, а след това направи 3:5. Медведев все пак си взе подаването, а с това и мача.  Въпреки загубата Гришо показа, че възвръща формата и играта, която сме свикнали да виждаме от него. Полуфиналът на US Open ще го изстреля от 78-о място преди началото на турнира в ранглистата до 25-о от идния понеделник. \"Не очаквах да спечеля в 3 сета. Не очаквах толкова добро представяне в Ню Йорк. Ако някой ми беше казал преди първия или втори кръг, че ще получа крампи и после ще стигна до финала нямаше да му повярвам. Сега ще гледам с пуканки пред телевизора втория полуфинал\", коментира след края на мача Медведев.", "date": "2019.09.07", "title": "Медведев спря Гришо на полуфинала"}
{"url": "https://standartnews.com/sport/demireva-peta-vv-finala-na-diamantenata-liga-401144.html", "text": "Мирела Демирева зае пето място във финалната надпревара в скока на височина на Диамантената лига в Брюксел. Българката записа 193 см в най-добрия си опит в състезанието, което се проведе при студено време и лек дъжд. Демирева отпадна на 195 см, като преди това в надпреварата беше безгрешна – на 185 см, 189 см и 193 см. Камила Личвинко (Пол) се нареди преди българката – четвърта със 195 см. Със същия резултат трета стана олимпийската и световна шампионка в седмобоя Нафисату Тиа (Бел). Белгийката обаче имаше един фаул по-малко – 193 см. Юлия Левченко (Укр) завоюва втората позиция със 197 см. Без да изненада никого диамантения трофей и чек а $50 000 спечели Мария Ласицкене. Рускинята се наложи със 199 см. След това тя отиде директно на 204 см, където направи и първите си фаулове - три. „Не скачах, така както ми се искаше. Въпреки че такава температура сигурно е най-доброто ми постижение. Това не е оправдание. Но е време за по-хубаво време, коментира Демирева. - Голямата цел е да скачам в Доха и да стана първа. Скачам за злато там, ще дам всичко от себе си. Доказала съм, че мога да съм шампион. Просто скачам за злато на световното първенство. Ще се концентрирам в техниката си, да съм здрава, и да имам добро настроение.“", "date": "2019.09.07", "title": "Демирева пета във финала на Диамантената лига"}
{"url": "https://standartnews.com/svyat/kola-se-kachi-na-trotoar-v-berlin-ima-zhertvi-401148.html", "text": "Четирима души, сред които и едно дете, загинаха в Берлин, след като автомобил \"Порше\" помете хора на тротоара, предадоха Асошиейтед прес и ТАСС. Берлинската пожарна определи като \"пътнотранспортно произшествие\" катастрофата, станала в столичния квартал Мите. Ранени са двама души. Причините за трагедията засега остават неизвестни.", "date": "2019.09.07", "title": "Кола се качи на тротоар в Берлин, има жертви"}
{"url": "https://standartnews.com/sport/grisho-padna-no-napravi-nay-krasivite-tochki-401172.html", "text": "Ето какво написа в профила си известния икономист, който е познат и с пристрастия в областта на тениса - Владимир Каролев, след като най-силната ни ракета загуби от петия в ранглистата в полуфинала  на Ю Ес Оупън. Григор Димитров загуби с 6:7(5), 4:6, 3:6 срещу Данийл Медведев. Това бе трето достигане на Гришо до тази фаза на турнир от голямото каре и първо в Ню Йорк. В предишните 2 случая бе спиран от Новак Джокович на Уимбълдън през 2014 година и от Рафаел Надал на Аустрелиън Оупън – през 2017-а.  \"Медведев е меко казано във върхова форма. Утре ще играе 7ми финал за годината - никой няма такъв успех тази година. Има засега през 2018 най-много победи в тура - 50, в т.ч. 37 на твърд корт. Матс Виландер каза, че се движил по корта като spyder man. Започна US Open като пети в света. Четвърти пореден финал за Медведев в т.н. американски тур - Вашингтон (500), Монтреал (1000), Синсинати (1000) и US Open (2000). Това са правили преди него само Иван Лендъл и Андре Агаси. Спечели последния турнир преди US Open с победа на полуфинала над Джокович. Медведев е с победи последните 2 месеца над 5 от топ 10 тенисисти. Най-красивите точки в мача бяха направени от Гриша. Той изпусна Медведев в първия и втория сет, който беше като машина за връщане на топки. Когато има мач между двама равностойни играча, 4-5 топки решават мача. Е, в този мач тези точки бяха за Медведев. И двамата имаха по 9 точки за пробив, но Медведев конвертира 5 в гейм, а Гриша - 3. Но...благодаря за великолепната игра на Гришо. Очаквам с нетърпение следващите му мачове\". След края на срещата излезе и пълната статистика от срещата, от която става ясно, че българинът е бил по-нападателно настроения тенисист, но пък руснакът е било много по-прецизен в играта си. С резултата от полуфинала,  Гришо ще се изкачи до 25 място в световната ранглиста и ще прибави 960 хиляди долара към сметката си. Ако се бе класирал за финала в неделя, Григор щеше да заработи още 958 000 долара (или общо 1.9 млн. долара) от наградния фонд на турнира и щеше да се изкачи на 16 място класацията на АТП.", "date": "2019.09.07", "title": "Гришо падна, но направи най-красивите точки"}
{"url": "https://standartnews.com/sport/dimitrov-imakh-dve-strakhotni-sedmitsi-401155.html", "text": "Григор Димитров изрази разочарованието си от загубата от Данийл Медеведе в полуфиналите на US Open, но все пак изтъкна, че представянето му в Ню Йорк е било много положително. Българският тенисист пропусна сетбол в първия сет и в крайна сметка загуби двубоя с 6-7(5), 4-6, 3-6. „Като цяло се получи добър мач, всичко реши в няколко ключови точки. Не мисля, че резултатът отразява реално случилото се на корта. Той игра добре, бори се много и бе особено добър в ключовите моменти. Не искам да съм твърде самокритичен. Това бяха две страхотни седмици, първият ми полуфинал тук“, коментира след мача Димитров. „Дадох всичко от себе си, но не бях достатъчно добър в решаващите моменти. Особено на сетбол в първия сет, знаех какво ще направи той, но той се справи. Определено можех да се представя по-добре в определени моменти. Ако бях успял да взема сетбола, определено вторият сет щеше да е доста различен“, допълни Григор. „Ако той продължи да играе по същия начин, определено има голям шанс във финала. Има шанс да играе във финала и ще даде всичко от себе си. Една от силните му страни е, че понякога не можеш да отгатнеш къде ще сервира, както на първи, така и на втори сервис. Освен това връща всички топки, не ти дава лесни точки. Сега има и увереност, защото е в добра серия. Това определено помага“, каза още Димитров.", "date": "2019.09.07", "title": "Димитров: Имах две страхотни седмици"}
{"url": "https://standartnews.com/sport/kholandiya-si-vrna-na-germaniya-po-ptya-za-evro-2020-401177.html", "text": "Резултати и класиране от срещите за Евро 2020 играни на 6 септември. В деветте мача бяха облязани 33 гола. В хита на вечерта Холандия би Германия с 4:2, като гост и си върна за домакинската загуба с 2:3 от немския тим пак в квалификациите за Евро 2020. Резултати   Трета група: Голмайстори: 1:0 Гнабри (9) 1:1 Де Йонг (59) 1:2 Та (66) авт. 2:2 Кроос (72) дуз. 2:3 Мален (79) 2:4 Вайналдум (90+1) Голмайстори: 0:1 Наумов (49) 1:1 Сорга (54) 1:2 Скавиш (90) \r\n1. Северна Ирландия 4 4 0 0 7:2 12 точки \r\n2. Германия 4 3 0 1 15:6 9 \r\n3. Холандия 3 2 0 1 10:5 6 \r\n4. Беларус 5 1 0 4 3:10 3 \r\n5. Естония 4 0 0 4 2:14 0 \r\n \r\nПета група: Голмайстори: 0:1 Влашич (45) 0:2 Перишич (46) 0:3 Петкович (72) 0:4 Ловрен (89) Голмайстори: 1:0 Пашаев (26) авт. 1:1 Емрели (58) 2:1 Бейл (84) \r\n1. Унгария 4 3 0 1 6:4 9 точки \r\n2. Хърватия 4 3 0 1 9:4 9 \r\n3. Уелс 4 2 0 2 4:4 6 \r\n4. Словакия 4 2 0 2 7:6 6 \r\n5. Азербайджан 4 0 0 4 4:12 0 \r\n  Седма група: Голмайстори: 1:0 Арнаутович (7) 2:0 Забитцер (13) 3:0 Арнаутович (53) дуз. 4:0 Илсанкер (76) 5:0 Лаймер (80) 6:0 Грегорич (85) Голмайстори: 1:0 Струна (34) 2:0 Шпорар (65) \r\n1. Полша 5 4 0 1 8:2 12 точки \r\n2. Австрия 5 3 0 2 13:6 9 \r\n3. Словения 5 2 2 1 9:3 8 \r\n4. Израел 5 2 2 1 9:8 8 \r\n5. Сев.Македония 5 1 2 2 6:8 5 \r\n6. Латвия 5 0 0 5 1:19 0 \r\n \r\nДевета група: Голмайстори: 1:0 Макгин (11) 1:1 Дзюба (40) 1:2 О`Донъл (59) авт. Голмайстори: 0:1 Батшуай (43) дуз. 0:2 Мертенс (57) 0:3 Шадли (63) 0:4 Батшуай (90+2)   Голмайстори: 0:1 Шчеткин (2) 1:1 Сотиру (39) \r\n1. Белгия 5 5 0 0 15:1 15 точки \r\n2. Русия 5 4 0 1 17:4 12 \r\n3. Казахстан 5 2 1 2 8:8 7 \r\n4. Шотландия 5 2 0 3 5:9 6 \r\n5. Кипър 5 1 1 3 7:6 4 \r\n6. Сан Марино 5 0 0 5 0:24 0", "date": "2019.09.07", "title": "Холандия си върна на Германия по пътя за Евро 2020"}
{"url": "https://standartnews.com/sport/otnesokhme-4-ot-angliya-na-uembli-401192.html", "text": "Англия победи България с 4:0 в мач от група А на квалификациите за Евро 2020. Хеттрик на \"Уембли\" заби звездата на англичаните Хари Кейн (24, 49 дузпа, 73 дузпа). Рахим Стърлинг добави още един в 55-ата. Тимът на Краси Балъков удържа английските атаки до 24-ата минута. Тогава нелепа грешка при изнасянето на Пламен Илиев и Васил Божиков доведе до пас към Рахийм Стърлинг в наказателното поле, той пусна на празна врата за Хари Кейн, който нямаше как да сбърка за 1:0. В 50-та минута Хари Кейн се разписа и за втори път, сега от дузпа. Тя беше дадена за нарушение на Николай Бодуров срещу Маркъс Рашфорд. Само пет минути след това Бодуров направи втора фрапантна грешка, като подари топката за Маркъс Рашфорд, който комбинира с Хари Кейн, а той пусна на празна врата за Рахийм Стърлинг за 3:0. Хари Кейн оформи хеттрика си в 73-та минута отново от дузпа. Тя беше направена от Кристиан Димитров именно срещу него. Родният селекционер заложи на двете натурализирани бразилски звезди на Лудогорец Марселиньо и Вандерсон, а прави впечатление и титулярното място на Николай Бодуров, за когото това е първи мач от 38 дни насам. В другия мач от нашата група Косово обърна вкъщи Чехия с 2:1. След този мач България е на предпоследното място в групата с 2 т. Толкова има и последния Черна гора, но те са с по-лошо голома разлика от националите ни. Лидер е Англия с 9 т, пред Косово - 8, Чехия - 6. През октомври България гостува на Черна гора на 11-и, а на 14-и приема Англия на ст. \"Васил Левски\".", "date": "2019.09.07", "title": "Отнесохме 4 от Англия на \"Уембли\""}
{"url": "https://standartnews.com/sport/serina-uilyams-izliza-za-24-a-titla-ot-shlema-dnes-401156.html", "text": "Големият финал на US Open при жените е тази вечер не преди 23:00 часа (българско време).Евроспорт 1 ще излъчи мача директно. За титлата на корт \"Артър Аш\" излизат Серина Уилямс и младата канадка Бианка Андрееску. Двете до момента имат една среща помежду си, която бе на финала в Торонто преди броени седмици. Тогава канадката поведе с 3:1 гейма в първия сет, след което американката се отказа заради контузия. За Серина това е финал е №10 на US Open. От Големия шлем американката има 23 титл. Тя обаче не е печелила турнир от 2017 година и е повече от гладна за подобно отличие. Това ще бъде и първата титла след раждането на нейната дъщеря Олимпия заради която американката не игра дълго време тенис, за да се възстанови след тежката бременност. Разликата в годините между двете е внушителна и Уилямс на практика е почти двойно по-голяма от Бианка - 37 години срещу едва 18. Пътят до финала за Серина премина през Шарапова, Макнали, Мухова, Мартич, Ван и Свитолина, докато младата канадка бе принудена да се справи с Волинец, Флипкенс, Вожняцки, Таунсенд, Мертенс и Бенчич. Като цяло очакванията са да се получи един доста интересен мач между двете състезателки. \r\n ", "date": "2019.09.07", "title": "Серина Уилямс излиза за 24-а титла от Шлема днес"}
{"url": "https://www.standartnews.com/sport/blgariya-izliza-na-uembli-ot-1900-chasa-401157.html", "text": "Българският националет тим по футбол излиза довечера на митичния \"Уембли\" в Лондон срещу Англия. Мачът е под №4 за \"трикольорите\" от европейските квалификации за Евро 2020.  Селекцията водена от Красимир Балъков се изправя срещу един от най-стойностните национални гарнитури в света. Тимът на Гарет Саутгейт е съставен изцяло от звезди, подвизаващие се в най-силните отбори в 5-те най-елитни първенства във футболна Европа. Сред звездите, срещу които България вероятно ще трябва да се изправи, личат имената на младата суперзвезда на Борусия Дортмунд Джейдън Санчо. голмайсторът на Манчестър Сити Рахийм Стърлинг, както и един от най-добрите 9-ки в съвременната игра - нападателят на Тотнъм Хари Кейн.  Срещу тази селекция Балъков ще се надява звездите на Лудогорец - Вандерсон и Марселиньо, да успеят да внесат необходимото техническо качество и хладнокръвие, за да могат \"лъвовете\" да намерят начини да застрашат английската врата. За Вандерсон това ще е и пълен дебют с националната фланелка. Редом до тях в нападение се очаква да започне и Ивелин Попов, който да внесе небходимия опит на един толкова емблематичен стадион.  Балъков все още умува, дали да заложи на стража на Етър Христо Иванов, за когото това също би бил пълен дебют за отбора, или да предпочете по-изпробвания вариант със стража на Лудогорец Пламен Илиев. В отбрана се очаква Николай Бодуров да предвожда българите, въпреки проблемите в клубния му ЦСКА. Останалите му партньори в 4-та отзад се смята, че ще са Страхил Попов, Васил Божиков и Антон Недялков.  В полузащитата Балъков се очаква да потърси стабилност и повече способност за отнемането на топката. Георги Сърмов и Кристиян Малинов ще са най-вероятните титуляри, които се очаква да действат зад Ивелин Попов, Вадерсон и Галин Иванов. В ролята на нападател българският селекционер ще използва Марселиньо, независимо, че това ще е нетипична за играча роля.  Двубоят е с начален час 19:00 (българско време и ще бъде излъчен по БНТ).  Англия: Джордан Пикфорд, Трент Александър-Арнолд, Майкъл Кийн, Хари Магуайър, Бен Чилуел,Джордан Хендерсън, Рос Баркли, Деклан Райс, Рахийм Стърлинг, Хари Кейн, Маркъс Рашфорд \r\n \r\nБългария: Пламен Илиев Страхил Попов, Николай Бодуров, Васил Божиков, Антон Недялков, Георги Сърмов, Кристиан Малинов, Ивелин Попов, Вандерсон, Галин Иванов, Марселиньо", "date": "2019.09.07", "title": "България излиза на \"Уембли\" от 19,00 часа"}
{"url": "https://standartnews.com/svyat/wikipedia-e-stanala-zhertva-na-kiberataka-401152.html", "text": "От онлайн енциклопедията Wikipedia обявиха, че е платформата  станала обект на кибератака, което е довело до спиране на работата на сайта.„Wikipedia прекъсва няколко пъти в резултат на злонамерена атака. Продължаваме да работим, за да възстановим достъпа“, съобщават от екипа на компанията в изявление, цитирано от БГНЕС. Междувременно потребители на сайта съобщиха за Downdetector, че късно през нощта в петък и ранните часове на събота, не е имало достъп до сайта. Засегнати били почти цялата територия на Европа, западните части на Русия, няколко държави от Близкия изток, части от Северна и Южна Америка. 94% от потребителите на Wikipedia са изпитали трудности с достъп до сайта, а 5% не са успели да влязат в него с името и паролата си. ", "date": "2019.09.07", "title": "Wikipedia е станала жертва на кибератака"}
{"url": "https://standartnews.com/svyat/georgieva-edinstven-kandidat-za-mvf-401154.html", "text": "Българският икономист Кристалина Георгиева се очаква да бъде единственият кандидат, предлаган да оглави Международния валутен фонд с приближаването на крайния срок за подаване на кандидатурите, казват два запознати източника, цитирани от Ройтерс. Единственият известен досега потенциален опонент на изпълнителния директор на Световната банка за ръководния пост на МВФ, а именно бившият британски финансов министър Джордж Озбърн е решил да не участва в надпреварата, допълват източниците. Британският премиер Борис Джонсън първоначално търсеше подкрепа за евентуалната кандидатура на Озбърн, но висш британски правителствен представител потвърди, че Великобритания сега подкрепяла Георгиева, която бе номинирана от страните от ЕС през август. Крайният срок за кандидатстване за поста изтича днес в 3,59 ч. по Гринуич.", "date": "2019.09.07", "title": "Георгиева - единствен кандидат за МВФ"}
{"url": "https://standartnews.com/svyat/lebed-ubi-kuche-v-dblin-401149.html", "text": "В Дъблин лебед уби куче пред очите на собственика му, съобщава The Irish Sun. \r\n \r\nИнцидентът е станал в парк Теренюра. Мъж е разхождал кокер шпаньола си, а внезапно кучето е решило да поплува в близкото езеро. Внезапно е било нападнато от лебед. На запис в Туитър се вижда как птицата удря кучето с крила за няколко секунди. \r\n \r\nОчевидци са се опитали да отвлекат вниманието на разгневения лебед с викове, а собственикът на кокер шпаньола хвърля телефон във водата. Не са могли да спасят кучето. „Горкото куче не е разбрало какво се случва и е плувало право към птицата“, каза един от очевидците. \r\n \r\nРейнджърът на парка Пол Дюнан пристига на местопроизшествието с двама колеги и извади мъртвото кученце през мрежата. \r\n \r\n\"Никога не съм чувал това да се случва преди\", призна Дуйнан, цитиран от Би Би Си. Според орнитолозите, интервюирани от изданието, лебедът се държал агресивно, тъй като наблизо има гнездо с потомството му. От април до юни - по време на сезона на гнездене, мъжките могат да нападат други животни и дори хора, за да защитят своята територия.", "date": "2019.09.07", "title": "Лебед уби куче в Дъблин"}
{"url": "https://standartnews.com/svyat/prva-ivformatsiya-za-novite-evrokomisari-401171.html", "text": "Първа предварителна информация за разпределението на ресорите в новата европейска комисия се появи три дни преди официално те да бъдат обявени от шефката й Урсула фон дер Лайен. България ще получи ресор „Образование и култура”, съобщи Нова телевизия, позовавйки се на свои източници в Брюксел.   Досега се твърдеше, че правителството настоява да запазим ресора „Дигитализация”. Появиха се и спекулации, че искаме да вземем „Земеделие”. Наскоро премиерът се срещна с председателката на ЕК, но не дадоха подробности за очаквания ресор. Борисов обаче наскоро обяви, че за България образованието става супер приоритет и ще бъдат заделени около 1 милиард от бюджета.    Според изтеклата информация, новата ЕК ще има двама изпълнителни заместник-председатели. Единият е Франс Тимерманс - социалдемократът с най-висока позиция в Брюксел , който беше и претендент за поста председател на Еврокомисията, досега държеше междуинституционалните връзки и администрацията, като едновременно бе и вице на Юнкер.. Другата кандидатка за мястото на Урсула фон дер Лайен от третото по големина европейско семейство - „Обновете Европа” (бившата АЛДЕ) Маргрете Вестагер, която отговоряше за „Конкурентноспособност” сега получава знаков ресор „Дигиталиазация” и заместник-председателско място. Гърция ще има комисар по отбрана и това ще е бившият говорител на комисията - Маргаритис Схинас. Той е и номинацията на новото консервативно правителство, въпреки че Ципрас настояваше да си запази ресора „Миграция”. Румъния, която досега държеше ресор „Регионална политика” сега  получава не па-малко важен сектор - „Транспорт”, както неотдавна поиска премиерката Дънчила на неотдавнашната си среща в Брюксел.   Вера Йоурова най-вероятно ще запази позицията си като еврокомисар по правосъдието. Само преди седмица премиера Андрей Бабич обяви, че Чехия  ще предложи същата кандидатура заради успешната работа на еврокомисарката, но се надяваше тя да отговаря за икономически ресор. Поляците са се преборили за ресора „Земеделие” с новия си кандидат- шефът на канцеларията на президента Дуда.   Основните икономическите ресори са далеч от Източна Европа. Франция очаквано поема от Дания ресора „Конкуренция” със заместник –председателя на централната банка Силви Гулар,  а финландците - „Икономика” с Юга Юрпилайнен. Ирландия ще има един тежките ресори -  „Търговия” . Новата Комисия трябва да започне работа на 1 ноември, ако изслушванията на номинираните комисари в Европарламента минат успешно. Комисарите ще бъдат препитвани от ресорните комисии в ЕП в началото на октомври. Новоизбраната председателка на Комисията Урсула фон дер Лайен ще представи официално състава на кабинета си във вторник, а през последните седмици тя вече редеше и препитваше номинираните комисари за тяхната компетентност.", "date": "2019.09.07", "title": "Първа информация за новите еврокомисари"}
{"url": "https://standartnews.com/svyat/robott-fodor-se-zavrna-na-zemyata-401162.html", "text": "Спускаемият апарат на руския космически кораб „Съюз МС-14” без екипаж, но с първия руски хуманоиден робот Фьодор на борда, се приземи в казахстанската степ, на 147 километра югоизточно от град Жесказган, предаде БТА, цитирана от Нова телевизия. \r\n \r\nКорабът се разкачи от Международната космическа станция по-рано тази нощ. Фьодор, който пътува с него, в бъдеще може да бъде използван за работа в открития космос, а по време на настоящата си мисия той предаде телеметрична информация. \r\n \r\nЧовекоподобният робот е създаден от компанията \"Андроидна техника\" и Фонда за перспективни изследвания на Русия.", "date": "2019.09.07", "title": "Роботът Фьодор се завърна на Земята"}
{"url": "https://standartnews.com/svyat/20-santimetra-snyag-v-alpite-401166.html", "text": "Първи по-значителен снеговалеж за сезона беше регистриран през последните дни в Алпите. Някои западни и централни райони на планинската верига вече се покриха с около 15-20 сантиметра бяла премяна. Прогнозите са снежната покривка да достигне до 50 сантиметра в следващите дни, но това ще се случи само по местата над 2000 метра надморска височина.", "date": "2019.09.07", "title": "20 сантиметра сняг в Алпите"}
{"url": "https://standartnews.com/svyat/gotvyat-razmyana-i-za-zatvornitsi-v-krim-401181.html", "text": "Президентът на Украйна Владимир Зеленски заяви, че има възможност за втори етап на размяна на затворници с Москва, включително и за тези украинци, които се намират в Крим. Ние ще работим много сериозно за това и то не става дума за години, а много бързо,  в скоро време, каза Зеленски, цитиран от руските и украински медии. Изказването му стана минути след в Киев кацна самолетът, който доведе в родината 35 затворници от Русия. Историческата размяна на пленници приключи днес успешно след като кацна в Москва и машината с 35 руснаци от затворите в Украйна. Още сутринта бе съобщено, че Зеленски е издал указ, с който са помилвани руснаците, сред които и три жени. Обменът между Русия и Украйна е по формулата \"35 за 35\". Преговорите по освобождението на украинците започна в края на юни, когато Зеленски поиска от Путин да върне у дома задержаните от Керченския залив. В замяна Путин поиска Зеленски да направи първата крачка по отношение на освобождаването на Кирил Вишински, главният редактор на Россия Сегодня, част от РИА Новости. В края на август журналистът беше освободен от затвора, а 10 дни по-късно стартира и историческата размяна. Освен Вишински, който прекара 470 дни в ареста, Украйна е освободила и Владимир Цемах, свързан със сваления пътнически самолет МН17, а също така военнослужещите Максим Одинцов и Александър Баранов. Украйна пък си върна 24-мата моряци, задържани заради инцидента в Керченския залив миналия ноември. Сред освободените са и режисьорът Олег Сенцов, който беше осъден на 20 г. затвор от руски съд по обвинения в тероризъм, както и осъденият в Русия за шпионаж Роман Сущенка.", "date": "2019.09.07", "title": "Готвят размяна и за затворници в Крим"}
{"url": "https://standartnews.com/svyat/gey-paradt-v-saraevo-okhranyavan-ot-snayperisti-401189.html", "text": "За първи път тази неделя в Сараево е планирано провеждането на гей парад. Той ще бъде под засилена полицейска охрана, тъй като някои консервативни мюсюлмански групи са се опитали да предотвратят събитието, предава Ройтерс. Въпреки че противниците на гей парада в босненската столица призоваха за мирни протести, властите се опасяват от агресивност и насилие в страната, където често могат да се чуят публични хомофобски изявления. Участие в парада ще вземе и американският посланик, който е гей, заедно с партньора си. Над 1000 полицаи ще охраняват събитието, а по покривите на сградите, покрай които ще мине шествието, ще бъдат разположени снайперисти. За безопасността на участниците в парада ще се грижат и допълнително ангажирани 150 охранители, съобщиха организаторите. Макар че хомосексуалността в Босна и Херцеговина не е незаконна, гей фестивалите, организирани в Сараево през 2008 и 2014 г., бяха атакувани от радикални ислямисти и хулигани и оттогава ЛГБТИ общността се въздържа от публични прояви. В страната няма гей барове или места, където членовете на общността могат да се събират. Организаторите на гей парада заявиха, че тяхната цел е да протестират срещу хомофобията и дискриминацията, разпалвани често от религиозните лидери и десните политически партии. Босна и Херцеговина е последната страна на Балканите, в която досега не е организиран гей парад. Утрешното събитие ще бъде тест за толерантността в страната, която се стреми към членство в Европейския съюз. Днес пък в Сараево бе организирано шествие в защита на традиционното семейство, предаде Танюг. Привърженици на традиционните ценности се събраха в центъра на босненската столица, но техният брой не надхвърляше 100 души. Според портала Аваз на площада е имало повече журналисти, отколкото демонстранти. Участниците в шествието носеха плакати от рода на \"Семейството е компасът, който ни води\" и \"Зачитайте волята на мнозинството\". \"Не пречим на никого да живее както е избрал, защото всички ще отговаряме за своя избор. Никога обаче няма да позволим да ни се налагат начин на живот и обичаи, чужди на нашия народ и нашата страна. Червената линия не бива да се прекрачва\", заявиха организаторите на шествието. Във всички джамии в Босна и Херцеговина след петъчната молитва бе прочетено послание, осъждащо гей парада в неделя, съобщи Радио Свободна Европа. Съветът на мюфтиите припомни своя декларация от 2015 г., че ислямът е за опазване на ценностите на брака, потомството и семейството като основни клетки на обществото, и че хомосексуалността е \"грях и разврат\" и затова е забранена от исляма.", "date": "2019.09.07", "title": "Гей парадът в Сараево – охраняван от снайперисти"}
{"url": "https://standartnews.com/svyat/es-privetstva-razmyanata-na-zatvornitsi-mezhdu-rusiya-i-ukrayna-401190.html", "text": "Върховният представител на ЕС за външната политика и сигурността Федерика Могерини приветства освобождаването на украинци като част от размяната на затворници с Русия и призова двете страни \"да засилят този импулс\", предаде ДПА.   Освобождаването им е свидетелство за работата и решимостта на тези, включително представители на гражданското общество, активисти и юридически експерти, които работиха неуморно за този изход, посочва шефката на европейската дипломация в изявление. Председателят на Европейския съвет Доналд Туск изрази облекчение, а председателят на Европейския парламент Давид Сасоли сподели \"искрената си радост\" от освобождаването на режисьора Олег Сенцов, който е носител на престижната европейска награда \"Сахаров\" за защита на човешките права.", "date": "2019.09.07", "title": "ЕС приветства размяната на затворници между Русия и Украйна"}
{"url": "https://standartnews.com/biznes/razgarya-se-nova-bitka-bmvmertsedes-401175.html", "text": "Битката за надмощие между Мерцедес и БМВ никога не е стихвала. Сега обаче тя навлиза в нова фаза, след като и двете компании смениха шефовете си. През май си тръгна иконата на автомобилния бизнес Дитep Цeчe, който прекара цялата си 40-годишна кариера в „Даймлер“ – производител на „Мерцедес Бенц“, като през последните 13 г.  бе начело на компанията, базирана в Щутгарт.  Неговите мустаци бяха станали известни по света колкото емблемата на мерцедес, казваха зевзеци. \r\nНеговото място зае Ола Калениус, който е първият чужденец начело на германския концерн. Даймлер и Бенц създават своите проекти едновременно през 1886 г. и обединяват компаниите си през 1926 г., за да формират Daimler-Benz AG,  известна като Mercedes-Benz. Сега за първи път символът на германската индустрия е поверен на швед. \r\nНа 16 август пък 55-годишният шеф на производството Оливер Ципсе застана начело на БМВ Груп и ще управлява концерна през следващите 10 години. Той замени досегашния изпълнителен директор Халард Крюгер, който отстъпи поста си предсрочно. След 27 гoдини в БМВ и 4 нaчeлo нa кoмпaниятa, Кюгер, който трябваше да се оттегли през 2020 г.,  обяви, че няма да се кандидатира за втори мандат като генерален директор. Да караш „баварец“  е символ на надмощие и сила. Емблемата на БМВ, която изобразява перка на самолет на фона на синьото небе, сякаш казва: „Не се закачай с мен на пътя!“. \r\nДокато „Мерцедес“ винаги е показвала престиж и лукс. Не случайно автомобилът носи име на момиче – кръстен е на дъщерята на австрийския бизнесмен Емил Йелинек, родена през 1889 г., а в превод от испански означава „грация“. \r\nНа пръв поглед и двете марки имат своите фенове, които в никакъв случай не биха заменили едната с другата. \r\nНо сега отливът в покупките на скъпи коли, търговските войни между САЩ - Китай и САЩ-Европа, както и мощното навлизане на електромобилите, правят битката за пазари все по-ожесточена. \r\nЗатова не е изненада, че първата задача към служителите на новия изпълнителен директор на БВМ - Оливер Ципсе, е да намерят иновативни начини за изпреварване на основния конкурент „Мерцедес-Бенц“. \r\nЦипсе се е обърнал към подчинените си със специален мейл, изпратен по вътрешната мрежа, само ден, след като предшественикът му Харалд Крюгер напусна поста си. Новият шеф на БМВ е амбициран компанията да си върне първото място, което компанията му загуби от Meрцедес преди години, пише Automotive News.   \r\n\"Вместо да обвиняваме настоящата ситуация - условия на пазара, политически пейзаж или конкретни личности, трябва да се възползваме от възможностите през нас. Положителното мислене ще ни помогне - колкото е по-трудно, толкова по-новаторски решения трябва да взимаме\", казва Ципсе. \r\nБосът на баварския производител заяви, че БМВ не само трябва да бъде на първо място по продажби при луксозните автомобили, но и да предлага  най-добрата продукция. Той посочи, че разликата с Meрцедес вече намалява, като това ще се запази благодарение на новите модели, които БВМ ще предложи. \r\nИ броени дни след заповедта на шефа, вече сме свидетели на първата иновация. БМВ ще представи на изложението във Франкфурт мoдификaцията X6 Vаntаblасk VBx2, която шашна света с цвета на автомобила. \r\nТова е най-черната черна кола, която някога сме виждали. Тeхнoлoгиятa ѝ e cвръхcпeциaлнa и пoзвoлявa пoглъщaнe нa cвeтлинaта нa 99.9%. Рeзултaтът e двуизмeрeн чeрeн цвят. Тoй ce пocтигa c вeщecтвoтo Vаntаblасk, имeтo нa кoeтo ce рaзшифрoвa кaтo вeртикaлнo oриeнтирaни мacиви oт нaнoтръби + чeрнo (vеrtiсаlly аlignеd nаnоtubе аrrаys + blасk). \r\nЦветът ce cъcтoи oт въглeрoдни нaнoтръби c рaзмeр oт 14 дo 50 микрoмeтрa. Диaмeтърът им e 20 нaнoмeтрa. Именно те пoглъщaт 99.965 прoцeнтa oт пoпaдaщoтo върху тях излъчвaнe. Само 20 милилитрa oт тaзи бoя cтрувaт 50 долара! А колко ще струва самият автомобил – може би ще разберем в средата на септември, когато започва изложението във Франкфурт. \r\n  \r\n„Мерцедес“ отговоря на хвърлената ръкавица Новият шеф Ола Калениус е изправен пред много финансови предизвикателства. Даймлер отчете загуба от 1.56 млрд. евро през второто тримесечие на годината. Oсновните причини за лошото представяне са еднократни плащания в размер на 4.2 млрд. евро, свързани с уреждане на проблеми с дизелови автомобили и изтегляния на коли от марката Takata заради проблеми с въздушните възглавници, съобщи Ройтерс. Само през тази година производителят на Мерцедес е намалил прогнозата си за печалба четири пъти. Очаква се „Даймлер“ да представи подробности за потенциални съкращения на разходите и новата си стратегия на 14 ноември. \r\n\"Преразглеждаме продуктово си портфолио, за да гарантираме бъдещия си успех\", каза Калениус. \r\nЗасега е ясно, че на автосалона във Франкфурт ще видим премиерата на новия Mерцедес GLA Очаква се това да е едно от събитията на изложението. Второто поколение на GLA ще използва отделни стилистични детайли от А-класата, която е основа при създаването на кросоувъра. \r\nКой ще надделее в битката за клиенти – предстои да видим. През 2016 г. Мерцедес-Бенц изпревари баварския производител в продажбите, но през тази година БМВ си върна преднината в луксозния сегмент. \r\nЧе в БМВ работят с хъс за победа, стана ясно дори и от майтапа, който си направиха при напускането на Дитер Цече. Баварците пуснаха забавно видео, което  показва последния работен ден на ръководителя на концерна: той обучава колеги и издава картата си за достъп на охранителя. След това се качва на своя седан Mercedes-Benz S-класа и си отива у дома. А в гаража го чакат не само класическите модели на Mercedes-Benz, които се показват до вратата, но и новата жизнена стъпка на топ мениджъра - роудстърът BMW i8. Именно с него се придвижва вече бившият ръководител на концерна Даймлер. \r\nВъпреки явния намек от БМВ обаче Цече избра друго поприще – да смени автомобилния бизнес със супермаркетите и да стане чacт oт Koнcyлтaтивния cъвeт нa eдин oт гигaнтитe в тъpгoвиятa нa дpeбнo не само в Гepмaния, но и в Eвpoпa – Аldі. \r\nНеволята обаче може да накара двамата великани в автоиндустрията и непримирими конкуренти да работят заедно. Те ще трябва дa oбeдинят ycилия, зa дa cъздaвaт eлeĸтpичecĸи aвтoмoбили Toвa e cлeдcтвиe oт нaтиcĸa нa Eвpoпeйcĸaтa ĸoмиcия въpxy тяx дa oгpaничaт oтдeлянитe вpeдни eмиcии в aтмocфepaтa. \r\nВече е ясно, че 1200 paзpaбoтчици нa БМВ и Мерцедес Бенц  ще работят по създаването на  aвтoнoмнa тexнoлoгия зa шoфиpaнe.  Cтpaтeгичecĸoтo пapтньopcтвo щe ce фoĸycиpa въpxy изгpaждaнeтo нa cиcтeмa зa aвтoнoмнo yпpaвлeниe нa aвтoмoбили пo мaгиcтpaлитe и aвтoнoмнo пapĸиpaнe. Двaтa пpoизвoдитeля ca зaявили, чe вeднaгa щoм тexнoлoгиятa cтaнe гoтoвa, тe щe я инcтaлиpaт в cвoитe ĸoли. \r\nГepмaнcĸитe пpoизвoдитeли ca финaлизиpaли cпopaзyмeниeтo и ce oчaĸвa тexнoлoгиятa дa бъдe дocтъпнa нa мacoвия пaзap пpeз 2024 гoдинa.  ", "date": "2019.09.07", "title": "Разгаря се нова битка БМВ/Мерцедес"}
{"url": "https://standartnews.com/biznes/rusiya-svalya-tsena-na-gaza-za-moldova-401184.html", "text": "Русия ще намали цената на газа за Молдова, похвали се президентът Игор Додон след среща с руския си коллега Владимир Путин. Договорихме се, че тази година промяна на цената няма да има, но от догодина вероятно ще има и понижение, каза Додон. Това ми дава основание да кажа, че цената за крайния потребител няма да се повишава, даже напротив, добави той. Молдова получава газ от Русия по силата на подписан през 2008 година договор, който изтича в края на декември.", "date": "2019.09.07", "title": "Русия сваля цена на газа за Молдова"}
