{"url": "https://www.standartnews.com/sport/ludogorets-postigna-prva-pobeda-za-2019-ta-386436.html", "text": "Лудогорец постигна първа победа през 2019-та година! Разградчани надиграха с 2:0 Ботев (Враца) като домакин в мач от 24-ия кръг на Първа лига. Козмин Моци реализира в 33-ата минута, а в 38-ата Клаудиу Кешерю удвои. \"Орлите\" не стигнаха никак лесно до победата, тъй като и врачани имаха добри положения за попадение, две от които при 0:0. \r\nВ средата на първата част дебют със зелената фланелка направи и Станислав Манолев, който замени контузения Сисиньо. \r\nПървата по-сериозна опасност бе пред вратата на гостите. Попа центрира към Кешерю, който се размина с топката пред голлинията. Малко след това Ботев можеше да излезе напред в резултата, но Антон Огнянов не съумя да уцели празната врата на Пламен Илиев, и не наказа редица грешки в защитата на Лудогорец. В 25-ата минута Недялков свали с глава към Даниел Генов, а той на свой ред стреля, но ударът му мина над напречната греда. В 33-ата минута Моци откри резултата след центриране на Марселиньо отдясно и удар с глава 1:0. Две минути по-късно удар на Попа мина покрай вратата. В 38-ата минута Лудогорец се добра и до втори гол. Кешерю получи пас от Марселиньо пред наказателното поле на Ботев и след бомбен шут с левия крак реализира за 2:0.  В 56-ата минута разградчани бяха близо до трети гол. Марселиньо намери непокрития Кешерю пред границата на наказателното поле, румънецът шутира с по-слабия си десен крак, но Костов изби. Шест минути по-късно Пламен Илиев показа добър рефлекс и изби в корнер добър удар на Домовчийски от далеч. В 80-ата минута Марселиньо подаде намери Манолев, който с едно докосване изведе резервата Шверчок сам срещу Костов. Полякът преодоля вратаря на гостите, но си остави прекалено малък ъгъл и не уцели празната врата. В следващата атака Будинов пропусна сам срещу Илиев. Той копна добре топката, която прехвърли вратаря, но и вратата. \r\nВ ответната атака Ботев пропусна да се върне в мача. Будинов излезе сам срещу Илиев и копна топката над него, но прехвърли и вратата.  \r\nВ 90-ата минута Шверчок направи сериозен пропуск. След контраатака Попа изведе Лукоки, който не прояви егоизъм и намери Шверчок. Полякът, който остана очи в очи с гостуващия страж, стреля в аут, с което пропусна последното положение в двубоя.", "date": "2019.03.03", "title": "Лудогорец постигна първа победа за 2019-та"}
{"url": "https://standartnews.com/regionalni/pametno-shestvie-na-khilyadi-starozagortsi-s-300-metrov-tribagrenik-386418.html", "text": "За пета поредна година на 3 март хиляди старозагорци и гости на града от цялата страна отбелязаха Националния празник с паметно шествие „За свободата… Да развеем българското знаме“. Няколкостотин воини и постоянно присъединяващи се към тях деца, ученици, възрастни пренесоха 300-метровия национален флаг до мемориалния комплекс „Бранителите на Стара Загора“. Тук трикольорът бе спуснат по гранитния обелиск на „Самарското знаме“ – най-яркият символ на героизма на българските опълченци и руски воини и саможертвата на хиляди старозагорци, дали живота си в защита на своя град през кървавото лято на 1877-ма по време на Руско-турската Освободителна война. Пред мемориаалния комплекс \"Бранителите...\" се проведе и официалната церемония за националния празник 3 март. \r\n  Преди това в катедралния храм „Св. Николай\" бе отслужена божествена света литургия в памет на скъпите жертви. \r\n  Венци и цветя на признателност бях положени от обществените институции и граждани пред множеството паметници на Освобождението на Стара Загора – Мавзолея-костница „19 юлий 1877”,   на Трета опълченска дружина и подп. Калитин, на загиналите воини в Джуранлийския бой, на падналите във войните старозагорци и на Старозагорското въстание от 1875 г. \r\n ", "date": "2019.03.03", "title": "Хиляди старозагорци  понесоха 300-метров трибагреник"}
{"url": "https://standartnews.com/svyat/matroshkata-medvedev-ot-koyato-vinagi-izskacha-putin-386430.html", "text": "Дмитрий Медведев е като руската играчка матрьошка. Отвориш ли я, отвътре винаги изскача Владимир Путин. Господарят на Кремъл и неговата дясна ръка се редуваха да бъдат президент и премиер, но никой никога не постави под съмнение кой кара влака. . В неофициалната йерархия на властта в Кремъл премиерът не е дори в тройката. Защото когато има важни дела, за които Путин не иска да се яви лично, там отива най-често заклетият пушач и дипломат №1 Сергей Лавров. Когато работата мирише на барут, пък се явява генералът будист Сергей Шойгу, който сега е военен министър. Той е любезен, тактичен, деликатен, често се усмихва и пуска шеги. Изобщо нищо общо с Путиновия леден поглед на гладна боа или дрезгавият и ултимативен бас на Лавров. Но пристигането му в София означава, че всичко за мечтания от нас хъб „Балкан” и руския газ, който ще дойде по втория ръкав на „Турски поток”, вече е договорено. Или пък, че предстои да се реши, но не тук и сега. --------- . Прякорите, с които той най-често е назоваван от постоянното присъствие в Кремъл, обаче са , твърдят руските медии. Вторият е заради увлечението му по модерните технологии, но и заради ниския му ръст. Медведев е висок едва 163 см, точно със седем по-малко от Путин, което според зевзеците е главната причина неизменно да бъде във властта редом до него. . Те са земляци питерци, макар и с разлика от 13 години. След като през 2014 г. Путин остана без починалия от старост любим женски лабрадор Кони, а малко по-късно се разведе с жена си Людмила, мнозина решиха, че идва ред и за раздялата с Медведев. Тогава като премиер той редовно беше критикуван заедно с министрите си, но прогнозите, че Путин ще обнови отбора си, така и не се сбъднаха. Когато на 2 март 2008 г. той събира 70 % подкрепа и става най-младият държавен глава на Русия, мнозина очакват и вярват, че 42-годишният президент може да промени много неща.  подкарал куп реформи преди да бъде убит заедно с цялото си семейство от болшевиките, още повече подхранват илюзиите и раждат конспиративни теории за царско потекло. Всички отбелязват колко различен е  в сравнение със суровия чекист Путин. Медведев подхранва надеждите като обявява курс към модернизация на страната, говори за повече граждански свободи, за създаване на силна средна класа, за социални придобивки и вдигане стандарта на живот, дори за обуздаване на корупцията и бюрократичната машина. Амбициите са Русия да се превърне не толкова във военна, колкото в конкурентоспособна световна икономическа сила. Младият президент търси пряка връзка с народа като прави свой блог и профили в социалните мрежи. , в която трябва да се превърне научно-техническият иновативен център Сколково. Макар и миролюбив, новият президент се справя и като върховен главнокомандващ, разписвайки без колебание указа, който праща руските войски в Южна Осетия за победоносната петдневна блиц война с Грузия. Всичките реформаторски напъни на Медведев, които въодушевяват Запада, че от него може да излезе един нов Горбачов, приключват като историята с новия айфон 4, подарен му от създателя на „Епъл” Стив Джобс. Това става през 2010 г., ден след като телефонът е пуснат на пазара. Руският президент се прибира след гостуването на Джобс с модерната джаджа, но бързо разбира, че в родината му тя е безполезна. Айфонът е свързан с американски оператор и се блокира извън САЩ. , на когото на Запад възлагат надежди за един по-дружелюбен партньор в лицето на бившата съветска империя. Илюзиите рухват окончателно по време на конгреса на партия Единна Русия, когато Медведев обявява под овациите на 10 000 делегати, че тогавашният премиер Путин трябва да се кандидатира отново за президент. На следващата година Владимир убедително печели вота и отново е държавен глава. Сега Медведев пак е премиер, но според руски анализатори той може да бъде изиграе последната си роля в тандема с Путин. А той е на жертвен агнец, ако общественото недоволство срещу вдигането на възрастта за пенсиониране и падащият стандарт на живот заради санкциите на Запада, достигнат драматични и опасни нива. До тогава Медведев ще обира шегите в нета , където негови изказвания за минути се превръщат в афоризми. Като обръщението му към пенсионерите през май 2016 г., когато в отговор на жалбите за ниски пенсии той бодряшки отговори: ”Пари няма, но вие се дръжте!”. В същия дух беше и съветът му към учителите да стават бизнесмени, ако искат да взимат големи заплати. Докато президентът редовно тренира джудо и се пуска като хокеист, Дмитрий вече предпочита йога, макар на младини да се е напъвал да вдига и щанги. От студентските години до сега фотографията си остава любимо хоби на Медведев, който дори участва във фотоизложби. Мнозина смятат, че Медведев е мъж под чехъл заради  , с която са съученици и състуденти. Като дъщеря на военен блондинката обича да командва, а на времето като първа красавица в класа и вуза тя доста изненадала ухажорите си с избора на мъж. „Беше много спокоен, умен и перспективен”, изрежда тя качествата, с които Дмитрий я спечелил и завел под венчило през 1989 г. Седем години по-късно се ражда синът Иля, който наскоро завърши МГИМО и вече гради кариера като корпоративен юрист. Меракът му да става актьор се изпари след като успя да се снима и в един от епизодите на хумористичното предаване „Ералаш”. В дома на Медведев е като малък зоопарк, защото   ", "date": "2019.03.03", "title": "Матрьошката Медведев, от  която винаги изскача Путин"}
{"url": "https://standartnews.com/kultura/chetem-60-pisma-na-apostola-386415.html", "text": "За 146-годишнината от гибелта на Левски сдружение „Българска история“ пусна първото самостоятелно издание на писмата на Апостола, съдържащо фототипна част и разчетен текст.  Чрез него всеки може да се докосне до епистоларното наследство на Апостола, да се запознае с неговите мисли, желания и тревоги. Книгата съдържа 60 избрани писма. В първата част ще откриете автентичните им изображения от архивите, а във втората – разчетения текст, запазващ изцяло оригиналния изказ и правопис. Именно тази автентичност ще помогне на читателя за осмислянето на човека Васил Кунчев, призван да се превърне в героя Левски. Множеството пояснителни бележки внасят контекст в съдържанието и добавят огромна научна стойност на написаното. Разчитането и подборът на писмата е на изтъкнатите специалисти Цветолюб Нушев и Тодорка Томова, посветили живота си на изследване на документалното наследство на Апостола. Проектът е подкрепен и от Национална библиотека „Кирил и Методий“. Във времена, когато личността на Левски е обект на спекулации и сензации, а и все повече се дистанцира от нашата действителност, подобна книга е повече от необходима, коментират от издателството.", "date": "2019.03.03", "title": "Четем 60 писма на Апостола"}
{"url": "https://www.standartnews.com/sport/livrpul-shche-razbiva-frenskoto-proklyatie-386400.html", "text": "Френските футболисти се радват на огромен успех във Висшата лига. Ако Ливърпул стане шампион през май тази година, то \"червените\" ще са първият клуб от началото на века, който вдига титлата без французин в състава си. Мениджърът на Ливърпул Юрген Клоп, разбира се, не мрази играчите от Франция. Той е един от най-големите критици на Брекзит и в последно време усилено се опитва да привлече световния шампион с Франция Набил Фекир от Лион. Но този трансфер така и не се осъществи. Фактите са, че сред 22-ата играчи, които Клоп е използвал през сезона до момента, има 7 англичани, 3 бразилци, двама холандци и по един от Белгия, Камерун, Хърватия, Египет, Гвинея, Португалия, Сенегал, Испания, Швейцария и Шотландия. Дали това ще даде надежда на Манчестър Сити, които подписаха с френския защитник Аймерик Лапорте за 54 млн. паунда? Историята показва, че трябва да имаш французин в състава си, за да спечели Висшата лига. Първите шампиони през новия век бяха Манчестър Юнайтед, заедно с Микаел Силвестър в състава си, който всъщност изигра най-много мачове през сезона под ръководството на Сър Алекс Фъргюсън. Фърги обожаваше да има френски талисман в състава си, още от времето на Ерик Кантона. През лятото на 2000 година той взе и световния шампион Фабиен Бартез, който бе част от шампионските отбори през 2001 и 2003 година. В следващия състав на Фъгюсън пък Патрис Евра бе неизменна част от шампионския тим на \"червените дяволи\" през 2007, 2008, 2009, 2011 и 2013 година. Но, безспорно френските играчи имаха най-много влияние върху Висшата лига в Арсенал под ръководството на Арсен Венгер. Непобедимите през 2002 и 2004 бяха изградени около Тиери Анри, Патрик Виера и Робер Пирес.  Но това не би всичко: Гаел Клиши, Паскал Сиган, Жереми Алиадиер и Силван Вилтор бяха само част от златното поколение за \"топчиите\". В Челси също си взеха поука. Когато Роман Абрамович пое клуб и назначи Жозе Моуриньо, за да стане шампион през 2005 и 2006 година, съставът му започваше с Клод Макелеле. От тогава във Висшата лига ролята на дефанзивният халф стана изключително важна. Уилям Галас и Ласана Диара също бяха важна част от тима. Моуриньо си тръгна, върна си и после пак си тръгна, докато други мениджъри преминаваха през \"Стамфорд Бридж\". Но тези, които вдигнаха титлата го направиха с французи в състава си. Шампионите на Карло Анчелоти през 2010 година разчитаха на головия нюх на Флоран Малуда. Когато Моуриньо се върна с триумф през 2015 година, Курт Зума и Люик Реми участваха в 34 мача. Антонио Конте и титлата му през 2017 година пък включваше Футболист на годината в Англия - Нголо Канте, който преди това вдигна трофея и с Лестър. Останалите шампионски отбори са на Манчестър Сити. Въпреки че философията им винаги е била около испанските техничари, на \"Етихад\" винаги е имало място за французи. Самир Насри и Гаел Клиши спечелиха лигата под ръководството на Роберто Манчини (2012) и Мануел Пелегрини (2014). Миналият сезон Лапорт, Менди и Мангала бяха неизменна част от състава на Гуардиола. Всеизвестно е, че Клоп се опитва да донесе титлата на Ливърпул за първи път от 29 години. Но това не е единствената част от историята, която Юрген се опитва да промени. Ерик Кантона (Манчестър Юнайтед) - 1992-93, 1993-94, 1995-96, 1996-97  Никола Анелка (Арсенал) - 1997-98, 2009-10 Реми Гарде (Арсенал) - 1997-98  Жил Гриманди (Арсенал) - 1997-98, 2001-02  Емануел Пти (Арсенал) - 1997-98  Патрик Виера (Арсенал) - 1997-98, 2001-02, 2003-04  Микаел Силвестър (Манчестър Юнайтед) - 1999-2000, 2000-01, 2002-03, 2006-07  Фабиен Бартез (Манчестър Юнайтед) - 2000-01, 2002-03 Тиери Анри (Арсенал) - 2001-02, 2003-04 Робер Пирес (Арсенал) - 2001-02, 2003-04 Силван Вилтор (Арсенал) - 2001-02, 2003-04  Лоран Блан (Манчестър Юнайтед) - 2002-03  Жереми Алиадиер (Арсенал) - 2003-04 Паскал Сиган (Арсенал) - 2003-04  Гаел Клиши (Арсенал, Манчестър Сити) - 2003-04, 2011-12, 2013-14  Уилям Галас (Челси) - 2004-05, 2005-06  Клод Макелеле (Челси) - 2004-05, 2005-06  Патрис Евра (Манчестър Юнайтед) - 2006-07, 2007-08, 2008-09, 2010-11, 2012-13 Луис Саха (Манчестър Юнайтед) - 2006-07, 2007-08 Флоран Малуда (Челси) - 2009-10  Самир Насри (Манчестър Сити) - 2011-12, 2013-14 Луик Реми (Челси) - 2014-15  Курт Зума (Челси) - 2014-15, 2016-17 Нголо Канте (Лестър, Челси) - 2015-16, 2016-17 Аймерик Лапорт (Манчестър Сити) - 2017-18 Елиаким Мангала (Манчестър Сити) - 2017-18 Бенджамен Менди (Манчестър Сити) - 2017-18", "date": "2019.03.03", "title": "Ливърпул ще разбива френското проклятие"}
{"url": "https://standartnews.com/sport/ludogorets-postigna-prva-pobeda-za-2019-ta-386436.html", "text": "Лудогорец постигна първа победа през 2019-та година! Разградчани надиграха с 2:0 Ботев (Враца) като домакин в мач от 24-ия кръг на Първа лига. Козмин Моци реализира в 33-ата минута, а в 38-ата Клаудиу Кешерю удвои. \"Орлите\" не стигнаха никак лесно до победата, тъй като и врачани имаха добри положения за попадение, две от които при 0:0. \r\nВ средата на първата част дебют със зелената фланелка направи и Станислав Манолев, който замени контузения Сисиньо. \r\nПървата по-сериозна опасност бе пред вратата на гостите. Попа центрира към Кешерю, който се размина с топката пред голлинията. Малко след това Ботев можеше да излезе напред в резултата, но Антон Огнянов не съумя да уцели празната врата на Пламен Илиев, и не наказа редица грешки в защитата на Лудогорец. В 25-ата минута Недялков свали с глава към Даниел Генов, а той на свой ред стреля, но ударът му мина над напречната греда. В 33-ата минута Моци откри резултата след центриране на Марселиньо отдясно и удар с глава 1:0. Две минути по-късно удар на Попа мина покрай вратата. В 38-ата минута Лудогорец се добра и до втори гол. Кешерю получи пас от Марселиньо пред наказателното поле на Ботев и след бомбен шут с левия крак реализира за 2:0.  В 56-ата минута разградчани бяха близо до трети гол. Марселиньо намери непокрития Кешерю пред границата на наказателното поле, румънецът шутира с по-слабия си десен крак, но Костов изби. Шест минути по-късно Пламен Илиев показа добър рефлекс и изби в корнер добър удар на Домовчийски от далеч. В 80-ата минута Марселиньо подаде намери Манолев, който с едно докосване изведе резервата Шверчок сам срещу Костов. Полякът преодоля вратаря на гостите, но си остави прекалено малък ъгъл и не уцели празната врата. В следващата атака Будинов пропусна сам срещу Илиев. Той копна добре топката, която прехвърли вратаря, но и вратата. \r\nВ ответната атака Ботев пропусна да се върне в мача. Будинов излезе сам срещу Илиев и копна топката над него, но прехвърли и вратата.  \r\nВ 90-ата минута Шверчок направи сериозен пропуск. След контраатака Попа изведе Лукоки, който не прояви егоизъм и намери Шверчок. Полякът, който остана очи в очи с гостуващия страж, стреля в аут, с което пропусна последното положение в двубоя.", "date": "2019.03.03", "title": "Лудогорец постигна първа победа за 2019-та"}
{"url": "https://www.standartnews.com/sport/paris-specheli-i-na-super-g-v-kvitfiel-386416.html", "text": "Италианската звезда в алпийските ски Доминик Парис спечели и втория старт за Световната купа в Квитфиел (Нор). Световният шампион в супергигантския слалом от Оре 2019 триумфира в събота на спускане, а днес победи и на Супер-Г. Италианецът постигна време от 1:29,20 мин. Втори на 0,43 сек зад него остана световният шампион в спускането от Оре 2019 Шетил Йенсруд (Нор), а трети на 0,60 сек е първенеца на планетата в спускането от Санкт Мориц 2017 Беат Фойц (Швейц). Парис води в спускането преди финалното състезание в Солдеу (Андора) с 330 т. Втори с 286 т е Винсент Крийхмайер (Ав), а трети с 267 е Александър Аамод-Килде (Нор). За голямата световна купа лидер е Марсел Хиршер (Ав) с 1408 т.", "date": "2019.03.03", "title": "Парис спечели и на Супер-Г в Квитфиел"}
{"url": "https://www.standartnews.com/sport/prezidentt-na-iaaf-pristiga-v-blgariya-386409.html", "text": "Президентът на Международната федерация по лека атлетика (ИААФ) и трети по влияние човек в световния спорт Сър Себастиан Коу ще посети България. Визитата е по покана на президента на АБАФ и БФЛА Добромир Карамаринов и бе договорена по време на Евро 2019 в Глазгоу. Коу, който ръководи най-голямата световна организация ще посети страната ни на 2-3 септември за Балканиадата в Правец. Карамаринов, който е и първи вицепрезидент на Европейската атлетика остава в Глазгоу и след края на Евро 2019. Той ще ръководи на 5 март заседанието на Съвета на ЕА.", "date": "2019.03.03", "title": "Президентът на ИААФ пристига в България"}
{"url": "https://standartnews.com/kultura/nikola-georgiev-tvoretst-v-literaturnata-nauka-386413.html", "text": "Изобщо няма да е преувеличено, ако кажем, че Никола Георгиев е автор от световна величина. Всеки доблестен човек, който има поглед върху неговите съчинения и е слушал негови лекции, но е познал и чуждестранни специлисти в областта, може да го потвърди. Малко хора са направили толкова много  за нашето литературознание,  това е неоспорим факт. Едва ли обаче има друг, направил толкова и така вълнуващо за нашето умствено съзряване, за изграждането на нашия литературен вкус и, в крайна сметка, за нашата любов към литературата.  Затова издаването на съчиненията на Никола Георгиев в няколко тома е от изключително значение. Основно поради две причини. Първата е свързана с изчерпването на повечето студии и есета.  Почти всички книжни издания отдавна не са в търговската мрежа, изчерпани са и нямаше надежда повече да ги видим  – това е прозаичната, по-деловата  причина. \r\nПо-важната обаче и по-интересната причина е друга. Тя произтича от иманентното свойство на всеки писан текст:  публикуван самостоятелно в книжно издание, изваден от смислова цялост или от смислово-времево пространство, в което всички ние живеем, същият този текст добива друга светлина, добавя нов смисъл, когато е събран и преподреден по определен начин, когато влезе в контекста на ново цяло, каквото е, например, първият том със заглавие „Литературна теория. Питания и изпитания”. Разбира се, в този том има и непознати за българския читател текстове. Но това не е просто събиране на разпилени съществуващи съчинения и добавяне на нови. Любопитното е, че подредбата на текстовете, преструктурирането и  реконфигурирането на повече студии поражда нов смисъл, открива нови връзки и добива нова смислова цялост, която поражда внушения, които инак човек  не би могъл да добие или осъзнае. Вторият том, събрал 23 съчинения, е под заглавие „Литературни похождения. Автори, творби, анализи“. Съгласен съм, че от него се носи смътно усещане за нещо любовно. И то е вярно. Това е любовта на автора към литературата, но не само.  Прекрасни примери от частното към общото и от общото към единичното се разгръщат пред нас с очарователна лекота. Аналогии и позовавания на различни автори и епохи, включително паралели с „Война и мир“ на Толстой. Но за да се върнем към заглавието на тома и лъхащата любов от думата похождения – това, по мнението на самия литературовед, е най-подходящата дума в българския език за превод на заглавието на романа на Хашек, предвид факта, че творбата на чешкия автор може да прилича на всичко, но не и на роман на Уолтър Скот или на Майн Рид. Така че съставителите са търсили тази тънка нишка, която невидимо да свързва предложените тук съчинения с романа на Хашек. \r\nПредстоящият трети том със студии на Никола Георгиев ще бъде с акцент именно  на междутекстовостта, където авторът не просто интерпретира литературните творби, а създава нови инструменти за интерпретация на литературните произведения. Това е щедро споделено с читателя виждане, което позволява да се открият дълбочини, сложност и очарование в привидно познати, „оглозгани“ от банални тълкувания литературни творби: статии и студии, които предлагат евристични подходи, отварят изследователски полета, създават нови литературоведски жанрове. Споменатият нов „жанр“, успешно разработван от Никола Георгиев, е междутекстовият анализ и реконструирането на „мълчаливите диалози“ в литературата. Той се съсредоточава върху пространството между творбите от литературния канон, изявява връзки и значещи отсъствия, които всъщност пренареждат и променят самия канон.", "date": "2019.03.03", "title": "Никола Георгиев - творецът  в литературната наука"}
{"url": "https://standartnews.com/kultura/svetovete-na-yavorov-386414.html", "text": "\"Световете на Яворов\" от Катя Зографова („Изида“)  е своеобразно продължение на личния култ на авторката към гениалния поет и легендарен харамия. Той е \"духовното съкровение\" от детството й, когато уредничка на музея в Чирпан е сестрата на майка й. Томчето представя неговите страсти и загадки, каузи, стихове, архиви и музеи. Бездните на трагическата му душа са разкрити в сложната им взаимосвързаност с жените в интимния му живот: неосъществената голяма любов с Дора Габе, потулената история с Весела Монева-Олзомер, епичната любовна война с Лора, истинната роля на Дора Конова според неразлистените ѝ мемоари, значимостта на „Яворовата Мина“ в литературата, драматургията, мемоаристиката и ритуалната памет на българите. Анализирано е дълбинното влияние на трагическия Яворов „код“ върху жизнебитието на Екатерина Ненчева, изтляла от туберкулоза, а темата за митологичната Жена е разтълкувана в „Царици на нощта“ -  в съпоставка с Иван  Вазов и Александър Балабанов в „Антология на българската поезия“ на Дебелянов и Подвързачов /1910/.        Авторката прави обстоен анализ на програмната творба „Нощ“, за да премине към съдбовното въплъщаване на заклинанието „С кръвта си кръст ще начертая от Дунав до Егея бял“ в битието на поета. Яворов е показан като апостол на националната кауза в Македония - в паралелен животопис с другия \"литературен войвода\" - Христо Силянов. Особен акцент е поставен върху историята на невероятното превземане на Кавала през 1912 година. В ролята на литературен детектив Катя Зографова разследва потулени архиви и приятелства като това с д-р Иван Ненов или интригуващия Яворов фотоалбум, разчита знака на Смъртта в черната маска над леглото в последния дом на Вапцаров, портретува „столиката Ганка Найденова-Стоилова“, „заснема“ в прецизна историческа социокултурна и медийна хроника дълголетната сага на Яворовия музей на „Раковска” 136. Книгата е богато илюстрирана със снимки, пощенски картички и ръкописи, някои от които се публикуват за пръв път.  Премиерата на творбата пък беше в Националната библиотека, където Яворов е работил 4 години.", "date": "2019.03.03", "title": "Световете на Яворов"}
{"url": "https://standartnews.com/kultura/nikolay-raynov-omagosva-ss-120-tvorbi-v-sgkhg-386411.html", "text": "„Омагьосаното царство“ се нарича експозицията, с която Софийска градска художествена галерия отбелязва 130 години от рождението на Николай Райнов – най-енциклопедичният интелектуалец на България. Изложбата е резултат от продължително проучване върху творчеството на една от най-значителните фигури в историята на изкуството ни. Голямата известност и митовете около личността му се дължат преди всичко на неговото литературни и публицистични произведения. Николай Райнов, който завършва художествено-индустриалното училище в София през 1919 година, през целия си живот се определя като „декоратор“ и създава значителна продукция в областта на илюстрацията и оформлението на книгата. Най-разпознаваеми са неговите така  наречени „стилизувани картини“, които създава през 20-те и 30-те години. Те го открояват като изключително явление на сцената в този период и препращат към единната философска система, обединяваща делото му. Всяко произведение на Николай Райнов – от най-незначителната рисунка до теоретичните му трудове, е фрагмент от този сложен градеж. Някои от декоративните композиции достигат до нас, придружени от обяснение на сюжета, но всички те отразяват дълбоката ерудираност и многостранните интереси на Райнов във философията, историята на религията, етнография, физика, ботаника, астрология, химия и т.н. \r\nВ изложбата са включени над 120 произведения на Николай Райнов, обособени в две части - текстове, декоративни природни картини, графични композиции, илюстрации, гравюри от престоя му в Париж (1925-1927), пейзажи в лакова живопис върху станиолена основа, които са без аналог, рисунки по натура с туш, темпера, цветни моливи и акварел. В галерията ще бъдат прожектирани филмите  „Николай Райнов“ /1984/ на Александър Бешков и Михаил Стойков, „Николай Райнов – Тютюневият човек“ /1989/ на Христо Вълев и  Дарин Камбов, предоставени от БНТ. Куратори са Станислава Николова и Галина Декова. Николай Райнов се вписва в хрониките и с фамилната си история. Роден е във великотърновското село Кесарево на 1 януари 1889 в семейството на видния деец за национално освобождение Иван Райнов. Брат е на художника Стоян Райнов, професор по керамика, баща на световния скулптор Боян Райнов и на писателя Богомил Райнов. Завършва Духовната семинария в София (1908). Следва философия в Софийския университет (1911). Участва в Първата световна война като военен кореспондент към 9-та плевенска дивизия, заела участък от отбранителната линия на Южния фронт, известен като Дойрански. Главен редактор е на списанията „Зеница“ и „Орфей“, на вестниците „Камбанар“ и „Анхира“. Първата му книга „Богомилски легенди“ (1912) е публикувана с псевдонима Аноним. Антон Страшимиров го нарича „творчески талант с облик, какъвто досега не сме имали“. През 1918 – 1919 пише статии за списанието на Гео Милев „Везни“. Издава „Видения из древна България“, „Книга за царете“, „Очите на Арабия“, „Слънчеви приказки“, „Между пустинята и живота“, поемата „Градът“, превежда „Тъй рече Заратустра“ на Ницше. През 1919-а тръгва на голямо пътешествие в Египет, Сирия, Палестина, Мала Азия. През 1922–1927 е главен библиотекар в Народната библиотека в Пловдив. Командирован е за 2 години в Париж, за да се запознае с паметниците на културата във френската столица. Когато се завръща, започва да преподава в Художествената академия в София, където е професор по история на изкуството от 1927 до 1950 г. \r\nПрез 1933 година заедно с професор Благой Мавров и Никола Трифонов се запознава с богомилската книжнина, пазена в хранилищата на държавната библиотека на остров Малта. Изучава основателно историята и същината на богомилското учение в България. През 1930 година основава българската асоциация „Рьорих“. Заради романа си „Между пустинята и живота“, посветен на живота на Исус Христос, е отлъчен от Православната църква. Николай Райнов е автор и на 30 сборника с приказки от цял свят (1930 – 1934); 9 тома „Вечното в нашата литература“ (1941); „История на пластичните изкуства“ – 12 тома. Казва за себе си в Алманах „Жътва“ през 1922-а: „Учих философия, а свърших декоративно и графично изкуство; решил бях да стана монах, а се ожених; обичах хората, а те ме намразиха; мои врагове са ония, на които съм правил само добро; тридесетгодишен съм, а изглеждам старец; смятах, че мое призвание е четенето, а се принудих да пиша. Най-голяма благодарност дължа на семинарията, дето ме научиха да мисля, да мълча, да почитам, да съзерцавам и да търся нещо по-горно от човека… Много неволя и бедност изпитах, за което се радвам: наченах от това да диря опора сам в себе си и се не предадох никому. Ходих много низ нашенско, по цяла България, за да изуча езика, срам ме беше, че не си знам езика, а ми трябва да си служа с чужди думи. Ходих и по Изток, от дето пазя пожълтяла тетрадка спомени, които може някога да издам. Търсих следите на загубени духовни движения, срещнах скъпи хора, за които не смея да говоря, видях неща, за които няма и перо. Живях всякак“. След 9 септември 1944-а Райнов първоначално е на страната на Отечествения фронт, но няколко години по-късно изпада в немилост. Идеологическите различия със сина му, писателя Богомил Райнов, водят до разрив между тях.", "date": "2019.03.03", "title": "Николай Райнов омагьосва със 120 творби в СГХГ"}
{"url": "https://standartnews.com/sport/barsa-otnovo-razplaka-real-video-386377.html", "text": "Барселона ликува на стадиона на вечния си враг Реал Мадрид за втори път в рамките на три дни. След като през седмицата каталунците съсипаха големия си съперник с 3:0 в полуфинал реванш за Купата на Краля и го отстраниха от надпреварата, сега сложиха кръст и на амбициите му за титлата, побеждавайки го пак на \"Сантиаго Бернабеу\", този път само с 1:0.  Скромно, но напълно достатъчно за момчетата на Ернесто Валверде да дръпнат с 12 точки пред мадридчани и да ги оставят да ритат за здраве в Примера дивисион до края на сезона. Големият герой за победителите беше Иван Ракитич, който отбеляза единственото попадение в мача в средата на първата част.  Така Барселона записа своя 96-и успех над големия враг във всички турнири в 242-ия мач между двата тима и за първи път от около 80 години вече има превес в общите битки. \"Белите\" останаха с 95 успеха, а това беше трето тяхно крушение в три мача от този опонент в рамките на тази кампания.", "date": "2019.03.03", "title": "Барса отново разплака Реал (ВИДЕО)"}
{"url": "https://standartnews.com/kultura/balkanskiyat-ritual-na-georgi-tenev-386412.html", "text": "По ръба между историческите събития и въображението се движи „Балкански ритуал” на Георги Тенев(„Колибри“). Авторът  увлича в приключение, непознато досега в българската литература. Стилизирайки престъплението до висотата на класическа драма, този необикновен трилър с мистичен привкус събира в едно тероризма, войната в Близкия изток и битките на политическата арена. Открадната книга се появява от нищото, а покрай нея изплуват странни археологически ребуси. Тайните на бившата социалистическа държава мутират в нови форми на корупция. Елитите – политически, икономически и църковни – срещат самотен мъж с погубено минало и кратко бъдеще. Kомисарят Колев държи ключа за тайните на властта, прошката и обвинението. Играчите ще бъдат изиграни, злочестите ще имат втори шанс. Трябва само някой да се осмели и да пожертва себе си.", "date": "2019.03.03", "title": "Балканският ритуал на Георги Тенев"}
{"url": "https://standartnews.com/sport/latsio-skrushi-roma-video-386388.html", "text": "Лацио удари три звучни шамара на Рома в дербито на Рим. В срещата от 26-ия кръг на Серия \"А\", \"орлите\" разгромиха \"вълците\" с 3:0 Фелипе Кайседо изведе тима напред в резултата още в 12-ата минута 1:0. В 73-ата включилият се от пейката Чиро Имобиле реализира от дузпа за 2:0. Резервата Данило Каталди оформи класическата победа на Лацио в 89-ата минута. “Орлите” бяха по-активният тим от самото начало и в 6-ата минута получиха шанс да излязат напред в резултата, след като бе отсъдено нарушение на дъгата на наказателното поле на Рома. Жуан Жезус игра непозволено срещу Хоакин Корея, а Луис Алберто застана зад топката на стреля в стената.    В 12-ата минута Корея намери отлично Кайседо в наказателното поле на “вълците”, еквадорецът се измъкна, след което преодоля и стража Робин Олсен и изпрати топката в опразнената врата - 1:0 за Лацио. В 23-ата минута Рома за първи път от началото на мача застраши по-сериозно вратата на “бианкочелестите”, като Томас Стракоша изби с една ръка удар на Един Джеко. Така до края на полувремето играчите на Индзаги продължиха да са по-активни, но до попадение не се стигна.  \r\nПрез втората част Дзанило опита да изравни с удар по земя но кълбото мина покрай вратата. Малко по-късно Флоренци също опита, но не сполучи. \r\nВ 72-ата минута Федерико Фасио бе изпреварен от Хоакин Корея и спря непозволено аржентинеца в наказателното поле. Това доведе до дузпа в полза на Лацио и появилият се в игра през второто полувреме за “орлите” Чиро Имобиле не сгреши от бялата точка - 2:0. Минута преди края резервата Данило Каталди с удар от дъгата на пеналтерията опъна мрежата зад Робин Олсен, който не се намеси по-най-добрия начин в тази ситуация. В добавеното време Александър Коларов набързо си изкара два жълти картона и остави Рома с човек по-малко. Двата тима продължават да са един до друг в класирането, като \"вълците\" заемат пета позиция с 44 точки, а \"орлите\" са шести с 41, но и мач по-малко. Лидер в класирането е Ювентус с 69 точки, следван от Наполи с 56, Милан с 48 и Интер с 47. Днес Наполи приема Ювентус в 21:30ч.", "date": "2019.03.03", "title": "Лацио съкруши Рома (ВИДЕО)"}
{"url": "https://standartnews.com/sport/galin-ivanov-s-debyuten-gol-v-ungariya-386401.html", "text": "Бившият футболист на Славия Галин Иванов вкара първия си гол за новия си клуб Халадаш в унгарското първенство. Иванов реализира третото попадение в 89-ата минута при успеха на тима с 3:1 като гост на Хонвед в среща от 23-ия . Българинът игра пълни 90 минути за отбора на Халадаш, който е на последно място в класирането с 13 точки актив от началото на сезона. Отборът на Академия Пушкаш победи гостуващия Дебрецен с 2:0 в друга среща от кръга. Българският защитник Камен Хаджиев игра цял мач за домакините. МОЛ Види постигна домакински успех с 2:1 над Варда. Българинът Георги Миланов започна като титуляр за домакините. Той получи жълт картон в 47-ата минута, а в 61-ата беше заменен от Армин Ходжич. Босненецът донесе победата на тима с гол в 71-ата минута. МОЛ Види има 43 точки и остава на второ място в класирането, с шест точки по-малко от лидера Ференцварош.", "date": "2019.03.03", "title": "Галин Иванов с дебютен гол в Унгария"}
{"url": "https://standartnews.com/sport/sportt-po-tv-za-3-mart-386398.html", "text": "17,50 Спорт тото 18,30 Спорт ТОТО 12,30 Футбол, България, Първа лига: Витоша - Етър; 15,00 Лудогорец - Ботев Вр; 17,30 Славия - Левски (пряко) 22,00 Футбол, Франция, Лига 1: Марсилия - Сент Етиен (пряко) 14,00 Футбол, Англия, Висша лига: Уотфорд - Лестър; 16,05 Фулъм - Челси; 18,15 Евертън - Ливърпул (пряко) 22,30 Баскетбол, НБА: Бостън Селтикс - Хюстън Рокетс (пряко) 13,30 Баскетбол, Испания: Морабанк Андора - Реал Мадрид; 20,30 Баскония - Уникаха (пряко) 16,00 Футбол, Франция, Лига 1: Лил - Дижон; 18,00 Лион - Тулуза (пряко) 17,45 Футбол, Холандия, Ередивизи: Фейенорд - Емен (пряко) 22,30 Автомобилизъм: Nascar Cup Series, 3 кръг, Състезание в Лас Вегас (пряко) 16,00 Футбол, Италия, Серия А: Удинезе - Болоня (пряко) 19,30 Хокей на лед, НХЛ: Ню Йорк Рейнджърс - Вашингтон Кепитълс (пряко) 13,30 Футбол, Италия, Серия А: Торино - Киево; 16,00 СПАЛ - Сампдория; 19,00 Аталанта - Фиорентина; 21,30 Наполи - Ювентус (пряко) 13,00 Футбол, Испания, Ла Лига: Ейбар - Селта; 17,15 Бетис - Хетафе; 19,30 Реал Сосиедад - Атлетико Мадрид; 21,45 Валенсия - Атлетик Билбао (пряко) 01,30 Футбол, САЩ, МЛС: Ди Си Юнайтед - Атланта Юнайтед (пряко) 21,15 \"Спорт в обектива\" 19,00 Волейбол, Италия, Серия А: Падова - Верона (пряко) 09,15 Ски, СК: Сочи, супер Г, жени (пряко)11,45 Ски, СК: Квитфиел, супер Г, мъже (пряко) 13,30 Ски бягане: Световно първенство в Зеефелд, 50 км, мъже (пряко) 16,15 Колоездене: Курне - Брюксел - Курне (пряко) 19,45 Лека атлетика: Европейско първенство в Глазгоу, трети ден (пряко) 07,30 Зимна универсиада: Ски алпийски дисциплини, слалом, мъже, втори манш (пряко) 11,45 Лека атлетика: Европейско първенство в Глазгоу, трети ден (пряко) 16,30 Футбол, Германия, Първа Бундеслига: Щутгарт - Хановер; 19,00 Волфсбург - Вердер (пряко)", "date": "2019.03.03", "title": "Спортът по тв за 3 март"}
{"url": "https://standartnews.com/sport/livrpul-shche-razbiva-frenskoto-proklyatie-386400.html", "text": "Френските футболисти се радват на огромен успех във Висшата лига. Ако Ливърпул стане шампион през май тази година, то \"червените\" ще са първият клуб от началото на века, който вдига титлата без французин в състава си. Мениджърът на Ливърпул Юрген Клоп, разбира се, не мрази играчите от Франция. Той е един от най-големите критици на Брекзит и в последно време усилено се опитва да привлече световния шампион с Франция Набил Фекир от Лион. Но този трансфер така и не се осъществи. Фактите са, че сред 22-ата играчи, които Клоп е използвал през сезона до момента, има 7 англичани, 3 бразилци, двама холандци и по един от Белгия, Камерун, Хърватия, Египет, Гвинея, Португалия, Сенегал, Испания, Швейцария и Шотландия. Дали това ще даде надежда на Манчестър Сити, които подписаха с френския защитник Аймерик Лапорте за 54 млн. паунда? Историята показва, че трябва да имаш французин в състава си, за да спечели Висшата лига. Първите шампиони през новия век бяха Манчестър Юнайтед, заедно с Микаел Силвестър в състава си, който всъщност изигра най-много мачове през сезона под ръководството на Сър Алекс Фъргюсън. Фърги обожаваше да има френски талисман в състава си, още от времето на Ерик Кантона. През лятото на 2000 година той взе и световния шампион Фабиен Бартез, който бе част от шампионските отбори през 2001 и 2003 година. В следващия състав на Фъгюсън пък Патрис Евра бе неизменна част от шампионския тим на \"червените дяволи\" през 2007, 2008, 2009, 2011 и 2013 година. Но, безспорно френските играчи имаха най-много влияние върху Висшата лига в Арсенал под ръководството на Арсен Венгер. Непобедимите през 2002 и 2004 бяха изградени около Тиери Анри, Патрик Виера и Робер Пирес.  Но това не би всичко: Гаел Клиши, Паскал Сиган, Жереми Алиадиер и Силван Вилтор бяха само част от златното поколение за \"топчиите\". В Челси също си взеха поука. Когато Роман Абрамович пое клуб и назначи Жозе Моуриньо, за да стане шампион през 2005 и 2006 година, съставът му започваше с Клод Макелеле. От тогава във Висшата лига ролята на дефанзивният халф стана изключително важна. Уилям Галас и Ласана Диара също бяха важна част от тима. Моуриньо си тръгна, върна си и после пак си тръгна, докато други мениджъри преминаваха през \"Стамфорд Бридж\". Но тези, които вдигнаха титлата го направиха с французи в състава си. Шампионите на Карло Анчелоти през 2010 година разчитаха на головия нюх на Флоран Малуда. Когато Моуриньо се върна с триумф през 2015 година, Курт Зума и Люик Реми участваха в 34 мача. Антонио Конте и титлата му през 2017 година пък включваше Футболист на годината в Англия - Нголо Канте, който преди това вдигна трофея и с Лестър. Останалите шампионски отбори са на Манчестър Сити. Въпреки че философията им винаги е била около испанските техничари, на \"Етихад\" винаги е имало място за французи. Самир Насри и Гаел Клиши спечелиха лигата под ръководството на Роберто Манчини (2012) и Мануел Пелегрини (2014). Миналият сезон Лапорт, Менди и Мангала бяха неизменна част от състава на Гуардиола. Всеизвестно е, че Клоп се опитва да донесе титлата на Ливърпул за първи път от 29 години. Но това не е единствената част от историята, която Юрген се опитва да промени. Ерик Кантона (Манчестър Юнайтед) - 1992-93, 1993-94, 1995-96, 1996-97  Никола Анелка (Арсенал) - 1997-98, 2009-10 Реми Гарде (Арсенал) - 1997-98  Жил Гриманди (Арсенал) - 1997-98, 2001-02  Емануел Пти (Арсенал) - 1997-98  Патрик Виера (Арсенал) - 1997-98, 2001-02, 2003-04  Микаел Силвестър (Манчестър Юнайтед) - 1999-2000, 2000-01, 2002-03, 2006-07  Фабиен Бартез (Манчестър Юнайтед) - 2000-01, 2002-03 Тиери Анри (Арсенал) - 2001-02, 2003-04 Робер Пирес (Арсенал) - 2001-02, 2003-04 Силван Вилтор (Арсенал) - 2001-02, 2003-04  Лоран Блан (Манчестър Юнайтед) - 2002-03  Жереми Алиадиер (Арсенал) - 2003-04 Паскал Сиган (Арсенал) - 2003-04  Гаел Клиши (Арсенал, Манчестър Сити) - 2003-04, 2011-12, 2013-14  Уилям Галас (Челси) - 2004-05, 2005-06  Клод Макелеле (Челси) - 2004-05, 2005-06  Патрис Евра (Манчестър Юнайтед) - 2006-07, 2007-08, 2008-09, 2010-11, 2012-13 Луис Саха (Манчестър Юнайтед) - 2006-07, 2007-08 Флоран Малуда (Челси) - 2009-10  Самир Насри (Манчестър Сити) - 2011-12, 2013-14 Луик Реми (Челси) - 2014-15  Курт Зума (Челси) - 2014-15, 2016-17 Нголо Канте (Лестър, Челси) - 2015-16, 2016-17 Аймерик Лапорт (Манчестър Сити) - 2017-18 Елиаким Мангала (Манчестър Сити) - 2017-18 Бенджамен Менди (Манчестър Сити) - 2017-18", "date": "2019.03.03", "title": "Ливърпул ще разбива френското проклятие"}
{"url": "https://standartnews.com/svyat/trmp-zakleymi-sotsialisticheskiya-koshmar-i-demokratite-386425.html", "text": "\"Бъдещето не принадлежи на тези, които вярват в социализма. То принадлежи на тези, които вярват в свободата. Съединените щати никога няма да бъдат социалистическа страна. Ние вярваме в американската мечта, а не в социалистическия кошмар\", Това заяви американският президент Доналд Тръмп в речта си на голяма годишна среща на консерватори, в която изрази увереност, че социалистическият уклон на демократите ще доведе до преизбирането му на президентския пост през 2020 г., съобщи Франс прес. Милиардерът бе посрещнат с бурни одобрителни възгласи и аплодисменти на подиума на Конференцията за консервативно политическо действие (CPAC) в предградие на столицата Вашингтон. Според него \"Зеленият нов курс\" (Green New Deal), проект на демократите за борба с климатичните промени, \"ще унищожи изцяло американската икономика\". \"Това просто е най-лудият план\", който някога е бил предлаган, добави Тръмп. Той каза, че предложенията на кандидати за първичните избори на Демократическата партия за всеобщо здравеопазване ще доведат до \"колосално повишаване на данъците\". Президентът защити постиженията си до момента, изтъквайки доброто състояние на американската икономика, наложените на Китай мита и припомни, че е напът да получи финансиране за своята \"стена\" по границата с Мексико. Обръщението му, продължило над два часа, беше едно от най-дългите, които Тръмп е правил, откакто обяви кандидатурата си за президент през 2015 г. Той обаче не засегна нито един път една от най-горещите теми в САЩ от тази седмица, а именно изслушването в Конгреса на неговия бивш адвокат и довереник Майкъл Коен, който го нарече в сряда \"лъжец\", \"измамник\" и \"расист\". За другото голямо събитие от седмицата, срещата на върха със севернокорейския лидер Ким Чен-ун, той я определи като \"много продуктивна\". \"От време на време трябва да се ходи\", а не да се тича, каза той, коментирайки защо преговорите са приключили преждевременно, без обща декларация. Предложението на Ким \"не ми изглеждаше приемливо\", каза президентът.", "date": "2019.03.03", "title": "Тръмп заклейми социалистическия кошмар и демократите"}
{"url": "https://standartnews.com/sport/prezidentt-na-iaaf-pristiga-v-blgariya-386409.html", "text": "Президентът на Международната федерация по лека атлетика (ИААФ) и трети по влияние човек в световния спорт Сър Себастиан Коу ще посети България. Визитата е по покана на президента на АБАФ и БФЛА Добромир Карамаринов и бе договорена по време на Евро 2019 в Глазгоу. Коу, който ръководи най-голямата световна организация ще посети страната ни на 2-3 септември за Балканиадата в Правец. Карамаринов, който е и първи вицепрезидент на Европейската атлетика остава в Глазгоу и след края на Евро 2019. Той ще ръководи на 5 март заседанието на Съвета на ЕА.", "date": "2019.03.03", "title": "Президентът на ИААФ пристига в България"}
{"url": "https://www.standartnews.com/sport/galin-ivanov-s-debyuten-gol-v-ungariya-386401.html", "text": "Бившият футболист на Славия Галин Иванов вкара първия си гол за новия си клуб Халадаш в унгарското първенство. Иванов реализира третото попадение в 89-ата минута при успеха на тима с 3:1 като гост на Хонвед в среща от 23-ия . Българинът игра пълни 90 минути за отбора на Халадаш, който е на последно място в класирането с 13 точки актив от началото на сезона. Отборът на Академия Пушкаш победи гостуващия Дебрецен с 2:0 в друга среща от кръга. Българският защитник Камен Хаджиев игра цял мач за домакините. МОЛ Види постигна домакински успех с 2:1 над Варда. Българинът Георги Миланов започна като титуляр за домакините. Той получи жълт картон в 47-ата минута, а в 61-ата беше заменен от Армин Ходжич. Босненецът донесе победата на тима с гол в 71-ата минута. МОЛ Види има 43 точки и остава на второ място в класирането, с шест точки по-малко от лидера Ференцварош.", "date": "2019.03.03", "title": "Галин Иванов с дебютен гол в Унгария"}
{"url": "https://standartnews.com/svyat/kapsulata-na-msk-se-skachi-v-kosmosa-nasa-vv-vztorg-386427.html", "text": "Демонстрационният полет на новата американска капсула Dragon за превозване на астронавти, изстреляна от частната космическа компания SpaceX, завърши успешно, като тя се е скачила с Международната космическа станция (МКС), съобщават световните осведомителни агенции. Това беше една от най-важните стъпки на милиардера Илон Мъск в амбицията му да прати хора в космоса.  Това беше последното от редицата изпитания, които капсулата трябва да премине, за да получи одобрение от американската космическа агенция НАСА за транспортиране на хора. По време на сегашния полет на борда имаше около 200 кг товар. Корабът беше натоварен с тестов манекен, симулиращ жив човек и 90 кг провизии. Скачването е станало малко преди 13 часа българско време, малко преди графика. Dragon се е приближил до намиращата се в орбита на 400 км над земната повърхност станция отпред и е използвал компютрите и сензорите си, за да се насочи към скачане. Астронавтите на борда на МКС са наблюдавали внимателно по HD камерите, за да се уверят, че капсулата изпълнява процесите по план и са били готови да се намесят, ако не го направи. Капсулата се е приближила бавно към станцията, преминавайки през серия от планирани точки. Американският астронавт Ан Маклейн и канадският астронавт Дейвид Сен-Жак са наблюдавали събитията от големия прозорец на станцията, или Купола. Те са имали възможност да направляват Dragon да задържи, да се отдалечи или дори да прекъсне скачването. След няколко пробни опита, е била дадена зелена светлина капсулата да се скачи. Прикачването е било направено към нов тип свързващ адаптер на модула \"Хармония\" на МКС. Процедурата е стъпка напред за SpaceX, тъй като товарните кораби, които те обикновено изпращат на станцията, трябва да бъдат хванати от роботизирана ръка и да бъдат изтеглени на мястото за скачане. Товарните кораби не разполагат с необходимите технологии, за да се скачат сами. Капсулата Dragon трябва да остане на МКС до петък, когато ще се отдели от МКС и ще започне пътуването си обратно към Земята. Това е фазата на мисията, която основателят на SpaceX Илон Мъск посочва, че го притеснява най-много - пламтящото, високоскоростно спускане през атмосферата. Директорът на НАСА Джим Брайдънстайн окачестви първото успешно скачване на кораба \"Дракон\" на компанията \"Спейс Екс\" с Международната космическа станция (МКС) като начало на нова епоха в космическите полети. \"Със скачването на \"Дракон\" на \"Спейс Екс\" с МКС започва нова епоха в космическите полети\", написа Брайдънстайн в Туитър. \"Поздравявам всички с този исторически успех, който ни доближава до целта американски астронавти да използват американски космически кораби.\" \"Тестовият полет е много важен. Готвим се да изпратим американски астронавти с американски ракети в космоса от американска територия за пръв път, откакто бяха преустановени полетите на совалки през 2011 г.\", заяви наскоро директорът на НАСА Джим Брайдънстайн.", "date": "2019.03.03", "title": "Капсулата на Мъск се скачи в космоса, НАСА във възторг"}
{"url": "https://standartnews.com/sport/mavrodieva-s-evropeyska-titla-za-3-mart-386422.html", "text": "Радослава Мавродиева зарадва цяла България навръх националния празник, като стана европейската шампионка в тласкането на гюле от първенството в зала в Глазгоу. Родената преди 31 години в Сливен атлетка бе трета до петия опит. В него тя изригна и си направи лично постижение от 19,12 м. Така тя задмина с един сантиметър голямата фаворитка Кристина Шваниц (Гер), която бе шампионка на Европа в зала от 2013-а. Трета с лично постижение за сезона от 19,00 м остана унгарката Анита Мартон, която държеше последните 2 титли в зала. Златото е първо за Радослава и идва след 2 отличия в предните шампионати. През 2015 г. в Прага Мавродиева беше трета, а в Белград 2017 беше втора. Сега в Глазгоу Мавродиева показа истински състезателен дух в надпреварата, като започна похода към титлата със силно участие в квалификацията в петък вечер. На финала тя направи неповторимата серия - 18.74 м, 18.49 м, 18.60 м, 19.01 м, 19.12 м, 18.83 м. Тя пристигна в Глазгоу като втора в европейската ранглиста за сезона с 19.09 м, Шваниц бе лидер в тази класация с 19.54 м, а Мартон се мобилизира в най-голямото състезание за зимата и направи първо тласкане на 19 м за сезона. Златото е първо за България на европейско в зала от 2005-а, когато Ивет Лалова спечели титлата на 200 м в Мадрид. Първи поздрави Радослава получи в миксзоната от президента на БФЛА Добромир Карамаринов. \"Много се радвам, че спечелих и точно на 3 март ще чуя химна, заяви щастливата Радослава след финала. - Време беше да спечеля златото. Толкова години все едно и също, и беше вече време да си взема моето. Може да прозвучи нескромно, но мисля, че го заслужавах. Благодаря на всички които ме подкрепяха в Сливен. Този медал е за тях и за България. Още не мога да повярвам\". ", "date": "2019.03.03", "title": "Мавродиева с европейска титла за 3 март"}
{"url": "https://standartnews.com/sport/levski-pokaza-klasa-i-razbi-slaviya-video-386433.html", "text": "Левски спечели в най-старото столично дерби срещу Славия с 3:0. В срещата от 24-ия кръг на Първа лига се разписаха Станислав Костов, Жерсон Кабрал и Давиде Марианиа. През втората част Паулиньо имаше възможност да направи още по-изразителна победата на \"сините\", но пропусна от дузпа. \"Белите\" също имаха претенции за неотсъдена такава в тяхна полза. В последната минута на срещата бе изгонен Александър Станисавлевич, който получи два жълти картона за нарушения срещу Паулиньо след почивката. Треньорът на символичните домакините Златомир Загорчич демонстративно се прибра в съблеканите още в 59-ата минута, когато Станислав Тодоров отсъди 11-метров наказателен удар в полза за 26-кратните шампиони. От щаба на \"белите\" имаха доста претенции през първата част за няколко отсъждания на Тодоров. Срещата започна по-добре за \"сините\" и в 4-ата минута те вече бяха напред в резултата. Точен беше голмайсторът на първенството Станислав Костов. Нападателят засече отблизо опит за удар на Жерсон Кабрал. Попадението е негово 18-то през тази кампания, което го прави едноличен лидер при стрелците. В 12-ата минута реферът можеше да отсъди дузпа за \"белите\", тъй като Нуно Рейш изрита в крака Цветелин Чунчуков при опита си да изчисти топката, а Тодоров остана безмълвен. Малко по-късно гредата спаси Славия, след удар на Паулиньо, а Николай Михайлов, който бе капитан за Левски, показа рефлекс в 29-ата минута, когато изби удар на Славчо Шоколаров. В 40-ата минута Жерсон Кабрал удвои след самостоятелна акция и хубав изстрел. Попадението беше негово осмо в Първа лига през тази кампания и общо десето през този сезон. Така двата отбора се прибраха след първите 45 минути при резултат 2:0 за Левски. \r\nВторото полувреме също започна вихрено, но без попадения. Милен Гамаков имаше възможност да намали, но направи сериозен пропуск в 53-ата минута. Две минути след това Мариани сложи точка на спора. Швейцарецът вкара много красив гол от над 25 метра, не оставяйки никакви шансове на вратаря. В следващата атака Костов можеше да направи 4:0, но Стергиакис парира удара му. Това не успя да стори и Паулиньо. Гамаков събори Цветкович в наказателното поле, а реферът посочи бялата точка. В този момент Загорчич демонстративно напусна скамейката и се отправи към съблекалните. Зад топката застана Паулиньо, който стреля силно, но не успя да зарадва около 3000 \"сини\" фенове на \"Васил Левски\". Ударът на бразилеца бе париран от Стергиакис. До края на срещата Шоколаров пропусна в 66-ата минута, а Паулиньо изпроси червен картон на Станисавлевич в края на мача. В оставащите минути играчите на Славия търсеха почетен гол, но Ники Михайлов отново показа, че навлиза във форма. Той изби с плонж удар от фаул на Шоколаров в 66-ата минута. Вратарят спря още един изстрел на Шоколаров, а няколко пъти изби и центрирания в наказателното поле на \"сините\". Левски има 51 точки в актива си и е на втора позиция в класирането. Толкова има и третия ЦСКА-София, а Лудогорец са на върха с 56 точки. Славия остана на осмо място с актив от 30 точки.", "date": "2019.03.03", "title": "Левски показа класа и разби Славия (ВИДЕО)"}
{"url": "https://standartnews.com/sport/levski-lukoyl-specheli-kupata-na-blgariya-po-basketbol-386434.html", "text": "Баскетболистите на Левски Лукойл победиха Берое (Стара Загора) със 70:61 (16:17, 19:5, 19:27, 16:12) във финала за Купата на България игран в \"Асарел Арена\" в Панагюрище. Трофеят е 13-и за \"сините\"  и първи след 2014-а година. Христо Захариев вкара 15 точки и спечели 10 борби за победителите, Божидар Аврамов завърши със 17 точки и 8 асистенции, Деян Иванов вкара 11 точки. Аврамов взе и приза за Най-полезен играч на финала. Конър Франкамп с 21 точки и 9 борби беше най-добър за Берое, Александър Янев реализира 14 точки.", "date": "2019.03.03", "title": "Левски Лукойл спечели Купата на България по баскетбол"}
{"url": "https://standartnews.com/sport/paris-specheli-i-na-super-g-v-kvitfiel-386416.html", "text": "Италианската звезда в алпийските ски Доминик Парис спечели и втория старт за Световната купа в Квитфиел (Нор). Световният шампион в супергигантския слалом от Оре 2019 триумфира в събота на спускане, а днес победи и на Супер-Г. Италианецът постигна време от 1:29,20 мин. Втори на 0,43 сек зад него остана световният шампион в спускането от Оре 2019 Шетил Йенсруд (Нор), а трети на 0,60 сек е първенеца на планетата в спускането от Санкт Мориц 2017 Беат Фойц (Швейц). Парис води в спускането преди финалното състезание в Солдеу (Андора) с 330 т. Втори с 286 т е Винсент Крийхмайер (Ав), а трети с 267 е Александър Аамод-Килде (Нор). За голямата световна купа лидер е Марсел Хиршер (Ав) с 1408 т.", "date": "2019.03.03", "title": "Парис спечели и на Супер-Г в Квитфиел"}
{"url": "https://standartnews.com/regionalni/12-metrov-tribagrenik-se-razvyava-nad-provadiya-386395.html", "text": "\r\n  Дванайстметров трибагреник се развява над Провадия в деня на Националния празник. Флагът е монтиран на голямата спираловидна стълба, която води към западния вход на средновековната  \r\nтвърдина Овеч над Провадия.  \r\n Знамето е подарък от младежката структура на ГЕРБ - Провадия. \"Размерът на трибагреника е съобразен с височината на атрактивната стълба, която осигурява достъп до крепостта откъм самия град\", уточняват гордите дарители.  \r\n ", "date": "2019.03.03", "title": "12-метров трибагреник се развява над Провадия"}
{"url": "https://standartnews.com/regionalni/ozhivyavat-stseni-ot-osvobozhdenieto-na-veliki-preslav-i-razgrad-386402.html", "text": "Живи сцени от освобождението на Преслав подготви за Трети март регионалният клуб „Традиция”. Историческата възстановка е посветена на 141 години от паметното събитие, за което още тогава местен жител пише върху гредата на възрожденската църква в града. Велики Преслав е сред малкото градове, притежаващи писмен паметник от времето на освобождението и за поредна година родолюбиви българи от „Традиция” ще припомнят за него и за боевете, водени в околността. Възстановката започва в ранния следобяд и в нея ще участват клубове от Североизточна България и самодейци от местното читалище „Развитие”. Те ще се включат и във фолклорната програма под наслов „Танц на свободата” заедно с гостуващи изпълнители от Добрич.  \r\n  За първи път тази година  и в Разград на централния площад \"Възраждане\" беше представена историческа възстановка „Освобождение“. \r\n ", "date": "2019.03.03", "title": "Оживяват сцени от освобождението  на Велики Преслав и Разград"}
{"url": "https://www.standartnews.com/sport/latsio-skrushi-roma-video-386388.html", "text": "Лацио удари три звучни шамара на Рома в дербито на Рим. В срещата от 26-ия кръг на Серия \"А\", \"орлите\" разгромиха \"вълците\" с 3:0 Фелипе Кайседо изведе тима напред в резултата още в 12-ата минута 1:0. В 73-ата включилият се от пейката Чиро Имобиле реализира от дузпа за 2:0. Резервата Данило Каталди оформи класическата победа на Лацио в 89-ата минута. “Орлите” бяха по-активният тим от самото начало и в 6-ата минута получиха шанс да излязат напред в резултата, след като бе отсъдено нарушение на дъгата на наказателното поле на Рома. Жуан Жезус игра непозволено срещу Хоакин Корея, а Луис Алберто застана зад топката на стреля в стената.    В 12-ата минута Корея намери отлично Кайседо в наказателното поле на “вълците”, еквадорецът се измъкна, след което преодоля и стража Робин Олсен и изпрати топката в опразнената врата - 1:0 за Лацио. В 23-ата минута Рома за първи път от началото на мача застраши по-сериозно вратата на “бианкочелестите”, като Томас Стракоша изби с една ръка удар на Един Джеко. Така до края на полувремето играчите на Индзаги продължиха да са по-активни, но до попадение не се стигна.  \r\nПрез втората част Дзанило опита да изравни с удар по земя но кълбото мина покрай вратата. Малко по-късно Флоренци също опита, но не сполучи. \r\nВ 72-ата минута Федерико Фасио бе изпреварен от Хоакин Корея и спря непозволено аржентинеца в наказателното поле. Това доведе до дузпа в полза на Лацио и появилият се в игра през второто полувреме за “орлите” Чиро Имобиле не сгреши от бялата точка - 2:0. Минута преди края резервата Данило Каталди с удар от дъгата на пеналтерията опъна мрежата зад Робин Олсен, който не се намеси по-най-добрия начин в тази ситуация. В добавеното време Александър Коларов набързо си изкара два жълти картона и остави Рома с човек по-малко. Двата тима продължават да са един до друг в класирането, като \"вълците\" заемат пета позиция с 44 точки, а \"орлите\" са шести с 41, но и мач по-малко. Лидер в класирането е Ювентус с 69 точки, следван от Наполи с 56, Милан с 48 и Интер с 47. Днес Наполи приема Ювентус в 21:30ч.", "date": "2019.03.03", "title": "Лацио съкруши Рома (ВИДЕО)"}
{"url": "https://www.standartnews.com/sport/barsa-otnovo-razplaka-real-video-386377.html", "text": "Барселона ликува на стадиона на вечния си враг Реал Мадрид за втори път в рамките на три дни. След като през седмицата каталунците съсипаха големия си съперник с 3:0 в полуфинал реванш за Купата на Краля и го отстраниха от надпреварата, сега сложиха кръст и на амбициите му за титлата, побеждавайки го пак на \"Сантиаго Бернабеу\", този път само с 1:0.  Скромно, но напълно достатъчно за момчетата на Ернесто Валверде да дръпнат с 12 точки пред мадридчани и да ги оставят да ритат за здраве в Примера дивисион до края на сезона. Големият герой за победителите беше Иван Ракитич, който отбеляза единственото попадение в мача в средата на първата част.  Така Барселона записа своя 96-и успех над големия враг във всички турнири в 242-ия мач между двата тима и за първи път от около 80 години вече има превес в общите битки. \"Белите\" останаха с 95 успеха, а това беше трето тяхно крушение в три мача от този опонент в рамките на тази кампания.", "date": "2019.03.03", "title": "Барса отново разплака Реал (ВИДЕО)"}
{"url": "https://standartnews.com/svyat/irlandski-premier-izdade-brekzit-se-otlaga-za-yuni-386420.html", "text": "Брекзит най-вероятно ще де отложи за лятото. Ирландският премиер Лио Варадкар казал на свои министри, че е много вероятно датата на излизането на Великобритания от ЕС да се отложи от 29 март за юни, пише в. \"Сънди индипендънт\", позовавайки се на неназован министър, предаде Ройтерс. \"Премиерът ни каза в частен разговор, че е много вероятно да има удължаване до юни\", твърди източникът. Говорител на ирландското правителство отказа да коментира новината, но заяви, че кабинетът се съсредоточава \"единствено върху осигуряването на споразумение\" и напомни изказване на Варадкар, че Брекзит на 29 март без споразумение или без удължаване на датата е слабо вероятен. Не е възможно Европейският съюз да предложи на Великобритания голямо отсрочване на датата за Брекзит заради наближаващите избори за Европейски парламент, заяви днес британският министър на международната търговия Лиъм Фокс, цитиран от Ройтерс. Фокс каза, че все още е \"напълно възможно\" Великобритания да напусне общността, както е предвидено на 29 март, но удължаване на действието на преговорния период в член 50 може да е необходимо, за да се осъществи гладко излизане от блока. Министър-председателката Тереза Мей каза, че удължаването не трябва да е по-дълго от края на юни. Запитан как би реагирал, ако ЕС настоява за удължаване с 21 месеца или 2 години, Фокс каза пред телевизия Би Би Си: \"Бих бил шокиран, защото мисля, че всъщност това не е възможен изход\". В същото време британската опозиционна Лейбъристка партия не иска втори референдум за Брекзита, но е принудена да подкрепи такъв заради решението на премиера Тереза Мей да бави топката в преговорите, каза финансовият министър в сянка на лейбъристите Джон Макдонъл, цитиран от Ройтерс. Тази седмица Лейбъристката партия заяви, че би подкрепила втори референдум, за да осуети напускане на ЕС без споразумение или влизане в сила на договореното до момента споразумение на Мей с Брюксел. По-малко от месец преди датата на Брекзита 29 март Мей все още не е получила парламентарно одобрение на споразумението си. \"Принудени сме на това от бавенето на топката от страна на Тереза Мей\", каза Макдонъл за Скай нюз и заяви, че лейбъристите все още работят по приемането на техния алтернативен план за Брекзит. \"Ако не постигнем това, ще трябва да се обърнем отново към народа. Не е това, което искаме, но е това, към което сме принудени\", каза той. Същевременно лейбъристката депутатка Каролайн Флинт заяви, че 60-70 депутати лейбъристи са против втори референдум за Брекзит.     ", "date": "2019.03.03", "title": "Ирландски премиер издаде: Брекзит се отлага за юни"}
{"url": "https://www.standartnews.com/sport/sportt-po-tv-za-3-mart-386398.html", "text": "17,50 Спорт тото 18,30 Спорт ТОТО 12,30 Футбол, България, Първа лига: Витоша - Етър; 15,00 Лудогорец - Ботев Вр; 17,30 Славия - Левски (пряко) 22,00 Футбол, Франция, Лига 1: Марсилия - Сент Етиен (пряко) 14,00 Футбол, Англия, Висша лига: Уотфорд - Лестър; 16,05 Фулъм - Челси; 18,15 Евертън - Ливърпул (пряко) 22,30 Баскетбол, НБА: Бостън Селтикс - Хюстън Рокетс (пряко) 13,30 Баскетбол, Испания: Морабанк Андора - Реал Мадрид; 20,30 Баскония - Уникаха (пряко) 16,00 Футбол, Франция, Лига 1: Лил - Дижон; 18,00 Лион - Тулуза (пряко) 17,45 Футбол, Холандия, Ередивизи: Фейенорд - Емен (пряко) 22,30 Автомобилизъм: Nascar Cup Series, 3 кръг, Състезание в Лас Вегас (пряко) 16,00 Футбол, Италия, Серия А: Удинезе - Болоня (пряко) 19,30 Хокей на лед, НХЛ: Ню Йорк Рейнджърс - Вашингтон Кепитълс (пряко) 13,30 Футбол, Италия, Серия А: Торино - Киево; 16,00 СПАЛ - Сампдория; 19,00 Аталанта - Фиорентина; 21,30 Наполи - Ювентус (пряко) 13,00 Футбол, Испания, Ла Лига: Ейбар - Селта; 17,15 Бетис - Хетафе; 19,30 Реал Сосиедад - Атлетико Мадрид; 21,45 Валенсия - Атлетик Билбао (пряко) 01,30 Футбол, САЩ, МЛС: Ди Си Юнайтед - Атланта Юнайтед (пряко) 21,15 \"Спорт в обектива\" 19,00 Волейбол, Италия, Серия А: Падова - Верона (пряко) 09,15 Ски, СК: Сочи, супер Г, жени (пряко)11,45 Ски, СК: Квитфиел, супер Г, мъже (пряко) 13,30 Ски бягане: Световно първенство в Зеефелд, 50 км, мъже (пряко) 16,15 Колоездене: Курне - Брюксел - Курне (пряко) 19,45 Лека атлетика: Европейско първенство в Глазгоу, трети ден (пряко) 07,30 Зимна универсиада: Ски алпийски дисциплини, слалом, мъже, втори манш (пряко) 11,45 Лека атлетика: Европейско първенство в Глазгоу, трети ден (пряко) 16,30 Футбол, Германия, Първа Бундеслига: Щутгарт - Хановер; 19,00 Волфсбург - Вердер (пряко)", "date": "2019.03.03", "title": "Спортът по тв за 3 март"}
{"url": "https://www.standartnews.com/sport/mavrodieva-s-evropeyska-titla-za-3-mart-386422.html", "text": "Радослава Мавродиева зарадва цяла България навръх националния празник, като стана европейската шампионка в тласкането на гюле от първенството в зала в Глазгоу. Родената преди 31 години в Сливен атлетка бе трета до петия опит. В него тя изригна и си направи лично постижение от 19,12 м. Така тя задмина с един сантиметър голямата фаворитка Кристина Шваниц (Гер), която бе шампионка на Европа в зала от 2013-а. Трета с лично постижение за сезона от 19,00 м остана унгарката Анита Мартон, която държеше последните 2 титли в зала. Златото е първо за Радослава и идва след 2 отличия в предните шампионати. През 2015 г. в Прага Мавродиева беше трета, а в Белград 2017 беше втора. Сега в Глазгоу Мавродиева показа истински състезателен дух в надпреварата, като започна похода към титлата със силно участие в квалификацията в петък вечер. На финала тя направи неповторимата серия - 18.74 м, 18.49 м, 18.60 м, 19.01 м, 19.12 м, 18.83 м. Тя пристигна в Глазгоу като втора в европейската ранглиста за сезона с 19.09 м, Шваниц бе лидер в тази класация с 19.54 м, а Мартон се мобилизира в най-голямото състезание за зимата и направи първо тласкане на 19 м за сезона. Златото е първо за България на европейско в зала от 2005-а, когато Ивет Лалова спечели титлата на 200 м в Мадрид. Първи поздрави Радослава получи в миксзоната от президента на БФЛА Добромир Карамаринов. \"Много се радвам, че спечелих и точно на 3 март ще чуя химна, заяви щастливата Радослава след финала. - Време беше да спечеля златото. Толкова години все едно и също, и беше вече време да си взема моето. Може да прозвучи нескромно, но мисля, че го заслужавах. Благодаря на всички които ме подкрепяха в Сливен. Този медал е за тях и за България. Още не мога да повярвам\". ", "date": "2019.03.03", "title": "Мавродиева с европейска титла за 3 март"}
{"url": "https://www.standartnews.com/sport/levski-pokaza-klasa-i-razbi-slaviya-video-386433.html", "text": "Левски спечели в най-старото столично дерби срещу Славия с 3:0. В срещата от 24-ия кръг на Първа лига се разписаха Станислав Костов, Жерсон Кабрал и Давиде Марианиа. През втората част Паулиньо имаше възможност да направи още по-изразителна победата на \"сините\", но пропусна от дузпа. \"Белите\" също имаха претенции за неотсъдена такава в тяхна полза. В последната минута на срещата бе изгонен Александър Станисавлевич, който получи два жълти картона за нарушения срещу Паулиньо след почивката. Треньорът на символичните домакините Златомир Загорчич демонстративно се прибра в съблеканите още в 59-ата минута, когато Станислав Тодоров отсъди 11-метров наказателен удар в полза за 26-кратните шампиони. От щаба на \"белите\" имаха доста претенции през първата част за няколко отсъждания на Тодоров. Срещата започна по-добре за \"сините\" и в 4-ата минута те вече бяха напред в резултата. Точен беше голмайсторът на първенството Станислав Костов. Нападателят засече отблизо опит за удар на Жерсон Кабрал. Попадението е негово 18-то през тази кампания, което го прави едноличен лидер при стрелците. В 12-ата минута реферът можеше да отсъди дузпа за \"белите\", тъй като Нуно Рейш изрита в крака Цветелин Чунчуков при опита си да изчисти топката, а Тодоров остана безмълвен. Малко по-късно гредата спаси Славия, след удар на Паулиньо, а Николай Михайлов, който бе капитан за Левски, показа рефлекс в 29-ата минута, когато изби удар на Славчо Шоколаров. В 40-ата минута Жерсон Кабрал удвои след самостоятелна акция и хубав изстрел. Попадението беше негово осмо в Първа лига през тази кампания и общо десето през този сезон. Така двата отбора се прибраха след първите 45 минути при резултат 2:0 за Левски. \r\nВторото полувреме също започна вихрено, но без попадения. Милен Гамаков имаше възможност да намали, но направи сериозен пропуск в 53-ата минута. Две минути след това Мариани сложи точка на спора. Швейцарецът вкара много красив гол от над 25 метра, не оставяйки никакви шансове на вратаря. В следващата атака Костов можеше да направи 4:0, но Стергиакис парира удара му. Това не успя да стори и Паулиньо. Гамаков събори Цветкович в наказателното поле, а реферът посочи бялата точка. В този момент Загорчич демонстративно напусна скамейката и се отправи към съблекалните. Зад топката застана Паулиньо, който стреля силно, но не успя да зарадва около 3000 \"сини\" фенове на \"Васил Левски\". Ударът на бразилеца бе париран от Стергиакис. До края на срещата Шоколаров пропусна в 66-ата минута, а Паулиньо изпроси червен картон на Станисавлевич в края на мача. В оставащите минути играчите на Славия търсеха почетен гол, но Ники Михайлов отново показа, че навлиза във форма. Той изби с плонж удар от фаул на Шоколаров в 66-ата минута. Вратарят спря още един изстрел на Шоколаров, а няколко пъти изби и центрирания в наказателното поле на \"сините\". Левски има 51 точки в актива си и е на втора позиция в класирането. Толкова има и третия ЦСКА-София, а Лудогорец са на върха с 56 точки. Славия остана на осмо място с актив от 30 точки.", "date": "2019.03.03", "title": "Левски показа класа и разби Славия (ВИДЕО)"}
{"url": "https://standartnews.com/kultura/morfov-blgariya-e-drzhavata-na-zhivite-mrtvi-386394.html", "text": "„България е държавата на живите мъртви“, каза Александър Морфов на връх 3 март. Прочутият режисьор, който работи по света, не успя да сдържи както горчивите думи, така и емоциите, докато говореше пред bTV за дереджето на 94 процента от народа ни, и се просълзи – вероятно от безсилие, мъка и обида. „Лумпените и бандитите превърнаха България в бедна, недемократична и страдаща държава. Бих искал да я освободя от всички онези, които вече 30 години лъжат, мамят, нагло управляват и продължават да дерибействат - без свян и срам. Мечтая за България на Ботев и Левски, България на хъшовете, която преминаваше през различни състояния – на възторг и надежда, а не след дълго – отново убита, омерзена и унищожена“, беше категоричен Морфов, който се е борил срещу всяко правителство през последните 30 години. „Мечтите, бляновете, ентусиазмът, революционното вдъхновение свършват на третата чаша в кръчмата, докато говорим как ще преминем Дунава, за да освободим България. След което се прибираме кротки и тихи, за да си легнем на топло и да се молим никой да не ни е чул. Объркан народ сме на кръстопът – създаден от различни етноси. Кой ли не е минал от тук, кой ли не е оставил нещо от себе си? Това е злощастната ни съдба – нашата история непрекъснато да бъде подлагана на изпитания“, твърди Морфов, за когото българите сме като стената, която пази Запада от инвазията на Изтока. „Затова сме събрали в себе си толкова много жлъч и мъка, мечти и надежди, че един няма да бъдем стена, а ще влезем в другата общност. Придобивали сме свободата за между 5 и 10 минути. Но никой не може да ни отнеме личната свобода. Мога да избягам в Балкана, мога да се скрия на тавана в кооперацията ми, мога да работя в други страни – за да запазя свободата, за да не бъда слуга на никого. Да не упражняват върху теб собствените си стремежи и безочия – това е свободата. Така че в този момент може да съм омерзен, но съм свободен. Но вече се изморих – от вечното си желание нещо да променя. Сам нищо не можеш да промениш. А ние не можем да се обединим. Това никога няма да стане. Уроците на историята са много показателни. Нима през 90-та не се събраха един милион души на митинг, а само след две години в Парламента не се изпокараха и не се изподраха? Разделиха се на хиляда фракции и всичко онова, което проповядваха като великата идея на демокрацията се разпадна – за да разпределят и разграбят държавата. След това се появиха едни други спасители, които само след няколко месеца също се сбиха и изподраха в разграбването на онова, което все още беше останало. До ден днешен продължават да грабят от България. Нямат спиране – октопод, който никога не се насища“, категоричен е Морфов. Според него да си хъш, означава да таиш надеждата, че един ден ще минеш Дунава, за да освободиш България. „Май вече не съм хъш. Май вече се изморих да се надявам, че един ден ще минем Дунава, за да освободим България от игото на алчността, цинизма и бруталността. Но в онова време мен сигурно биха ме утрепали много бързо. Не умея да се приспособявам, избухлив съм, нямам чувство за самосъхранение. Сигурно щяха да ме гръмнат рано-рано. На ден в тази държава десетки умират от болести. Лошото е, че на ден в тази държава умират и хиляди надежди. Човекът без надежда е почти мъртъв. Работи, за да изкара мизерна заплата, с която да изхрани семейството си. Превръща се в жертва на хиляди измамници, докато събере пари, за да купи подарък на детето си за Коледа. Какъв е този човек? Полужив! Вече нямам надежди за държавата! Черноглед съм, но то идва от положението на хората, които нямат много сили да се борят. Много ще ми възразят: има честни милионери, има млади проспериращи... Но аз не говоря за тях – те са 4 до 6 процента. Мъката ми е за останалите 94 процента, които нямат устойчивост, за да се борят с арогантността и прийомите на цялата мафия, която ни управлява. Те са обикновени хора, които не могат да успеят на Запад – те са със среден коефициент на интелигентност от средно семейство от средна провинция със средни деца и със средни доходи. Как живеят те?“ За представление номер 300 на „Хъшове“, което предстои на 22 март в Народния театър, Морфов се кани да „измисли“ нещо ново. „Когато се съберем, сме си все същите – каквито бяхме в началото, въпреки че всички пораснаха, станаха звезди, публиката ги ухажва. Винаги заедно сме измисляли много неща. Единствената ми заслуга е, че успях да ги запаля по тази идея и те ми се довериха. И след това – във времето на големите спадове и дупки – не ме предадоха“, разказва Морфов, който някога, час преди премиерата на „Хъшове“, не е имал дори финал, а след това, през годините, все е импровизирал нещо. Той върна лентата и към онези няколко секунди на пълна тишина след първата предпремиера, когато в салона е имало най-вече ученици и студенти. Тогава му се струва, че паузата продължава няколко минути. А след това гръмват овациите. И досега преди всяко представление хъшовете събират една върху друга ръцете си за тяхната си клетва, която звучи съвсем по нашенски: „Който ни мисли зло, да ни яде гъзо“. Докато Чочо Попйорданов е жив, той всеки път вика „Клетва-а-а, клетва-а-а-а“, преди да изкочат на голямата сцена. Сега Деян Донков и Валери Йорданов събират четата. „Чочо винаги е бил с нас, винаги е бил най-фанатичният подръжник на спектакъла“, казва Морфов за един от най-близките си приятели. Той ще помоли Захари Бахаров да излезе на родната си сцена на 22 март, а Митко Рачков вече се е съгласил да се включи в представление 300, макар че неговата роля е малка – на румънски сервитьор.", "date": "2019.03.03", "title": "Морфов: България е държавата на живите мъртви"}
{"url": "https://standartnews.com/kultura/blgarka-zhne-uspekhi-s-festival-v-khamburg-386408.html", "text": "За четвърти пореден път уникалният международен фестивал за деца  „Stage4Кids“ събра млади таланти в известната филхармонична зала  на Laeizshalle  в Хамбург. 44 музиканти на възраст от 4 до 12 от  19 страни затаиха дъха на публиката с  професионализъм и силна емоционалност. Родители, приятели и почитатели на класическата музика аплодираха след всяко изпълнение. Зад този амбициозен проект стои любовта и страстта на  холандската пианистка с български корени Кристина Санду /Кристина Сандулова/, която заедно със  съпруга си Юри Комскиѝ и германската пианистка Мария Кьосева поставя началото на международното  събитие. Кристина Санду е дъщеря на известната пианистка, композитор и музикален педагог професор Юлия Ценова, автор на музикално-сценични, симфонични, камерни и хорови творби, поп хитове и джаз пиеси. \r\nЦелта на фестивала е  да покаже как малки артисти правят голяма музика, да изгради и възпита у тях любов към класиката. Мисията на форума е да събира деца от различни държави с различна националност, които споделят любовта към изкуството.  \r\nФестивалът беше открит от струнния оркестър към най-голямата школа в Хамбург с диригент Барбара Кухнлайн. В тазгодишната програма звучаха пиано, цигулка, китара, саксофон, тромпет, виолончело, три оркестъра за цигулка от Германия,  Латвия и Холандия. Публиката се наслади на творби от Паганини, Моцарт, Шопен, Бах, Чаѝковски и други. Ето какво сподели директорът на фестивала Кристина Санду: „Във възторг съм от изпълненията на всички деца“. Емблематичната сграда  на Laeizshalle се оказа оживено кръстовище на интернационализъм и  мелодичност от най-високо ниво.", "date": "2019.03.03", "title": "Българка жъне успехи с фестивал в Хамбург"}
{"url": "https://standartnews.com/kultura/milko-kalaydzhiev-razuchavam-alla-pugachova-386399.html", "text": "Вторият лайв на „Като две капки вода“ ще се превърне в нощта на групите с имитации на някои от най-известните банди в света. Деси Добрева ще се присъедини към членовете на вечните ABBA, a Papi Hans ще работи активно по хореографията на една от най-обичаните момчешки групи – Backstreet Boys. TITA ще влезе в ново амплоа, като оглави рок титаните от Rainbow – след първата победа с образа на Кристина Агилера, блондинката ще влезе в обувките на първи мъжки образ. Петя Буюклиева ще се включи в емблематичните „Трамвай № 5“, а кой от членовете ще бъде новото й предизвикателство, зрителите ще разберат в понеделник вечер в 20 часа по Нова телевизия. „Вече разучаваме жестовете и особеностите на Алла Пугачова заедно с Етиен Леви и Жоро Низамов. Сигурен съм, че ще се забавлявам много в образа на певицата и ще се получи истинско шоу!“, споделя Милко Калайджиев, който обра овациите с появата си като Тото Котуньо. „Много хора мислят, че съм бил притеснен – истината е, че се чувствах чудесно, но образът е сериозен и обран, нямаше как да се развихря“, допълва певецът, който признава, че маха мустаците броени часове преди началото на шоуто, а новата му визия е най-любопитна за синовете му. Изненада ще гарнира появата на Мария Илиева, която ще представи една от най-колоритните певици и участник в шести сезон на шоуто – Софи Маринова. Стефан Илчев ще се превърне в поп иконата Мадона, а Дичо ще се преобрази в R Kelly с баладата I believe I can fly.", "date": "2019.03.03", "title": "Милко Калайджиев: Разучавам Алла Пугачова"}
{"url": "https://standartnews.com/kultura/revizorbt-vliza-v-teatr-kredo-386407.html", "text": "„РевизорЪт” по Гогол влиза в афиша на Театър „Кредо” след  два изключително успешни сезона на сцената в Сатирата. Режисьорът продуцент Нина Димитрова представя на 17 и 19 март в Сити марк арт център хита, отличен с четири статуетки „Икар“ и с още пет престижни национални награди хит. Премиерата на дяволски смешната история за нищожността на нищожните хора се завръща на ново място, но в същия състав, все така заредена със същата жизнерадост и човеколюбив смях, „излитащ от светлата природа на човека” и с още по-високото съзнание на създателите му за спешната нужда от ревизия, която всеки трябва да направи на собствения си „душевен град”, за да не „живеят добре у нас днес само свинете”. Художници на представлението са Юлиана Войкова-Найман и Борис Далчев. Актьорите са Шахин Шехзен, Антоан Петров, Денис Хаят, Павел Емилов, Елица Костова, Мирела Карабанчева, Славена Ангелова, Атанас Апостолов, Давид Крумов, Димитр Несторов, Мартин Христов, Воил Велев. \r\nНина Димитрова постави „РевизорЪт” през 2017-а със своите студенти от НАТФИЗ в Сатирата и даде летящ професионален старт на младите таланти, които зашеметиха публиката със завладяващо  присъствие. Както и другите нейни хитови спектакли, и „РевизорЪт” се радва на огромен зрителски интерес и на единодушната висока оценка на публика и критика.  \r\nНина Димитрова е „творец с безпогрешен усет за Гоголевото творчество”, твърдят експертите. „РевизорЪт” е третият неин спектакъл по Гоголев текст след неостаряващия „Шинел”, който вече 27 години е на българска и световна сцена, отличен с 14 международни награди, изигран близо 600 пъти на 9 езика на над 150 международни фестивала. Сред тях е най-престижният форум на изкуствата - в Единбург, Великобритания, на който „Шинел” е хит през 1996 и 1997 година и е в класацията „Топ 20” на най-добрите събития, а „Гардиън” го нарежда в „Топ 5” в лондонския театрален афиш през 2000 година при гостуването в „Барбикан център” в британската столица. Руската критика отбелязва, че успехът на „Шинел” в страната на Гогол е „най-главната му награда” и го определя като „едно от най-забележителните събития в театралния живот на Европа от втората половина на ХХ век”. През 2015 година още един Гоголев спектакъл на Нина Димитрова завоюва място в родния афиш -„Дневникът на един луд”, с който бе отбелязана 50-годишнината на Театър 199 „Валентин Стойчев”, на чиято сцена спектакълът се играе вече четвърти сезон. Постановката също има серия от престижни отличия.  \r\nРежисьорският прочит на Нина Димитрова на „Ревизор” стриктно се придържа към казаното от Гогол за пиесата: „Моят „Ревизор” е изобличение на нищожността. В своята пиеса аз се смея над човешката бездуховност, над душевното мъртвило, над нелепостта и глупостта на хората, лишили себе си от духовни интереси и идеали. Тя е огледало, в което се отразява цялата греховна човешка природа, низост, не моралност, цялата глупост и невежество на човека, който от всичко се бои и се кланя раболепно на всичко властно заради изгода. Изгода, заради която хората вече са загубили естествената си способност да мислят, виждат и чуват, водени от едничката страст да притежават: положение в обществото, чинове в службата и богатство. Изгода, заради която се вършат беззакония и злоупотреби, творят се безчинства, цари произвол, цъфти несправедливост, а пороците са превърнати в норма на поведение. С тъга по идеала и с разочарование от съвремието си, с остро и сурово слово, аз влязох в битка за високото призвание на човека, за умен и благороден живот”. Самата Нина споделя за „РевизорЪт”: „Със същата „тъга по идеала и разочарование от съвремието си” разлиствам тази уникална пиеса за боричканията на шепа нищожни хора с цел изгода и поставям своето огледало „РевизорЪт” пред зрителя. Всеки, който има любопитство и кураж, може да надзърне в него и да направи ревизия на собствения си „душевен град” чрез човеколюбивия Гоголев смях, единственият „добър, благороден герой” в тази пиеса, „най-силното оръжие в ръцете на свестните хора. Смях, излитащ от светлата природа на човека, без чиято проницателна сила нищожността и пустотата на живота не биха изплашили човека”, както твърди авторът й. Да се посмеем, господа, на абсурдите и уродствата на ежедневното си съществуване, на себе си, на собствената си греховна природа и да чуем съвестта си, защото именно тя е оня Ревизор, който според Гогол „идва преди гроба”. И него никой не може да го подкупи. Огледайте се! Посмейте се! С уговорката, направена от Гогол: „Ако ти е крива мутрата, не се сърди на огледалото!”", "date": "2019.03.03", "title": "„РевизорЪт“ влиза в театър „Кредо“"}
{"url": "https://standartnews.com/kultura/kolkoto-poveche-govorim-za-svoboda-tolkova-po-nesvobodni-stavame-386410.html", "text": "Добромир Банев е поет, писател и публицист, в чиито творби модерните градски хора често припознават собствените си емоции и преживявания. Преди броени дни юристът с диплома от Софийския университет „Свети Климент Охридски“ представи седмата си книга -„Любов до синьо“. Само две седмици след премиерата й вече е ясно, че тя ще има също толкова хиляди фенове, колкото й предишните -„Еднакво различни“ (2011), „Абсурдни времена“ 1 и 2 - в съавторство с Маргарита Петкова,  „В понеделник ще е късно“, „Зад огледалото“ - заедно с Маргарита Петкова, „Аз съм в другото такси“ (2017). В „Любов до синьо“ /“Персей“/ чувствата са с цвета на небето и очите, непредвидими като море, неудържими като болка... Книгата – като своя автор – е изпълнена с надежда и увереност, че най-доброто винаги предстои. Добромир Банев не дава рецепти за това как да обичаме. Той само ни припомня кои сме, за да продължим уверено напред, уповавайки се на любовта във всичките й измерения. Но е и достатъчно социален, за да не пропуска коментарите и за живота извън романтиката – този на улицата, който невинаги е достоен да бъде тълкуван като вдъхновение.     - Господин Банев, кога осъзнахте, че трябва да вършите добро – не само заради името, което са ви дали? Всъщност кой е вашият кръстник? \r\n- Осъзнах го с времето, превърна се във вътрешна необходимост. Вярвам, че доброто се връща. Вярвам, че се връща и лошото - затова е задължително човек да внимава какво мисли и с какви хора се обгражда. Всеки трябва да върши добро, добротата ни отличава като вид. Когато накараш другия  да се усмихне, в теб пламва искра, която озарява душата ти. А що се отнася до името ми, моята майка го е избрала. Харесвам го, защото има много послания и все хубави.  \r\n-  Защо хората в България забравят да бъдат свестни и се превръщат в изпълнени с досада и безразличие от родната действителност?        \r\n- Защото   по-лесно е да съществуваш като кон с капаци  Да не мислиш за болката, за унижението, за самотата на останалите. Капсулирани в собствен илюзорен свят, повечето хора се отдадени предимно на страховете си, отколкото на действието. Обзела ни е странна инертност - дори любовта се превръща в разменна монета. Прагматичността убива. Колкото и да звучи като клише, радостта и щастието са в малките неща – да имаш свестни приятели, да уважаваш и обичаш семейството си, да подадеш ръка на другия в нужда… \r\n- Възможно ли е, според вас, да се преодолее отчуждението между властта и нейните избиратели?       \r\n- Без да съм експерт в политиката, смятам, че за това трябва да мине много време. Според мен е трагично, че  няма нови лица, достойни за лидери Изтърканите физиономии на политиците ни правят все по-апатични. Все пак оставам оптимист. Вярвам, че тепърва ще се появят стойностни и безкористни хора, които ще ни върнат вярата за по-уютно бъдеще. \r\n- Вие сте юрист: от какви нови закони има нужда БГ обществото? Хората вече започват да се питат дали да не са Крумови, въпреки че размахването на секирата хич не е хуманно...     \r\n- Ще бъда лаконичен: понякога по-твърдата ръка е за предпочитане пред порицанието. Не съм видял скоро да глобят някого заради хвърлен фас на улицата или заради това, че мята боклука през прозореца си. Съзнанието се възпитава и чрез санкцията. \r\n- Помните ли защо написахте първия стих в живота си? \r\n- Нямам никакъв спомен, но със сигурност е било защото съм почувствал потребността да го напиша. Тези моменти са необясними, те просто се случват. Пиша от дете и още в юношеска възраст започнах сериозно да се отнасям към писането. Тогава мой ментор беше покойният Георги Мирчев, когото наричаха „поет на любовта“. На него дължа много. Професионално обаче с поезията ме „върза“ поетът Борис Христов. Той ми даде ценни напътствия и ме окуражи да продължа напред. Но ме и научи, че  „писането е късане на черва“ Уверих се, че е така, но не съжалявам. Нито за миг. \r\n- Как започна приятелството ви с Маргарита Петкова? \r\n- Както се знае - в интернет пространството. Там написахме и двете части на съвместната ни книга „Абсурдни времена“. На живо се запознахме, едва след като я завършихме. Така приятелските ни отношения съвсем естествено се прехвърлиха в реалния живот. Имаме много забавна случка от Тутракан. Срещата ни с публиката се състоя в обредния им дом и се почувствахме едва ли не като младоженци в тържествената обстановка.  Предложиха да ни оженят  наистина. \r\n- Защо, според вас, Холивуд започна нова война между половете? \r\n- Защото има тотално изкривяване на ценностите в световен мащаб. Подобни проблеми, за съжаление, ще се задълбочават, а това е ужасно. Имам чувството, че колкото повече говорим за свобода и равенство, толкова повече ставаме по-несвободни и неравни. Не знам за Холивуд, но нашето общество беше в пъти по-толерантно, отколкото е в момента. Зорлем ни облъчват с „решаване“ на проблеми, каквито нямаме поради бит и култура.  \r\n- Открихте ли вашият отговор на вечния въпрос: От къде идва вдъхновението, Господ ли го пуска на богоизбраните? \r\n- Едва ли някога ще имам отговор. Пиша, защото имам потребност и защото това е удоволствие, но е и част от моята работа. Не се имам за богоизбран. Работя много и вярвам, че самата работа върви ръка за ръка с вдъхновението. А вдъхновението идва от всичко, което се случва около нас. Обичам да наблюдавам хората – как се държат, как общуват. Всяка сутрин виждам на трамвайната спирка момче и момиче, които правят едно и също. Той приглажда косата ѝ, тя го докосва по лицето, целуват се... Само това е достатъчно, за да започнеш история, която да развиеш в роман. Животът е пъстър, самият той е вдъхновение. \r\n- Празнувате 50 с „Любов до синьо“, а не с проза... \r\n- С времето осъзнаваш, че животът е повече поезия, отколкото проза. Това в пълна сила важи за любовта, която ни кара да продължим напред. Ежедневието е достатъчно прозаично, а на 50 ти се иска да бъде нещо повече от това. Любовта е разнолика. Метафората е в това, че може да бъде необятна като море и безкрайна като небето, но със сигурност е и болката, която често оставя след себе си. Понякога е толкова студена, за да изпита чувствата ни, а единственият начин да я проумеем, е да потърсим отново топлината на човека, с когото делим живота си. Синьото е свободата, която трябва да споделяме. Достатъчно е виното да бъде червено. Извън романтиката в „Любов до синьо“ има сюжетна линия, която върви от първото до последното стихотворение. Преди две години излезе сборникът ми с есета „Аз съм в другото такси“. Поезия не съм издавал от четири години, така че новата ми книга се появява съвсем естествено след толкова време. А преживял ли си любовта, няма как да звучиш фалшиво. Затова читателите се разпознават в стиховете ми, а това е най-големият комплимент за мен като автор. Хубаво е усещането да бъдеш полезен за някого.  Дори за шепа хора си струва трудът Удовлетворението не се измерва с броя читатели, а с надеждата и усмивката, която си успял да им дадеш. \r\n- Оглеждате ли се конкретно в някой от жанровете? \r\n- Не бих могъл да направя подобно разграничение. Прозата и поезията са несъпоставими, подчиняват се на различни правила. В едно стихотворение обаче можеш да разкажеш цяла история. Това е нещото, което сякаш определя по-специалното ми отношение към мерената реч.  \r\n- Какво разбрахте на 50?     \r\n- Че животът е абсурдно кратък, а времето – безмилостно. Човек с годините разбира колко глупава е суетата и колко важни са малките неща. Не се ядосвам за онова, което не мога да променя. Гледам на всеки следващ ден с благодарност за това, че съм здрав, че съм жив.  \r\n- Сбъднаха ли се мечтите ви? \r\n- Да. Но човек не престава да мечтае. В това се състои нашата нагласа към света. Винаги искаме нещо повече, нещо различно.  Мечтая да видя Африка Сигурен съм, че това е континент, който вдъхновява по неподражаем начин. \r\n- Какво следва в предстоящите 50 години? \r\n- Както обичам да казвам, най-доброто винаги предстои. Преди всичко, да сме живи и здрави. Надявам се хората да осъзнаят, че любовта е най-голямото преимущество на живота и че трябва да го живеем заедно. Останалото – както се нареди. Скоро ще ставам и кръстник. Момче и момиче се ожениха покрай моите стихотворения. Поканиха ме да се видим, много се забавлявахме. Оказа се, че са си разменяли като съобщения някои от стиховете ми от „В понеделник ще е късно“. После бях на сватбата им. Никога не е късно за любов, винаги има какво да дадеш на останалите хора. А сега се готвя да стана кръстник на детето им – каква по-голяма радост!", "date": "2019.03.03", "title": "Колкото повече говорим за свобода, толкова по-несвободни ставаме"}
{"url": "https://www.standartnews.com/sport/levski-lukoyl-specheli-kupata-na-blgariya-po-basketbol-386434.html", "text": "Баскетболистите на Левски Лукойл победиха Берое (Стара Загора) със 70:61 (16:17, 19:5, 19:27, 16:12) във финала за Купата на България игран в \"Асарел Арена\" в Панагюрище. Трофеят е 13-и за \"сините\"  и първи след 2014-а година. Христо Захариев вкара 15 точки и спечели 10 борби за победителите, Божидар Аврамов завърши със 17 точки и 8 асистенции, Деян Иванов вкара 11 точки. Аврамов взе и приза за Най-полезен играч на финала. Конър Франкамп с 21 точки и 9 борби беше най-добър за Берое, Александър Янев реализира 14 точки.", "date": "2019.03.03", "title": "Левски Лукойл спечели Купата на България по баскетбол"}
