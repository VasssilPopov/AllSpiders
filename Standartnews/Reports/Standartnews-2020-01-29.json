{"url": "https://standartnews.com/biznes/obb-puska-podpisvane-na-dogovor-za-lizing-s-mobilno-prilozhenie-413097.html", "text": "ОББ Интерлийз, част от белгийската КВС Груп, съвместно с българската компания за удостоверителни услуги Евротръст Технолъджис, осигуряват възможност на своите клиенти да подпишат своя договор за лизинг дистанционно, без да е необходимо да посещават офис на лизинговата компания или офис на доставчика на избрания от тях лизингов актив. Към настоящия момент всички договори за лизинг на ОББ Интерлийз се сключват единствено и само на хартиен носител в офис на компанията, офис на доставчика на лизинговия актив или в нотариална кантора, като това обикновено отнема повече от един работен ден. Новият процес осигурява бързина и спестява усилия на клиентите – те не са обвързани от натовареността на лизинговата компания, нито от работното ѝ време и местонахождението на офисите ѝ и могат да получат, прочетат и подпишат договора си за лизинг за минути в удобно за тях време през мобилното приложение на Евротръст. Освен удобство и бързина, дигиталното подписване на договор за лизинг през мобилното приложение на Евротръст осигурява на клиента екземпляр от документа незабавно след неговото подписване и гарантира самоличността на страните чрез силата на Квалифицирания електронен подпис (КЕП). А подписването, освен всичко описано по-горе, е и напълно безплатно за клиента. „ОББ Интерлийз си е поставила за цел да наложи дигиталното сключване на договори в компанията като основен процес, както и да разшири обхвата на услугата и за договори с доставчици и други контрагенти на компанията“, сподели Рудолф Кипта, главен изпълнителен директор на ОББ Интерлийз. „Предоставянето на богат набор от услуги за решаване на проблема с времето и разстоянието между клиент и експерт за максимално улеснение и удобство е амбиция на всички дружества от групата на KBC”, коментира Петър Андронов, главен изпълнителен директор на ОББ и кънтри мениджър на КВС Груп за България. В юбилейната за ОББ Интерлийз година, в която тя отбелязва 25 години успешна дейност на българския пазар, възможността за дигитално подписване на договори за лизинг е само първото от серия иновативни нововъведения, които компанията предвижда.", "date": "2020.01.28", "title": "ОББ пуска подписване на договор за лизинг с мобилно приложение"}
{"url": "https://standartnews.com/biznes/sashch-ni-snabdyavat-s-eksperti-po-gaz-i-yadrena-energiya-413091.html", "text": "  „Съединените американски щати са стратегически партньор за България в областта на енергетиката“, обяви министърът на енергетиката Теменужка Петкова на среща със заместник-помощника на президента на САЩ и заместник-директор по международната икономическа политика Томас Строч. Договореност за продължаване на сътрудничеството между двете страни бе постигнато през ноември миналата година по време на срещата между министър-председателя Бойко Борисов и президента Доналд Тръмп. „България работи активно за реализацията на приоритетите на правителството в енергийния сектор и по-специално за гарантиране на енергийната сигурност“, заяви министър Петкова. По нейните думи сътрудничеството между България и САЩ ще допринесе за укрепване на енергийната сигурност на страната и за диверсификация на енергийните източници и маршрути. Страната ни оценява подкрепата на американските партньори за изпълнение на приоритетни инфраструктурни проекти като междусистемната газова връзка Гърция-България и терминала за втечнен природен газ при Александруполис. Министър Петкова акцентира върху напредъка по изграждането на интерконектора с Гърция  като енергийна инфраструктура от стратегическо значение за сигурността на доставките в Югоизточна Европа. Като неразделна част от Южния газов коридор, чрез междусистемната газова връзка страната и Европа ще имат достъп до алтернативни доставки от Каспийския регион и възможност за внос на  втечнен природен газ от LNG терминалите, включително от САЩ, което ще гарантира диверсификация на източниците и маршрутите. В края на миналата година енергийни експерти от САЩ посетиха площадката на АЕЦ “Белене“, където се запознаха с техническите параметри на проекта. В контекста на стратегическия диалог между двете страни през следващите месеци предстоят посещения на американски експерти у нас в областта на природния газ и ядрената енергетика. В областта на ядрената енергетика бе обсъден и процесът за лицензиране на американско ядрено гориво като гарант за постигане на диверсификация на доставките от страна на България.", "date": "2020.01.28", "title": "Америка ни плаща газови експерти"}
{"url": "https://standartnews.com/biznes/goranov-nyama-da-ima-promyana-na-valutniya-kurs-413076.html", "text": "  България ще влезе с този курс и бордът ще отпадне, когато еврото замени лева. Нищо друго няма да се случи. Това заяви финансовият министър Младислав Горанов по време на годишната среща на бизнеса с правителството. Ползите от присъединяването към еврото са многобройни. Те са плод на дългогодишен дебат в България, каза ощеи Горанов.  Според него има две оси на съпротивата срещу еврото. Надявам се, че малката част от домашното, което ни остава към пътя ни към еврото, да го изминем бързо, надявам се срокът, който сме си поставили да е реалистичен, посочи той. По думите му предизвикателствата пред бизнеса и пред финансите на държавата през 2020г. ще останат непроменени като през предходната година. Докато съм финансов министър, ще предлагам да не променяме базисни постулати, като това да се стремим да харчим толкова, колкото изкарваме, заяви Владислав Горанов, цитиран от Novini.bg. По думите му 2020 г. ще е не по-лоша от 2019 г. а защо не и по-добра. Демографският фактор е предизвикателство, но той не може да бъде променен с фискални стимули, отсече Горанов.", "date": "2020.01.28", "title": "Горанов: Няма да има промяна на валутния курс"}
{"url": "https://standartnews.com/regionalni/vratsa-s-prevantivni-merki-sreshchu-ptichi-grip-413105.html", "text": "Днес се проведе извънредно заседание на Областната епизоотична комисия Враца, на което беше представена информация за епизоотичната обстановка в областта, за промените в Наредбата за ветеринарномедицинските изисквания към животновъдните обекти и за одобрения от Министерски съвет План за контрол и предотвратяване разпространението на заболяването АЧС в България през 2020 г. Директорът на Областна дирекция „Безопасност на храните“ д-р Милчо Костурков обяви в началото на заседанието, че със заповед на министъра на земеделието, храните и горите, до 16 февруари се удължава срокът за групов лов на диви прасета, като мярка за овладяване на заразното заболяване АЧС. \r\n  \r\n„На територията на област Враца епизоотичната обстановка е нормална, няма констатирани положителни проби на заболяването Африканска чума, както при домашните, така и при диви свине“, отбеляза д-р Костурков. Той обобщи, че до края на месец февруари ще приключат проверките в лични стопанства от типа „заден двор“ за нерагламентирано отглеждане на домашни прасета, както и за готовността на стопаните да отглеждат регламентирано до 3 броя прасета за угояване при стриктното спазване на мерките за биосигурност. От Областна дирекция „Безопасност на храните“ – Враца вече са разработили указания към стопаните, желаещи да регистрират лично стопанство - тип „заден двор“ и да отглеждат прасета за угояване, в съответствие с последните промени в Наредбата за ветеринарномедицинските изисквания. Успоредно с това ще се проверява за спазването на изискванията за отглеждането на птици в домашни условия в обекти от тип „заден двор“ и птицевъдни обекти. \r\n„Проверката, разпоредена със Заповед на изпълнителния директор на БАБХ – София се налага с оглед повишената епизоотична готовност за болестта Инфлуенца по птиците (птичи грип). Необходимо е кметовете на общините на територията на област Враца да разпоредят незабавно свикване на общинските епизоотични комисии, на които да бъдат препоръчани на собствениците на птицевъдни обекти и „задни дворове“ следните мерки - да не допускат излизането на птиците извън дворовете, да не допускат контакт между птици, живеещи в дивата природа и домашни птици и да актуализират списъците на собствениците, отглеждащи птици. Наложена е също забрана на изложения и пазар на домашни птици“, допълни още д-р Костурков. На заседанието беше разгледана и процедурата за одобряване на терени за загробване на животни. Представителите на местната власт увериха, че надлежната документация е изпратена към Басейнова дирекция „Дунавски район“-  Плевен и при получаване на одобрение за съответните терени, ще информират областния управител и председател на епизоотичната комисия.", "date": "2020.01.28", "title": "Враца с превантивни мерки срещу птичи грип"}
{"url": "https://standartnews.com/biznes/tozi-virus-ne-mozhe-da-bde-izchisten-ot-android-413053.html", "text": "Специалистите на компанията Dr. Web разкриха съществуването на троянец за смартфони с операционна система Android. В доклад на уебсайта на компанията се казва, че вирусът Android.Xiny.5260, инсталиран веднъж на смартфона, е почти невъзможно да бъде премахнат. Непремахваемият вирус за Android бе открит от експерти по киберсигурност в приложения от магазина Google Play. Зловредният софтуер има няколко модификации. Една от тях след инсталиране на смартфона инициира изтеглянето на приложения, което позволява на хакера да печели от програми с плащане. Друга, по-опасна модификация, заразява приложения и събира лични данни на жертвата, включително номера за контакт, пароли и друга информация. Въпреки факта, че вирусът се е появил още през 2015 г., експертите смятат, че той все още е често срещан сред потребителите на Android. Зловредният софтуер е разработен за Android 5.1 и по-стари системи, които ги има на повече от 25 процента от всички потребители на Android. Dr. Web може да назове приблизителния брой заразени устройства, но подчертава, че една четвърт от потребителите на Android са изложени на риск. Експертите казват, че е невъзможно да се отървете от Android.Xiny.5260 дори след премахване на заразени приложения от устройството. Единственият метод, който препоръчват служителите на компанията, е напълно да се пречисти операционната система Android от официални източници.", "date": "2020.01.28", "title": "Този вирус не може да бъде изчистен от Android"}
{"url": "https://standartnews.com/biznes/angelkova-trsim-po-bogati-turisti-413074.html", "text": "За нас е важно не само да привличаме повече туристи, но и те да са от по-висок клас, което означава предлагане на висококачествен продукт, отговарящ на международните изисквания, заяви министърът на туризма Николина Ангелкова на среща с еврокомисаря по транспорта и подпомагащ туризма Адина Вълян. Българският министър е на работно посещение в Брюксел, където обсъжда възможностите за развитие на туризма в ЕС от гледна точка на свързаността, както и статута на дейностите в рамките на Европейския комитет по транспорт и туризъм /TRAN/. Устойчив тренд на туристическите показатели отчете Ангелкова продължават за първите 11 месеца на 2019 г., която бе изключително трудна в международен план.   Над 8,8 млн. чужди туристи са посетили страната ни, което е 0,02% по-малко от рекордната за българския туризъм 2018 г.. Акцент в работата на министерството е привличане на повече инвеститори в сектора. В Слънчев бряг през май ще се проведе втората международна конференция за устойчиви инвестиции в туризма, която ще обсъди идеи за сътрудничество в Югоизточна Европа, каза министър Ангелкова. Туризмът е изключително важен генератор на икономически растеж, бе коментирано по време на срещата с еврокомисаря по транспорта Адина Вълян. Туристическият отрасъл създава най-много работни места в ЕС, като по последни данни те възлизат на 27.3 милиона души, ангажирани основно в малки и средни предприятия. Прекият и непрекият дял на отрасъла в БВП на 28-те страни членки на Съюза е 10.3 %. За България процентът е 12, отчете Ангелкова. През 2018 г. туристите в ЕС наброяват 538 млн. души, а приходите от туризъм възлизат на над 400 млрд. евро.", "date": "2020.01.28", "title": "Ангелкова: Търсим по-богати туристи"}
{"url": "https://standartnews.com/biznes/a1-shche-predlaga-revolyutsionniya-motorola-razr-413095.html", "text": "A1 e единственият телеком в България, който ще предлага Motorola razr. Компанията ще организира предварителни поръчки на устройството през  , които се очаква да започнат в средата на месец февруари. Всички клиенти, които заявят новия си сгъваем смартфон онлайн на A1.bg, ще го получат в комплект със специално разработен калъф от естествена кожа. С елегантен дизайн в класически черен цвят, Motorola razr е първият от много време смартфон със значително по-компактни размери, който комбинира технологията на сгъваемия дисплей с флип капак. Любителите на иновативните технологии ще останат впечатлени от дизайна на устройството, който има препратки към култовия Motorola Razr V3 от 2004 година. Това е първото устройство със сгъваем дисплей в портфолиото на  . Този тип смартфони набират скорост, като през 2020-a се очакват няколко премиери. Motorola razr обаче се отличава от конкуренцията, заради решението да направи прегъването хоризонтално, а не вертикално на устройството. Резултатът е компактен смартфон, който се събира еднакво лесно в джоб и в чанта. Сгъваемият Flex View дисплей е с размер от 6,2 инча (15,75 см), като има и наличен втори външен Quick View дисплей, който позволява бърз преглед на основните функции, без да се налага отварянето на смартфона. Motorola razr залага изцяло на новия стандарт за SIM карти   и не поддържа традиционна SIM карта. Това е още едно доказателство, че ерата на физическите SIM карти е към своя край. Неслучайно А1 започна своята eSIM услуга още през 2019 година, ставайки първия и за момента единствен оператор в България, който предлага новото поколение карти. Устройството е с 16-мегапикселова основна камера и 5-мегапикселова селфи камера. Тук обаче е важно да се направи уговорката, че всеки може лесно да си направи селфи и с основната камера, тъй като при затворен капак изображението се показва на втория дисплей. Устройството има и солидна памет от 128 GB, в комбинация с 6 GB RAM.  ", "date": "2020.01.28", "title": "А1 ще предлага революционния Motorola razr"}
{"url": "https://standartnews.com/biznes/donchev-brza-pista-za-vseki-investitor-413096.html", "text": "Правителството усилено работи по Закона за индустриалните зони. Това заяви вицепремиерът Томислав Дончев на среща с бизнеса. В началото на февруари проектът на закона се очаква да ще бъде публикуван за обществено обсъждане. \"Законът съдържа в себе си много фин баланс от стимули за всеки инвеститор в индустриална зона. Казано на битов език, опитваме се да смачкаме режимите, така че нещата да се случват по-бързо – и за този, който създава индустриална зона, и за този, който реши да създава мощности\", обясни Дончев. Според него с текстовете на закона не се цели масово изграждане на индустриални зони. Желанието на кабинета е, когато се появи инвеститор, да може законодателно да бъде стимулиран и бизнесът му да заработи за една година, а не да чака по три и повече както е сега. По време на форума Томислав Дончев заяви, че българската икономиката все още остава малка на фона на останалите страни от ЕС, въпреки че има значителен напредък в последните години. По отношение на въглеродните емисии и т.нар \"Зелена сделка\" на ЕС вицепремиерът заяви, че предстоят все още отговори на въпросите кой ще плаща например за емисиите, които отделят вулкани като Етна. Сред решенията за по-малко въглеродни емисии е също изграждането на повече парогазови мощности в страната. \"Със сигурност такива ще има у нас за в бъдеще, може и като част от мощностите на ТЕЦ \"Марица Изток 2\". Прогнозата ми е, че до 5-10 години това ще бъде факт. Част от въглищните централи ще ползват и газ\", смята Томислав Дончев.", "date": "2020.01.28", "title": "Дончев: Бърза писта за всеки инвеститор"}
{"url": "https://standartnews.com/biznes/diversifitsirame-50-ot-polzvaniya-gaz-prez-2020-413056.html", "text": "Страната ни ще продължи да работи в посока диверсифициране на източниците и маршрутите на природен газ. България и Съединените американски щати имат широко поле за сътрудничество в областта на втечнения природен газ. Това заяви на посещение във Вашингтон енергийният министър Теменужка Петкова.  По думите й до края на тази година ще бъде диверсифицирано 50% от потреблението на природен газ в страната. Петкова посочи, че от цялото потребление на природен газ в страната - 3 млрд. куб. метра, половината количество в размер на 1,5 млрд. куб. метра газ ще бъдат диверсифицирани чрез доставките на договорените количества синьо гориво от Азербайджан и доставките на втечнен природен газ. През месец юни миналата година България получи своите първи доставки на американски втечнен природен газ. За миналата година доставките на втечнен природен газ за България са в размер на близо половин млрд. кубични метра. ''Това е важна стъпка за утвърждаването на прозрачен, ликвиден и надежден пазар на природен газ не само в България, но и в региона'', каза Петкова. В рамките на визитата във Вашингтон тя проведе редица от срещи със заместник-секретаря по енергетика на САЩ Марк Менезес (на снимката), с помощник държавния секретар по енергийните въпроси Франсис Фанън, със заместник-генералния директор на Търговската служба на САЩ Дейл Ташарски, със заместник-помощник секретаря на Бюрото по международна сигурност и неразпространение Ан Ганзър и с представители на американската индустрия за втечнен природен газ. По време на срещата енергийният министър посочи, че в началото на тази година правителството у нас прие решение България, чрез „Булгартрансгаз“ ЕАД, да придобие 20% в проекта за изграждане на терминал за втечнен природен газ край Александруполис, Гърция. Това е поредна стъпка за  реализиране на цялостната концепция за газов хъб „Балкан“, която предвижда чрез изграждане и развитие на необходимата газопреносна инфраструктура да се свържат пазарите на природен газ на страните членки в Централна и Източна Европа. По време на срещата със заместник-секретаря по енергетика на САЩ Марк Менезес министър Петкова очерта напредъка по ключовите за България инфраструктурни проекти, сред които и изграждането на междусистемна газова връзка Гърция-България. „От стратегическо значение е запазване ключовата роля на България на газовата карта на Европа“, подчерта тя. По думите на министър  Петкова за осъществяването на тази цел България развива своята националната газова инфраструктура и успоредно с това у нас вече функционира газова борса.", "date": "2020.01.28", "title": "Диверсифицираме 50% от ползвания газ през 2020"}
{"url": "https://standartnews.com/regionalni/vratsa-e-pred-gripna-epidemiya-413073.html", "text": "От 29 януари до 5 февруари включително в област Враца се обявява грипна ваканция в учебните заведения. Прекъсването на учебните занятия е част от мерките, които бяха гласувани днес на заседанието на Областния оперативен щаб за борба с грипа и острите респираторни заболявания. По данни на РЗИ–Враца, ситуацията е предепидемична. През последната седмица, на територията на областта, заболеваемостта с грип и ОРЗ е 242,26, като общата за същата седмица в страната е 227,21. При сравнение със заболеваемостта в областта за предходната седмица, се забелязва повишаване на регистрираните заболели. Повишаването на броя на заболелите е във възрастовите групи от 5 до 14-годишна възраст и от 30 до 64-годишна възраст. Областният управител Малина Николова предложи да бъдат прекратени учебните занятия в училищата на територията на областта за периода от 29 януари до 5 февруари, като по тази мярка директорът на РЗИ – Враца да направи предложение до началника на РУО, който да информира министъра на образованието и науката за издаване на заповед. Въпреки големия брой отсъстващи деца в детските градини, не се допуска сливането на групи, поради усложнената епидемична обстановка. За детските заведения се прилагат мерките за обща хигиена, филтър, определяне на помещение – изолатор, от което родителите на изолираните болни деца ги връщат в домовете и недопускане на заболели от грип и ОРЗ на работното място служители на детските градини. Като втора мярка, Областният оперативен щаб взе решение кметовете на общини да въведат ограничителни мерки за организиране и провеждане на масови събития и обществени мероприятия.", "date": "2020.01.28", "title": "Враца е пред грипна епидемия"}
{"url": "https://standartnews.com/regionalni/proveryavat-tri-nezakonni-mikroyazovira-413087.html", "text": "Старозагорската районна прокуратура проверява три микроязовира, изградени незаконно по течението на реката, преминаваща през сео Змейово, община Стара Загора и вливаща се в река Бедечка. Тя се е самосезирала след публикации в медиите и социалните мрежи за установени след извършена проверка на Басейнова дирекция \"Източнобеломорски район\"-Пловдив незаконни микроязовири, съобщават от прокуратурата. По случая е образувана прокурорска преписка и е възложено извършване на проверка на органите на ОД на МВР–Стара Загора с оглед данни за престъпление по чл.353ж от Наказателния кодекс – за това, че в нарушение на закона е изградено съоръжение за използване на повърхностни води. По същия случай от 16.01.2020 г. в Районна прокуратура – Стара Загора се наблюдава и преписка по надзора за законност.", "date": "2020.01.28", "title": "Проверяват три незаконни микроязовира"}
{"url": "https://standartnews.com/regionalni/embie-mutluer-ot-rani-list-e-blgarskata-greta-tumberg-413069.html", "text": "„Млади таланти от Кърджали и областта” е новата  инициатива  на Арт движение Кръг. \r\n„Ежемесечно ще бъдат представяни по няколко нови имена, а целта е да се създаде още една мрежа от млади творци и иноватори от града и областта, които се подкрепят взаимно”,   обясниха организаторите. Първата среща на публиката в Арт галерия Кръг бе с 18-годишната Анелия Крумова от Кърджали, която за последните 3 години има 38 национални и регионални награди, и вече е приета в 2 университета. Участва също и Бесте Бербер  на 14 години, която рисува образи на доброто и пише стихове на български и турски. Тя жадно чете книги за човешките трагедии във Фашистка Германия, търсейки отговор на въпроса „Защо човеколюбието не е надделяло над омразата?!”. \r\n      \r\nМомичето  от село Рани лист Ембие Мутлуер пък е истинска нашенска Грета Тумберг. Ученичката пише своите писма до света, чете за пожарите в Австралия и смята, че има още какво да се направи и пита политиците преди срещата им в Швейцария „Как да спасим планетата ?”. \r\n       \r\nВсяко представяне на младите таланти ще бъде съпроводено с писано интервю с автора или автоинтервю, което ще може да се прочете на някоя от стените в галерията. Ще бъдат използвани също рисувани текстове, концепции за стрийт арт, дигитални карикатури, абстрактен експресионизъм с математика, скулптури от хартия и дърво, фотографски проекти, обясни на първото представяне  Радост Николаева от Кръг.  ", "date": "2020.01.28", "title": "Ембие Мутлуер от Рани лист е българската Грета Тумберг"}
{"url": "https://standartnews.com/regionalni/nova-agresiya-v-uchilishche-413072.html", "text": "Отново агресия в училище. Този път в Гимназията по архитектура, строителство и геодезия в Пловдив. По време на междучасие е пострадал ученик. Инцидентът е заснет с телефон от съучениците му, които искали да се изфукат в социалните мрежи какви са бабаити.  \r\n  \r\nВидеото показва как двама ученици предизвикват свой съученик да скочи високо и  когато момчето е във въздуха, единият от тях удря двата му крака и момчето пада по гръб и си чупи ръката. \r\n  \r\nМайката на пострадалото момче Надежда Паскалева разказва пред БНТ: \"Синът ми се обади в петък в 11,00 часа и каза: \"Мамо, ела бързо в училището. Стана инцидент с мен\". И не ми обясни повече. Аз дойдох възможно най-бързо и като дойдох, г-жа Спасова и класната бяха много загрижени и ми обясниха какво е станало. Изпратиха ме към хирургията, за да му направят рентген. Оттам нататък се разбра, че ръката му е счупена, че трябва операция да му се поставят импланти. Той е знаел, че го карат да скача и е искал да покаже, че може да скочи високо, но не е знаел, че го снимат и че ще му ритнат краката\". \r\n  \r\n\"В първия момент неговите съученици са започнали да се смеят, но след това са видели, че е нещо по-сериозно, че ръката му е в неестествена позиция и са се уплашили\", добави тя. \r\n  \r\nПолиция е разпитвала вчера другите две момчета от клипа. \r\n  \r\nДиректорът на Гимназията по архитектура, строителство и геодезия Марияна Спасова коментира случая така: \"Двете момчета споделили, че са видели подобен клип в социалните мрежи и са решили, че могат да го приложат на практика в училище. Не са си дали сметка, че това е безумна шега и може да доведе до този инцидент. Провинение има, значи трябва да има и санкции\", категорична беше директорката. Тя съобщи, че се е провело заседание на координационния съвет в училището. \r\n  \r\nПроцедурата по закона изисква време, в което от ръководството на учебното заведение да уведомят \"Закрила на детето\", пише канал 3. Проверка по случая има, а документите ще бъдат внесени в прокуратурата.", "date": "2020.01.28", "title": "Чупят ръка на ученик, за да се забавляват в нета"}
{"url": "https://standartnews.com/kultura/emo-cholakov-stava-vodeshch-na-rialiti-shou-po-nova-413050.html", "text": "Новият риалити формат “Един за друг” е това, с което NOVA ще изненада телевизионната аудитория през пролетния сезон. 10 двойки ще заложат на силната връзка помежду си, за да докажат, че когато са заедно са непобедими. Колко добре се познават и дали ще се променят отношенията им, зрителите ще проследят от 22 февруари в ефира на NOVA, съобщават от телевизията. Водещ на „Един за друг“ ще бъде Емил Чолаков, когото зрителите ще видят в неочаквана роля. Той ще преживява с двойките всяка емоция и ще върви заедно с тях по пътя към успеха. „Винаги съм чакал това приключение. То ще бъде нещо напълно различно както за зрителите, така и за мен, но се чувствам  комфортно в тази роля, защото предаването ще бъде много истинско. Нямам търпение да се впусна в това изживяване, заедно с участниците, да наблюдавам от първия ред как минават през предизвикателства, които ще ги променят, ще ги правят по-силни - може да науча нещо ново и за себе си“ - споделя Емо Чолаков. Риалити форматът „Един за друг“ ще постави пред сериозни изпитания участниците - ще провокира техните взаимоотношения, ще разбие клишетата за мъжете и жените, ще постави темите за доверието и любовта и ще провери колко е важно да познаваш добре партньора си. В състезанието всяка двойка ще се бори за наградата, опитвайки се да бъде по-добра от другите. На финала на незабравимото преживяване двойката-победител може да спечели от 50 000 до над 100 000 лв.  Повече от 2000 души са регистрираните за кастинга на предаването, като възрастовата граница на желаещите да се включат във формата е от 18 до 70 години. Избраните за участие двойки ще съжителстват заедно повече от месец и ежедневно ще подлагат на изпитание чувствата си. Всеки уикенд пред очите на зрителите участниците ще преминават през полярни емоции и ще разкриват неподозирани до този момент качества както за себе си, така и за своята половинка. За някои откритията ще са приятна изненада, за други – горчиво разочарование. Важното обаче е, че на финала на „Един за друг“ любовта ще победи.", "date": "2020.01.28", "title": "Емо Чолаков става водещ на риалити шоу по NOVA"}
{"url": "https://standartnews.com/sport/operirat-todor-nedelev-do-dni-413104.html", "text": "Звездата на Ботев (Пловдив) Тодор Неделев ще трябва да се подложи на операция на коляното, след като стана ясно, че има проблем с менискуса, съобщиха от клуба. \r\n \r\nНеделев получи травмата на 25 януари по време на контролата на \"канарчетата\"  срещу руския ФК Чайка от зимната подготовка в Турция. Тази сутрин българският национал премина преглед при доктор Василев в столична клиника и след извършените прегледи бе установена повреда на менискус на дясното коляно.  До края на седмицата националът ще претърпи операция. В зависимост от резултатите от интервенцията ще стане ясно след колко седмици ще може Неделев да се върне на терена.", "date": "2020.01.28", "title": "Оперират Тодор Неделев до дни"}
{"url": "https://standartnews.com/kultura/slavi-i-magi-si-prostikha-413044.html", "text": "Трифонов повече няма да съди „Господари на ефира“, а с Маги Халваджиян ще пият заедно кафе пред Би Ти Ви. „От кога не сме се виждали?“, запита Трифонов колегата си. „От 10-12 години“, отговори му той. Маститите продуценти си общуваха в жива връзка, докато Митко Рачков гостуваше в студиото на 7/8. Той получи още едно обещание от Трифонов – да му гостува заедно с целия Ку-ку бенд без хонорар на 25 юни в Арена Армеец, когато ще се случи поредното издание на Рачковото „забранено“ шоу. „Да се излагаме и двамата“, формулира Митко целта на акцията. И иронизирайки заглавията „Рачков сяда в стола на Слави“, Митко призова Трифонов наистина да се надигне от креслото, за да се намести за секунди в него. През останалото време Краси Радков и Рачков си разменяха шегички и дори спретнаха скеч. Трифонов обаче съвсем сериозно интервюира Митко, който разказа, че сцената го влече от първи клас и че от раз е влязъл във ВИТИЗ. После и двамата споделиха, че са ергени и че са соло, но ще гледат да не си крадат момите, чиито имена уточниха по списък от тефтера на Митко. Рачков официално конкретизира, че е свободен от година насам, потвърждавайки втората и явно окончателна раздяла с Мария Игнатова.                ", "date": "2020.01.28", "title": "Слави и Маги си простиха"}
{"url": "https://www.standartnews.com/sport/khelikoptert-s-kobi-letyal-tvrde-nisko-413057.html", "text": "Пилотът на хеликоптера, с който загина баскетболната звезда Коби Брайант, е летял твърде ниско, за да може да бъде следен от радари в мъглата. Това става ясно от записи на въздушния контрол, разпространени в понеделник, съобщава агенция Ройтерс, цитирана от БНР. Междувременно следователи намериха останките от три тела на мястото на катастрофата и издирват останалите. Хеликоптерът \"Сикорски Ес-76\" се блъсна в неделя във възвишение край град Калабасас в Калифорния, на около 65 км северозападно от Лос Анджелис. Всичките девет пътници на борда загинаха, включително 13-годишната дъщеря на Коби Брайант - Джиана. Катастрофата е предизвикала пожар на земята, а останките от хеликоптера са пръснати на площ от 1000 кв. м. Гъстата мъгла и нейната роля за катастрофата бяха в центъра на внимание в понеделник, докато фенове, приятели и роднини на звездата от ЕнБиЕй (NBA) се изправиха пред реалността, че 41-годишният Коби Брайант и 13-годишната му дъщеря Джияна са сред загиналите. НБА отмени мача, насрочен за днес, между отборите на \"Лейкърс\" и \"Клипърс\". Решението бе взето от уважение към организацията на \"Лейкърс\", която дълбоко скърби за трагичната загуба на легендата на \"Лейкърс\" Коби Брайант, неговата дъщеря Джияна и още седем души в катастрофа с хеликоптер в неделя, посочи Националната баскетболна асоциация. Освен Брайант, инцидентът почерни още три семейства, свързани със спортна академия \"Мамба\": съпруг и съпруга и тяхната 13-годишна дъщеря, майка и 13-годишната й дъщеря, и баскетболна треньорка, която също е майка. Деветата жертва е пилотът, който е опитен бивш инструктор, квалифициран да лети в мъгла. Авиодиспечери са позволили на пилота да лети в лошото време. Той е поискал проследяване на полета, но е бил информиран, че лети твърде ниско, за да бъде уловен от радарите. От разпространените записи остава неясно дали пилотът е чул това съобщение, посочва Ройтерс. Записът показва, че пилотът е опитал да остане под нивото на облаците, за да запази визуален контакт с терена, заяви адвокат Гари Роб, автор на книгата \"Съдебни спорове при катастрофи с хеликоптер\". Според него е твърде вероятно пилотът да е летял много ниско под облаците и да се е блъснал във върха на възвишението, забулено от тях. По време на записа пилотът е спокоен през цялото време, каза адвокатът и определи комуникацията с авиодиспечерите като \"изключително нормална и рутинна\". Следователите ще проучат дали не става дума за механична повреда като причина за катастрофата, каза още Гари Роб, но допълни, че този модел хеликоптери са \"надеждни\" и \"като цяло сигурни\". Фенове на \"Лейкърс\" направиха импровизиран олтар на Брайант близо до спортната зала \"Стейпълс\", където той играеше домакинските си мачове. Почитатели поставиха цветя и негови фланелки пред гимназията във Филаделфия, където е играл преди да влезе в ЕнБиЕй. В Холивуд звезди като Робърт де Ниро и Брад Пит, запазиха минута мълчание в памет на Кобе Брайънт в началото на традиционния обяд на номинираните за наградите на Академията. Брайант, който спечели Оскар за късометражния анимационен филм \"Скъпи баскетбол\", присъства на обяда преди две години. В Ню Йорк на зала \"Медисън Скуер гардън\" бе поставен огромен електронен билборд с образа на Кобе.", "date": "2020.01.28", "title": "Хеликоптерът с Коби летял твърде ниско"}
{"url": "https://www.standartnews.com/sport/federer-otselya-sled-7-machbola-413067.html", "text": "Легендата в световния тенис Роджър Федерер се класира по драматичен начин за полуфиналите на Откритото първенство на Австралия. Маестрото победи Тенис Сандгрен с 6:3, 2:6, 2:6, 6:7 (8), 6:3. На полуфиналите Федерер ще се изправи срещу Новак Джокович или Милош Раонич, които играят днес от 10,35 ч. Швейцарецът изигра изумителен мач, в който реално беше отпаднал в четвъртия сет, в който успя да отрази общо 7 мачбола, в това число 3 последователни в тайбрека, където Федерер изоставаше с 3:6 точки. Преди това, при 5:4 за Сандгрен, Маестрото също на 3 пъти спаси точки за приключване на срещата. \r\nНосителят на 20 титли от Големия шлем се справи и с физически проблем. Той изпита проблеми в слабините и крака, получи медицински таймаут, но успя да стисне зъби и да довърши мача, който в крайна сметка спечели. \r\n„Днес съм изключителен късметлия. Съжалявам за Сандгрен, който определено заслужаваше да спечели. Беше луд мач“, коментира Федерер след последната точка в срещата. - Имах физически проблем, но си казах, че искам да видя какво ще се случи. Дали няма да стане някакво чудо и да успея да преодолея ситуацията“.", "date": "2020.01.28", "title": "Федерер оцеля след 7 мачбола"}
{"url": "https://standartnews.com/kultura/violetov-general-praznuva-30-413100.html", "text": "„Виолетов генерал“, една от легендите на родната нова вълна, празнува 30 години с концерт на Емил Вълев (китара, вокал, програмиране) и Сибила Серафим (бас китара, синтезатор) на 29 януари от 19, 30 часа в Театралната зала на Софийския университет „Свети Климент Охридски“.  Входът е свободен. Групата е от течението в българската музика, което блика под повърхността на късния социализъм и излиза на повърхността едновременно с промените. Заедно с „Нова генерация“, „Кале“ и „Ревю“, бандата създава нашенския ню уейв звук и го обогатява с дарк и индъстриъл елементи и пърформативни акции. Между 1989-а и 1994-а „Виолетов генерал“ издават три албума – „Двойник“, „Д‘Емо“, „Разкази за София“ – и правят многобройни концерти в България, Словакия и Австрия. През 2017-а съоснователят, художникът Емил Вълев, възобновява редовния сценичен живот.", "date": "2020.01.28", "title": "„Виолетов генерал“ празнува 30"}
{"url": "https://standartnews.com/kultura/istoriyata-za-petya-dubarova-otkriva-film-festa-413090.html", "text": "„Петя на моята Петя“ открива 24-ия София филм фест на 12 март в зала 1 на НДК. Лентата носи заглавието на разказа на превърналата се в легенда поетеса Петя Дубарова.  Режисьор е Александър Косев, сценаристи са Нели Димитрова и Валентина Ангелова, които повдигат завесата на миналото, за да представят на съвременните млади хора авторката на изключителни стихове и нейния талант. „Това е съвременна история. Държим да подчертаем, че това е филм за Петя Дубарова, без той да е „за Петя Дубарова”. Историята не е биографична, но Петя присъства със своята истинска същност и с най-ценното – с мъдростта и таланта си, които е оставила на поколенията“, споделя Нели Димитрова. Подходът в създаването на филма е да свърже бъдещето с миналото. Историята е изградена върху връзките и паралелите между две тийнейджърки от различно време - Петя Дубарова и Петя Монова. Едната е дръзка и модерна, а другата – както е представена във филма – мъдра и митична. „Петя на моята Петя“ поставя много въпроси – ако останеш завинаги на 17 и запазиш своите идеали, това спасява ли те от възможността да се превърнеш в скучен възрастен; как се справяш с разочарованието от любовта; дали може да се предадеш, въпреки стремежа да се бориш или трябва да продължаваш, независимо от всичко... Съвременната Петя трябва да открие своите отговори, поставена в ситуация между живота и смъртта – дали да избере живота или да последва любимата си поетеса Петя Дубарова. Филмът, подкрепен от Община Бургас,  е заснет за по-малко от месец изцяло в морския град.  Оператор е Иван Вацов, продуценти са Николай Урумов и Кръстьо Ламбев. Ролите са поверени на Алиса Атанасова, Александра Костова („Маймуна“), Алена Вергова, Юлиян Вергов, Ясен Атанасов, Албена Павлова, Васил Банов. Много от актьорите, които участват, са родени и свързани с Бургас, включват се и близо 500 жители на града като статисти. „Петя на моята Петя“ е филм-изповед, провокиран както от стиховете на Петя Дубарова, така и от позабравените тийнейджърски идеали и вярвания на създателите му; от факта, че случилото се с нея преди почти 40 години се случва и днес – никой не може да победи в битката срещу системата, но това не означава, че трябва да спрем да опитваме.", "date": "2020.01.28", "title": "Историята за Петя Дубарова открива Филм феста"}
{"url": "https://standartnews.com/kultura/nova-rolya-za-vasil-mikhaylov-v-armiyata-413066.html", "text": "Васил Михайлов  излиза в нова роля в Армията. Големият актьор е Абел Знорко в „Енигматични вариации“ – култовата пиеса на Ерик-Еманюел Шмит. Като неговия опонент, с когото са съперници за сърцето на една и съща жена, е Милен Миланов. Премиерата е на сцената в клуб „Максим“. Пиесата е поставена за първи път през 1996 година в „Театър Марини\" с Ален Делон и Франсис Юстер. Тя разказва за писателя Нобелов лауреат за литература, който живее съвсем сам на остров в Северно море, измъчван от въпроси за една жена, с която има дългогодишна кореспонденция. Ерик Ларсен, журналист, който под претекст, че иска да вземе интервю, посещава автора. Но каква може да е причината за това посещение?          Каква може да е тайната, която го свързва с жената, която Знорко не е спирал да обича? И защо мизантроп като Знорко приема да се срещне с него? Интервюто се превръща в опасна игра на разкриване на истината. В анализа на вечните въпроси Шмит демонстрира блестяща и безмилостна диалектика.  Преводът от френски е на Снежина Русинова-Здравкова, постановката е на Георги Михалков, художтик е Цвета Маринова. „Енигматични вариации“ опус 36 всъщност е симфонична творба на композитора Едуард Елгар. Написана между 1898-а и 1899-а, тя се състои от една тема и четиринайсет вариации, всяка от които отговаря на един от неговите най-близки приятели.  ", "date": "2020.01.28", "title": "Нова роля за Васил Михайлов в Армията"}
{"url": "https://standartnews.com/kultura/4magic-probikha-po-sveta-413117.html", "text": "След сериозния успех на „Вселена“, третия сингъл на 4Magic, оглавил чарта за най-излъчваните български песни в радио и телевизионния ефир в продължение на 10 последователни седмици, „Вирджиния рекърдс“ представя английската версия на парчето със заглавие „Dancing With The Satellites”, създадено по време на първия творчески лагер у нас Sofia Songwriting Camp. Хитът вече е лицензиран в Турция, Гърция, Румъния, Полша и Русия.  „Мечтаем си за кариера извън пределите на България и искаме родната ни музика да се чува все повече по света. Стремим се да се развиваме непрекъснато и сме благодарни за възможността някои от проектите ни да достигат до публиката в други държави. Когато видиш как нещо такова се случвa, разбираш, че дори най-големите ти мечти могат да се осъществят с труд, постоянство и екип, който вярва в теб“, споделят момичетата от 4Magic. Сингълът стартира едновременно и с видеоклип. Песента е налична за стрийминг във всички дигитални платформи – A1 Xplore Music, Spotify, Apple Music, Tidal, Deezer.", "date": "2020.01.28", "title": "4Magic пробиха по света"}
{"url": "https://www.standartnews.com/sport/lebron-s-raztrsvashcho-pismo-za-kobi-413086.html", "text": "Актуалната голяма звезда в НБА Леброн Джеймс, който в събота измести Коби Брайант на третото място във вечната класация по отбелязани точки в НБА, написа трогателно обръщение в Инстаграм към трагично загиналия си бивш съотборник в националния отбор на САЩ. \r\n41-годишният Брайант загина в неделя при катастрофа с хеликоптер, в която живота си загубиха и други осем души, в това число и 13-годишната му дъщеря. \r\n\"Не съм готов да напиша това, но ще се опитам. Човече, седя тук и се опитвам да напиша този път, но всеки път, когато опитам, започвам да плача само при мисълта за теб, за Джиджи и за приятелството/връзката/братската любов, която имахме! Буквално в неделя сутринта чух гласа ти преди да напусна Филаделфия и да се отправя обратно към Лос Анджелис. И за момент не бих помислил, че това е последният разговор, който провеждаме. Какво по дяволите! С разбито сърце съм, разбит съм, братко! \r\n \r\nОбичам те, батко! Сърцето ми бие за Ванеса и децата ти. Обещавам ти, че ще продължа твоя завет! Ти значиш толкова много за всички нас тук, особено за #ЛейкърсНейшън. Моя отговорност е да понеса тези ***** и да продължа! Моля те, дай ми сила от небесата и ме наглеждай! Аз ще се грижа за нас тук! Има още толкова много неща, които искам да кажа, но сега просто не мога да продължа! Ще се видим отново, братко!\", написа Джеймс. \r\n \r\nВ момента Джеймс е голямата звезда и лидер на Лос Анджелис Лейкърс - отборът, за който Коби Брайант игра през цялата си 20-годишна кариера в НБА и с който спечели пет пъти титлата. \r\n ", "date": "2020.01.28", "title": "Леброн с разтърсващо писмо за Коби"}
{"url": "https://standartnews.com/regionalni/sveti-vlas-neochakvano-myasto-za-pochivka-prez-zimata-413103.html", "text": "В съзнанието на повечето хора Свети Влас е един от най-известните морски курорти по българското Черноморие. Доскоро и в моето съзнание беше така, но случайността промени това. Една сряда моя приятелка ми се обажда с предложението да я придружа за почивните дни в Свети Влас. Човекът с когото трябвало да отиде, му възникнал неотложен ангажимент. Първоначално се замислих, къде пък зимата на море?! Казах си, може би по-добре там, отколкото в София и да дишам мръсния въздух, точно тогава бяха онези дни със силното замърсяване. Изненадата ми беше голяма когато пристигнахме в Свети Влас. Оказа се, че и зимата курортът привлича много хора, желаещи да усетят чистия и лековит въздух. \r\n  \r\n Страхотното географско разположение на града допринася за приятен мек климат и най-много слънчеви дни през цялата година, въпреки комбинацията от планина и море на едно място. Въздушните течения между морето и планината обуславят забележителен природен феномен в Свети Влас като пречистват въздуха от всякакви прахови частици и замърсители. Тази природна даденост има мощно лечебно въздействие върху всякакъв вид бронхиални проблеми или просто за релакс. През това време на годината отседнахме в единствения работещ целогодишно комплекс по Южното Черноморие - „Гранд хотел Свети Влас\". Човек би си помислил, че така се лишава от избор и възможност да избере най-доброто за себе си. Истината обаче е, че всъщност този хотел е в пълна хармония със заобикалящата го среда и атмосфера. Изненадата ми беше още по-голяма когато установих, че сме от малкото българи отседнали в хотела, който беше пълен. Оказа се, че той е предпочитан сред чужденци от цял свят защото предлага иновативни за туристическия ни бранш услуги. По време на престоя ми се запознах с двойка от Австралия. Тайната е в това, че „Гранд хотел Свети Влас\" залага на здравословното хранене, активна почивка и СПА процедури за отслабване, детоксикация и тонизиране на организма, за които има специално разработени програми. \r\nКато добавим към това комбинация от честото замърсяване на въздуха над допустимата норма и отклоненията във водопреносната система у дома, не е чудно, че телата ни са постоянно задръстени с редица токсини. Затова и реших да заложа на детокс процедури, които облекчават проблеми с храносмилането, хронични болки, наднормено тегло и редица други състояния, които компрометират нашето здраве. Първоначално подходих към тази процедура с известна доза съмнение и скромни очаквания. В интерес на истината след процедурата почувствах лекота. Тя има уникални свойства за разграждане на храни и ускоряване на метаболизма на човешкия организъм. Хотелът предлага цялостни програми за прочистване и отслабване, които са изградени върху най-модерните световни практики. При 7-дневен пакет за активна почивка или 14-дневната програма за отслабване, всеки клиент получава персонални хранителни режими, които да следва след края на програмата. Те са персонални и са съобразени с нуждите на тялото и начина на живот на човека, ми обясни управителят на „Гранд хотел Свети Влас\" Милена Антова. Тези режими вземат под внимание и индивидуалните предпочитания на всеки за определени храни и резултати от тест за хранителна нетолерантност, който се извършва на място в клиниката към хотела. \r\nНо наличието на тези услуги не означава, че не може да се отдадете просто на приятна почивка и релаксация по класическия начин, при това сауните и парните бани са най-малкото, което предлага хотелът. Той има най-големия СПА център в региона, като разполага с уникални външни термални басейни, които са с постоянна температура от 36 градуса през есента, зимата и пролетта. Така и без да излиза човек от хотелския комплекс, може да си прекара времето чудесно. Преживяването е наистина въздействащо и различно от обичайното. \r\n  \r\nСПА зоната дава възможност на семейства или групи с разнородни интереси да почиват заедно, без да влизат в спорове за приоритетните си занимания. А любителите на джакузито могат да се отдадат на съвършен безметежен релакс. СПА процедурите, освен че са оръжие срещу стреса и помагат за по-добро здраве, са и съюзник на красотата като подхранват кожата и я подмладяват. Те например отстраняват мъртвите клетки, ревитализират кожата и я изглаждат. Различни етерични масла като жасмин, папая и кокос стимулират клетъчната обмяна на веществата и изравнява неравностите, като кожата става изключително нежна и сияйна. В съчетание с планинския и морски въздух Свети Влас предлага възможност наистина да инвестираме в здравето си с помощта на висококвалифицирани специалисти. Комплексът разполага с наистина голям фитнес център от веригата Pulse Fitness & SPA, оборудван с последно поколение фитнес уреди Techno Gym, а също така и с втори огромен СПА център с множество съоръжения – солна сауна, арома парна баня, финландска сауна, хамам и зона за релакс. Хотелът е част от групата на Pulse Fitness & SPA, като всички с клубни карти получават отстъпка при отсядането в него. Редно е да отбележа, че „Гранд Хотел Свети Влас“ е луксозен четиризвезден хотелски комплекс, изграден в модерен средиземноморски стил и разположен на самия бряг в Свети Влас, което осигурява невероятна гледка към Черно море. Стаята ни беше просторна и луксозна със стилна баня, а храната беше разнообразна, като имахме възможност да се храним в два ресторанта, предлагащи различни менюта. Преживяното преобърна представите ми за този курорт, който вече предпочитам да посещавам извън летния сезон. Всичко в „Гранд хотел Свети Влас“, от което можете да имате нужда за една пълноценна и различна почивка, е изпипано до последния детайл.", "date": "2020.01.28", "title": "Свети Влас - неочаквано място за почивка през зимата"}
{"url": "https://standartnews.com/svyat/udryat-tesla-na-kandidatite-za-zelena-karta-413045.html", "text": "Американският върховен съд разреши на администрацията на Доналд Тръмп да приложи нови правила, които застрашават правото на постоянно жителство в САЩ, известно още като \"зелена карта\". Съгласно новите правила имиграционните власти могат да отказват зелени карти на имигранти, преценени като потенциални ползватели на социални помощи. Върховният съд прие решението с 5 на 4 гласа, отменяйки забрана за прилагането му на национално равнище, издадена от апелативен съд в Ню Йорк. По-рано федерални апелативни съдилища в Сан Франциско и Ричмънд, Вирджиния, също отмениха съдебни решения срещу новата политика. Съдебно предписание против новите правила остава в сила само в Илинойс, но е валидно само за този щат. Съдебната битка ще продължи, но имигрантите, кандидатстващи за постоянно пребиваване, ще трябва да покажат, че няма да бъдат \"обществено бреме\". Новата политика съществено разширява факторите, които ще бъдат вземани предвид при предоставянето на разрешение за постоянно пребиваване, или т.нар. \"зелена карта\". Имиграционните служители ще разглеждат фактори като възраст, образователна степен и владеене на английски език, за да преценят дали кандидатите могат да се превърнат в \"обществено бреме\", ползвайки федералната и щатска програма за подпомагане на хора с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи. Около 544 000 души кандидатстват за зелени карти годишно. Според правителството 382 000 от тях попадат в категории, които ще бъдат засегнати от новите правила. Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния си статут.", "date": "2020.01.28", "title": "Удрят тесла на кандидатите за \"зелена карта\""}
{"url": "https://standartnews.com/kultura/kateto-evro-vrti-mzhete-v-ptuvashcho-kino-413119.html", "text": "Катерина Евро върти емоциите и събитията около мъжката си компания в „Пътуващо кино“ – най-новата лента на Илия Костов, която е в афиша на София филм фест № 24.  „Това е  трагикомична сатира за киното, в която няколко герои, излезли сякаш от току-що завършила продукция, се срещат, за да тръгнат на път с овехтял кемпер, няколко диска стари хитове и подсъзнателното усещане, че миналото може да стане настояще, че споменът може да възроди стари надежди и да предостави нови хоризонти. История, в която митът се саморазрушава от великите битови сражения и реалността винаги е по-различна от това, което ти се иска да бъде или от онова, което се разказва във филмите“, казва Илия Костов. Трима кинаджии, в които се превъплъщават Катерина Евро, Любен Чаталов и Юри Ангелов, са провокирани от техен млад колега (Кристиан Макаров), завърнал се от Америка и стартиращ своята режисьорска кариера. Те тръгват из страната, като стигат до най-малките населени места, за да показват образците на българското и световното кино. По пътя всеки разказва своята житейска история, за да подреди собствения си пъзел и да започне от начало. Историята на седмото изкуство е вплетена в сюжета на „Пътуващо кино“ чрез напомнянето за „Великолепната седморка“, „Птиците“, „Апокалипсис сега“, „Ново кино Парадизо“, „Любовта е лудост“, „Козият рог“, но  филмът задава и още много други въпроси - какво е изкуството и какъв е неговият дълбок смисъл, какво се случва с изкуството, как се променя социалната и политическа реалност, как това рефлектира на културата и обществото. „Нашият филм разказва за неща, които в трагикомичен план проследяват живота и отношенията на няколко бивши кинаджии, което обикновено е свързано с нещо интересно, завоалирано, може би и леко пикантно. Истината обаче е далеч по-драматична и това най-ефикасно може да се покаже с оръжията на комедията. Всъщност основната задача е внушението, посланието да дойде незабележимо при зрителя на подсъзнателно ниво. Тук сатирата не е метод, не е изчистен жанр, а само констатация в какво общество живеем, как и защо свикваме със статуквото и имаме ли всъщност кураж и надежда да се измъкнем от него. Самата история трябва да бъде забавна и интересна, а ако социалното послание е разпознато в тази филмова структура, значи сме си свършили работата добре“, казва за новия си филм авторът на „Мадам Бовари от Сливен“, „Трака-трак”, „Време за жени”, „Асистентът”, „Слънчево”. Останалите роли в „Пътуващо кино“ се изпълняват от Васил Банов, Борис Луканов, Досьо Досев, Андрей Слабаков, Васил Василев-Зуека, а по време на снимките екипът прекосява почти цяла България - от Жеравна през Твърдишкия Балкан до София.    ", "date": "2020.01.28", "title": "Катето Евро върти мъжете в „Пътуващо кино“"}
{"url": "https://www.standartnews.com/sport/1-milion-iskat-da-se-uvekovechi-kobi-413085.html", "text": "Повече от един милион души са подкрепили до момента петиция, настояваща за използването на образа на Коби Брайант като ново официално лого на NBA, съобщи Би Би Си. Коби, считан за един от най-големите баскетболисти в историята на играта, загина заедно с 13-годишната си дъщеря Джана при катастрофа с хеликоптер в Калифорния в неделя. Настоящото лого на NBA е проектирано от Алън Сийгъл и представя силуета на друг велик играч на LA Lakers - Джери Уест, който в момента е на 81 години. Пишейки в Change.org, основателят на петицията Ник М заяви: \"След ненавременното и неочаквано преминаване на великия Кобе Брайант в отвъдното, моля, подпишете тази петиция в опит да го увековечим завинаги като новото лого на NBA\". Логото на Националната баскетболна асоциация не е променяно от момента на създаването си през 1971 г. Не е ясно дали организацията ще помисли за подобно актуализиране на логото си със силуета на Брайънт.  ", "date": "2020.01.28", "title": "1 милион искат да  се увековечи Коби"}
{"url": "https://standartnews.com/svyat/koronavirust-stpva-zdravo-v-evropa-413047.html", "text": "Броят на европейските държави със заразени с новия китайски коронавирус се увеличи, след като снощи бе потвърден първият случай в Германия. Съобщението дойде от говорител на министерството на здравеопазването в Берлин, цитиран от ДПА. Пациентът е мъж от района на Старнберг в Бавария, намиращ се на около 30 км югозападно от Мюнхен. Той е в стабилно състояние, посочи в изявление баварската служба за здравеопазване и безопасност на храните. Мъжът се навира под медицинско наблюдение и е изолиран. Говорителят на баварското министерство на здравеопазването каза, че има малък риск от заразяване на други хора в провинцията. Същевременно четирима души, за които има подозрение, че са заразени с коронавирус, бяха хоспитализирани в Чехия. Двама от тях са в болници в Моравско-Силезийския регион, един в Злински район, а друг в Южнобохемския регион, каза в интервю за държавната телевизия ръководителят на Министерството на здравеопазването Адам Войтех. В Чехия личните предпазни средства в някои аптеки бяха напълно изкупени, но продажбата им ще се възобнови буквално до часове, тъй като доставките на тези материали за републиката са достатъчни. Броят на починалите от заразата в Китай достигна 106 души. Потвърдени са и нови близо 1300 случая, с което общият брой на заболелите в страната надхвърли 4000. Китайската имиграционна администрация призова гражданите да преразгледат плановете си за пътувания в чужбина, за да намалят движението през граница с цел спиране разпространението на вируса. Световната здравна организация вече оценява риска от разпространение на коронавируса в глобален мащаб като \"висок\".", "date": "2020.01.28", "title": "Коронавирусът стъпва здраво в Европа"}
{"url": "https://www.standartnews.com/sport/sprugata-na-kobi-otselyala-zarada-dogovorka-413109.html", "text": "Загиналият голям баскетболист Коби Брайант и съпругата му Ванеса никога не са се возили заедно в хеликоптера, с който той катастрофира. Двамата били се разбрали да не се качват заедно, твърди списание „People“. Коби загина в неделя, когато хеликоптерът му се разби в планината Калабасас. Жертвите са 9, сред които и 13-годишната му дъщеря Джиана-Мария. Заeдно с тях загинаха и тричленно семейство – бейзболният треньор на „Ориндж Коуст Колидж“ Джон Алтобели, неговата съпруга Кери и дъщеря им Алиса. Момичето е било сред съотборничките на Джиана.", "date": "2020.01.28", "title": "Съпругата на Коби оцеляла заради договорка"}
{"url": "https://standartnews.com/svyat/belgiya-blokirana-protestirat-transportni-sluzhiteli-413077.html", "text": "Протест в обществения транспорт, организиран от синдиката на социалистите в Белгия, блокира страната днес. В столицата на редовните три автобуса се движи само един. Само в Брюксел днес се очаква да се съберат над 10 хиляди души, съобщава БНР. Протестът ще създаде проблеми в движението на транспорта в различна степен в различните градове на страната в северната и южната част. В някои градове няма да се движи 60 на сто от обществения транспорт. Протестиращите настояват за „засилена социална сигурност“. Серж Делшамбр, председател на синдикатите в обществения транспорт в Шарлероа, заяви: \r\n„Правителството намалява финансирането на социалната сигурност. Всички ние плащаме социални осигуровки в размер на 13.7 на сто - както вие, така и всички работещи в Белгия. Правителството обаче направи подарък на приятелите си предприемачи. Миналата година те намалиха вноските за социално осигуряване за фирмите. Така се формира дупка, която самите те създадоха“. Работещите в обществения транспорт настояват за коректно рефинансиране на социалната система, без да се повишават вноските, а да се заплащат еднакво от всички.  ", "date": "2020.01.28", "title": "Белгия блокирана, протестират транспортни служители"}
{"url": "https://standartnews.com/svyat/lekuvat-bolno-srtse-ss-stvolovi-kletki-413052.html", "text": "Специалисти в Япония за пръв път присадиха тъкани от сърдечния мускул, създадени от стволови клетки, за лечение на тежко сърдечно заболяване, предаде ТАСС. Пациентът бил диагностициран с тежък стадий на исхемична кардиомиопатия, при която кръвоносни съдове са запушени и кръвта не може да стигне до сърдечния мускул. На страдащия били присадени три \"листа\" тъкани, създадени от индуцирани плурипотентни стволови клетки. Благодарение на тях ще се формират нови кръвоносни съдове и сърдечните функции ще бъдат възстановени, отбелязват от университета в Осака. Пациентът е понесъл добре хирургичната интервенция. Лекарите планират за три години да извършат още най-малко 9 сходни хирургични операции, за да се убедят, че използваният метод на лечение е ефикасен. От поставени под химично въздействие индуцирани плурипотентни стволови клетки може да се формират всякакъв вид клетки. Теоретично погледнато, това дава възможност да се отгледат тъкани за различни органи. Редица експерти обаче са мнение, че трансплантацията на отгледани тъкани е свързана с риск от злокачествени тумори.", "date": "2020.01.28", "title": "Лекуват болно сърце със стволови клетки"}
{"url": "https://www.standartnews.com/sport/dzhokovich-sreshchu-federer-na-polufinala-v-melbrn-413092.html", "text": "Мечтата на феновете да гледат мач Новак Джокович - Роджър Федерер се сбъдна. Двамата големи ще се изправят един срещу друг в първия полуфинал на Откритото първенство на Австралия. Рано тази сутрин Федерер би в уникална драма Тенис Сандгрен (САЩ), след като спаси 7 мачбола в четвъртия сет. След това актуалния шампион от Мелбърн се справи с Милош Раонич (Кан) с 6:4, 6:3, 7:6 (1). Така двамата големи ще играят един срещу друг за 50-и път. Сърбинът води с 26:23 в титаничната битка до момента. За него това ще е осми полуфинал в Мелбърн. Ноле е спечелил до момента 7 титли от Откритото първенство на Австралия.", "date": "2020.01.28", "title": "Джокович срещу Федерер на полуфинала в Мелбърн"}
{"url": "https://www.standartnews.com/sport/inter-potvrdi-transfera-na-eriksen-413115.html", "text": "Интер обяви привличането на халфа Кристиан Ериксен. Датчанинът идва от Тотнъм.  Договорът му е до лятото на 2024 година. Медиите в Италия твърдят, че \"шпорите\" ще получат 20 млн. евро за трансфера.  Ериксен имаше договор с лондочани до лятото.  Към него имаше интерес от Реал (Мадрид), Манчестър Юнайтед и ПСЖ, но в крайна сметка той премина в Интер.", "date": "2020.01.28", "title": "Интер потвърди трансфера на Ериксен"}
{"url": "https://www.standartnews.com/sport/ventsi-stefanov-nevzmozhno-e-fenovete-da-izdrzhat-klub-413126.html", "text": "Не е възможен вариант, в който феновете да издържат клуб в България. Това е мнението на президента на Славия Венцеслав Стефанов, който даде специално интервю за Канал 3. Венци Стефанов е категоричен ,че Васил Божков няма да остане в Левски, ако проблемите с бизнеса му продължат. Освен това той е на мнение, че феновете на Левски не е сигурно дали ще подкрепят Васил Божков. Дали феновете на Левски ще подкрепят Васил Божков? Силно се съмнявам. А ако това нещо се случи, ще е прецедент и тогава благодетелите на всички други клубове ще карат феновете да излизат пред Министерски съвет и да искат това или онова! Какъв е ефектът като феновете на Ботев (Пловдив) излизат и искат строеж на Колежа, а? Тодор Живков го е казал преди много време: \"Какво ще решаваш ти, когато нямаш пари!\". Вместо да правим протести, да се хващаме здраво за работа!", "date": "2020.01.28", "title": "Венци Стефанов : Невъзможно е феновете да издържат клуб"}
{"url": "https://www.standartnews.com/sport/finansova-bomba-v-sblekalnyata-na-tsska-413112.html", "text": "Съблекалнята на ЦСКА е изправена пред истинска финансова бомба! Ако се окажат верни тиражираните слухове в медиите, че заплатата на привлечения вчера Стефано Белтраме е 1,5 милиона евро на година, тепърва ще започнат проблеми между играчите. Новото попълнение ще взима космическа заплата, твърдят медиите в Италия. Известният журналист Джанлука Ди Марцио написа, че офанзивният халф ще взима въпросната сума. на година на \"Армията\".   Факт е, че Белтраме идва от Б отбора на гранда Ювентус, където финансовите стандарти също са доста високи. Но също е факт, че италианецът ще е точно два пъти над  звездата на Лудогорец Клаудио Кешеру, който се разписва срещу 750 000 евро годишно. За играч като Белтраме, идващ от трета дивизия на Италия, звучи абсолютно невъзможно.  В Италия още пишат, че договорът на Белтраме е за 1,5+1 години. Не е ясно каква трансферна сума е платена от ЦСКА, тъй като халфът имаше договор с Ювентус.  \"Червените\" искаха да вземат офанзивния играч още през лятото на 2018 година, но тогава той предпочете Ден Бош. ", "date": "2020.01.28", "title": "Финансова бомба в съблекалнята на ЦСКА?"}
{"url": "https://www.standartnews.com/sport/botev-pd-dlgo-vreme-bez-golyamata-si-zvezda-413120.html", "text": "Предположенията за нелека контузия на голямата звезда на Ботев Пд Тодор Неделев се потвърдиха. Играчът  коментира контузията си пред Plovdivnews. Той ще отсъства поне един месец от терена, като в петък ще стане ясно точно как ще протече лечението му: \"Много ми е тежко. Явно ми предстои операция на менискуса. Надявам се да се възстановя бързо и да се върна, за да помагам на отбора в битката за първата шестица и \"Купата на България\". Най-тежко ми е, че няма да мога да играя в дербито, но искам моите съотборници да победят. Ще съм с тях, макар и от трибуните. Знам, че те ще оставят сърцата си на терена и вярвам в победата\", заяви Тодор Неделев.", "date": "2020.01.28", "title": "Ботев Пд дълго време без голямата си звезда"}
{"url": "https://standartnews.com/svyat/grtskite-fermeri-pak-plashat-s-blokadi-413078.html", "text": "Гръцките фермери отново се готвят за блокиране на пътища. Те паркират трактори край централната магистрала. Фермерите притискат правителството за отстъпки, заканват се да блокират пътища. По централната магистрала Солун-Атина фермерите вече поставят селскостопанска техника, има стотици трактори в близост до пътя и в районите на Лариса, Кардица, Трикала. \r\nНационалният фермерски съюз реши да стартира протести от събота 1-ви февруари  в Солун, където ще се проведе международната селскостопанска изложба „Агротика“, съобщава БНР. От полицията предупреждават, че няма да се допускат трактори до панаирното градче, а фермерите подготвят масови протестни демонстрации. Лидерите на фермерите в областите, които все още не са започнали да изкарват трактори до пътища, изразяват пълна готовност за стачни действия. Фермерите отново искат по-ниски цени на дизеловото гориво, подкрепа на цените на земеделските продукти, намаляване на данъците в аграрния сектор и по-високи пенсии. Земеделците се заканват, че при липса на споразумение с правителството, ще се достигне за пореден път до пътни блокади. Водят се активни преговори с министерството на аграрното развитие.  ", "date": "2020.01.28", "title": "Гръцките фермери пак плашат с блокади"}
{"url": "https://standartnews.com/svyat/eto-koy-e-bil-v-samoleta-padnal-v-afganistan-413101.html", "text": "В резултат на катастрофата на американския военен самолет в провинция Газни в Афганистан е загинал високопоставеният офицер на ЦРУ Майкъл Д'Андреа (Michael D’Andrea), предават осведомителните агенции, позовавайки се на Мехр. Той е координирал операциите в Близкия изток, в частност, удара по лидера на иранските специални подразделения \"Ал Кудс\" на Корпуса на стражите на Ислямската революция на Иран Касем Сюлеймани, предаде иранската информационна агенция Мехр, цитирайки източници на руското разузнаване. За гибелта на високопоставени служители на ЦРУ в резултат на свалянето на самолета по-рано съобщиха от Движението на талибаните в Афганистан. Екстремистите не уточниха имената на разузнавачите. Американската страна отказа да коментира информацията. Първоначално бе съобщено, че в Газни се е разбил пътнически самолет на Ariana Afghan Airlines.  По-късно анонимен американски източник съобщи пред Ройтерс, че самолетът е принадлежал на ВВС на САЩ. На мястото на инцидента е разпознат Bombardier E-11A BACN, който се използва за въздушен възел за свръзка в условията на планински релеф. Отговорност за свалянето на самолета поеха талибаните. Американската страна призна за загубата на самолета, но представителят на командването на САЩ полковник Сони Легет опроверга талибаните да са замесени в падането на машината. По думите му, причината за инцидента в момента се установява.", "date": "2020.01.28", "title": "Ето кой е бил в самолета, паднал в Афганистан"}
{"url": "https://www.standartnews.com/sport/operirat-todor-nedelev-do-dni-413104.html", "text": "Звездата на Ботев (Пловдив) Тодор Неделев ще трябва да се подложи на операция на коляното, след като стана ясно, че има проблем с менискуса, съобщиха от клуба. \r\n \r\nНеделев получи травмата на 25 януари по време на контролата на \"канарчетата\"  срещу руския ФК Чайка от зимната подготовка в Турция. Тази сутрин българският национал премина преглед при доктор Василев в столична клиника и след извършените прегледи бе установена повреда на менискус на дясното коляно.  До края на седмицата националът ще претърпи операция. В зависимост от резултатите от интервенцията ще стане ясно след колко седмици ще може Неделев да се върне на терена.", "date": "2020.01.28", "title": "Оперират Тодор Неделев до дни"}
{"url": "https://www.standartnews.com/sport/blgariya-mozhe-da-ne-igrae-s-ungariya-na-vlevski-413128.html", "text": "Българският футбол има проблем, който налага бързо решение. Според Gong.bg българските стадиони може да останат без лиценз. Причината е в изменението на нормативните документи. В настоящия момент няма правно основание да се сформира комисия в България, която да даде заключение и сертификат дали даден стадион отговаря на критериите за сигурност за провеждане на спортни събития.  Миналата година това е правила Общинската комисия, но през тази има промяна и тя не се ползва със същите права. Именно поради тази причина, ако не се вземат мерки, има опасност националният отбор на България да играе домакинската среща с Унгария извън пределите на нашата страна. Лицензът на стадион \"Васил Левски\" изтича и трябва да бъде подновен. От УЕФА държат да им бъде предоставен документ, че съоръжението отговаря на изискванията за сигурност, който гарантира нормалното провеждане на мачовете. Неприятното в случая е, че на този етап такъв не може да бъде изваден, независимо че Националният стадион покрива изискванията.  потърси изпълнителния директор на БФС Борислав Попов, който внесе повече яснота по този сложен казус.  \"Има един проблем, който се надявам да решим. В настоящия момент няма правно основание да се сформира комисия, която да даде заключение и съответно сертификат дали даден стадион отговаря на критериите за сигурност за провеждане на спортни събития. Миналата година това е правила Общинската комисия. Това не се отнася само за стадионите, а за всички зали и спортни обекти. Трябва да проверя, тъй като не съм сигурен кога изтичат лицензите. България няма да има проблем да приеме Беларус за приятелския двубой, но може да има проблем за мача с Унгария. Лудогорец също може да има неприятности, тъй като, както знаете играят в Европа и от УЕФА искат документ, че съоръженията отговарят на критериите за сигурност. Просто на този етап няма кой да го издаде, иначе всички знаем, че стадионите са годни. Надявам се проблемът да се реши\", заяви Попов.", "date": "2020.01.28", "title": "България може да не играе с Унгария на \"В.Левски\""}
{"url": "https://standartnews.com/svyat/kitayskiyat-prezident-shche-khvanem-tozi-dyavol-virusa-413113.html", "text": "Президентът на Китай Си Дзинпин заяви, че \", в коментари за китайската държавна телевизия, цитиран от световните медии.  са, след като , за да обсъди как  и \"възможни\"  , заяви говорител на СЗО. \" \", обяснява Си Дзинпин. \"Китай ще засили международното сътрудничество и  ... Китай е .\" Джун  , заяви пред официалната информационна агенция \"Синхуа\", че заразата \"няма да се увеличи в големи мащаби.  \". \" \", въпреки че досега , но  и усилията на изследователи и медицински работници. Смята се, че , което \"  на инфекциозни респираторни заболявания\".", "date": "2020.01.28", "title": "Китайският президент : Ще хванем този дявол вируса!"}
{"url": "https://standartnews.com/svyat/ukrainets-kupi-nay-skpata-kshcha-v-sveta-413108.html", "text": "Украинският олигарх Ринат Ахметов купи вила на Лазурния бряг във Франция за 200 милиона евро, съобщиха медиите в Украина. Вила \"Кедрите\" бе обявена от Блумбърг за най-скъпото жилище в света, когато бе обявена за продажба през 2017 г. за 350 милиона евро. Къщата е построена през 1870 г. в Сен-Жан-Кап-Фера в областта Прованс, на брега на Средиземно море. Площта на къщата е 1672 квадратни метра, в нея има 14 спални, а целият имот се простира върху 14 хектара. В него има ботаническа градина с 25 оранжерии и 14 000 вида растения. Паркът на \"Кедрите\" се смята за една от десетте най-забележителни ботанически градини в света. Най-богатият човек в Украйна според \"Форбс\" придобил имота чрез компанията си \"Ес Си Ем холдингс лимитид\" (SCM Holdings) от концерна \"Кампари\". От холдинга на украинския магнат, чието богатство се оценява на 6 милиарда долара, потвърдиха сделката и обявиха, че за компанията това е дългосрочна инвестиция.", "date": "2020.01.28", "title": "Украинец купи най-скъпата къща в света"}
{"url": "https://standartnews.com/svyat/chrchil-predlozhil-75-svetsko-vliyanie-v-blgariya-413106.html", "text": "Британският премиер Уинстън Чърчил през 1944 г. предложил на лидера на СССР Йосиф Сталин да разделят Балканите и част от Югоизточна Европа на зони със съветско и западно влияние. Това призна председателят на Руското историческо дружество и директор на Службата за външно разузнаване на Руската федерация Сергей Наришкин на пресконференция днес. Според него документ, доказващ това, ще бъде обнародван през пролетта на 2020 година. Наришкин уточни, че в изложбената зала на федералните архиви през април 2020 г. ще се открие изложбата „Сталин, Рузвелт, Чърчил“. За първи път „оригиналът на съглашението за процентите“ ще бъде представено на обществеността. Наришкин разказа за предложенията на Чърчил за разделяне на Европа, които той е направил през 1944 година. „През октомври 1944 г. Чърчил предлага на Сталин да раздели Балканите и част от Югоизточна Европа на зони със съветско и западно влияние. Той записва своите предложения на лист хартия, който показва на членовете на съветската делегация “, подчерта ръководителят на Службата за външно разузнаване. Наришкин уточни, че в Югославия на Съветския съюз са отпуснати 50% от влиянието, а в България, току-що освободена от съветските войски - 75%. „Такива са безсрамието и цинизмът на британската дипломация“, заключи той. През януари също стана известно, че руското министерство на отбраната ще публикува архивни документи за освобождението на Европа от Червената армия. Документите постепенно ще бъдат въведени в научен оборот, напълно е възможно част от архивите да бъдат представени в експозицията на сайта на Руското историческо дружество.", "date": "2020.01.28", "title": "Чърчил предложил 75% съветско влияние в България"}
{"url": "https://standartnews.com/svyat/es-i-velikobritaniya-zapochvat-pregovori-na-3-ti-mart-413121.html", "text": "Европейският съюз и Обединеното кралство ще започнат на 3-ти март официалните преговори за двустранните си отношения след излизането на Великобритания от единния блок, съобщи във вторник The Guardian. По този начин те ще разполагат с 10 месеца, за да сключат търговска сделка, тъй като преходният Brexit период приключва на 31-ви декември 2020-а година. \r\n \r\nОбединеното кралство ще напусне официално ЕС на 31-ви януари, но все пак ще продължава да бъде част от митническия съюз и от единия европейски пазар до края на годината. Ден по-рано главният европейски преговарящ за Brexit Мишел Барние предупреди, че няма да има връщане към статуквото, ако не бъде постигнато двустранно споразумение. В същото време той и ирландският премиер Лео Варадкар подчертаха, че ще бъде трудно да се постигне търговска сделка с Великобритания до края на годината. \r\n \r\n ", "date": "2020.01.28", "title": "ЕС и Великобритания започват преговори на 3-ти март"}
{"url": "https://standartnews.com/sport/lebron-s-raztrsvashcho-pismo-za-kobi-413086.html", "text": "Актуалната голяма звезда в НБА Леброн Джеймс, който в събота измести Коби Брайант на третото място във вечната класация по отбелязани точки в НБА, написа трогателно обръщение в Инстаграм към трагично загиналия си бивш съотборник в националния отбор на САЩ. \r\n41-годишният Брайант загина в неделя при катастрофа с хеликоптер, в която живота си загубиха и други осем души, в това число и 13-годишната му дъщеря. \r\n\"Не съм готов да напиша това, но ще се опитам. Човече, седя тук и се опитвам да напиша този път, но всеки път, когато опитам, започвам да плача само при мисълта за теб, за Джиджи и за приятелството/връзката/братската любов, която имахме! Буквално в неделя сутринта чух гласа ти преди да напусна Филаделфия и да се отправя обратно към Лос Анджелис. И за момент не бих помислил, че това е последният разговор, който провеждаме. Какво по дяволите! С разбито сърце съм, разбит съм, братко! \r\n \r\nОбичам те, батко! Сърцето ми бие за Ванеса и децата ти. Обещавам ти, че ще продължа твоя завет! Ти значиш толкова много за всички нас тук, особено за #ЛейкърсНейшън. Моя отговорност е да понеса тези ***** и да продължа! Моля те, дай ми сила от небесата и ме наглеждай! Аз ще се грижа за нас тук! Има още толкова много неща, които искам да кажа, но сега просто не мога да продължа! Ще се видим отново, братко!\", написа Джеймс. \r\n \r\nВ момента Джеймс е голямата звезда и лидер на Лос Анджелис Лейкърс - отборът, за който Коби Брайант игра през цялата си 20-годишна кариера в НБА и с който спечели пет пъти титлата. \r\n ", "date": "2020.01.28", "title": "Леброн с разтърсващо писмо за Коби"}
{"url": "https://standartnews.com/svyat/gript-sbori-kmeta-na-ukhan-413129.html", "text": "Кметът на Ухан Джоу Сиануан подава оставка в знак на признание за вина спрямо жителите на града. Той коментира това в интервю пред Централна китайска телевизия. \"Ако това помогне да се ограничи разпространението на вируса, бих искал да подам оставка и да се извиня по този начин\", обяснява кметът на града, откъдето тръгна смъртоносната зараза. Той добави, че решението за блокиране на Ухан е \"наистина трудно. Що се отнася до град с повече от 10 милиона души, такова решение беше взето за първи път в историята на човечеството\", подчертава Джоу Сиануан. \"Затворихме града, за да спрем разпространението на вируса, но се страхувам, че по този начин си спечелихме лоша историческа репутация\", допълва той. \r\nПо думите му, \"човешките същества са преминали през толкова много рискове в процеса на своята еволюция, като например черна смърт, мор, едра шарка. Не можем да предвидим колко сериозна ще бъде настоящата опасност\". Той потвърди случаи на отказ на шофьори да доставят стоки до медицински заведения от страх от инфекция, както и за големи опашки от хора, които чакат в болници и медицински центрове. Има случаи на паника, липса на продукти и медицински маски.", "date": "2020.01.28", "title": "Грипът събори кмета на Ухан"}
{"url": "https://www.standartnews.com/sport/albert-popov-pak-e-v-top-20-za-svetovnata-kupa-413135.html", "text": "", "date": "2020.01.28", "title": "Алберт Попов пак е в топ 20 за Световната купа"}
{"url": "https://standartnews.com/sport/1-milion-iskat-da-se-uvekovechi-kobi-413085.html", "text": "Повече от един милион души са подкрепили до момента петиция, настояваща за използването на образа на Коби Брайант като ново официално лого на NBA, съобщи Би Би Си. Коби, считан за един от най-големите баскетболисти в историята на играта, загина заедно с 13-годишната си дъщеря Джана при катастрофа с хеликоптер в Калифорния в неделя. Настоящото лого на NBA е проектирано от Алън Сийгъл и представя силуета на друг велик играч на LA Lakers - Джери Уест, който в момента е на 81 години. Пишейки в Change.org, основателят на петицията Ник М заяви: \"След ненавременното и неочаквано преминаване на великия Кобе Брайант в отвъдното, моля, подпишете тази петиция в опит да го увековечим завинаги като новото лого на NBA\". Логото на Националната баскетболна асоциация не е променяно от момента на създаването си през 1971 г. Не е ясно дали организацията ще помисли за подобно актуализиране на логото си със силуета на Брайънт.  ", "date": "2020.01.28", "title": "1 милион искат да  се увековечи Коби"}
{"url": "https://standartnews.com/sport/dzhokovich-sreshchu-federer-na-polufinala-v-melbrn-413092.html", "text": "Мечтата на феновете да гледат мач Новак Джокович - Роджър Федерер се сбъдна. Двамата големи ще се изправят един срещу друг в първия полуфинал на Откритото първенство на Австралия. Рано тази сутрин Федерер би в уникална драма Тенис Сандгрен (САЩ), след като спаси 7 мачбола в четвъртия сет. След това актуалния шампион от Мелбърн се справи с Милош Раонич (Кан) с 6:4, 6:3, 7:6 (1). Така двамата големи ще играят един срещу друг за 50-и път. Сърбинът води с 26:23 в титаничната битка до момента. За него това ще е осми полуфинал в Мелбърн. Ноле е спечелил до момента 7 титли от Откритото първенство на Австралия.", "date": "2020.01.28", "title": "Джокович срещу Федерер на полуфинала в Мелбърн"}
{"url": "https://standartnews.com/sport/federer-otselya-sled-7-machbola-413067.html", "text": "Легендата в световния тенис Роджър Федерер се класира по драматичен начин за полуфиналите на Откритото първенство на Австралия. Маестрото победи Тенис Сандгрен с 6:3, 2:6, 2:6, 6:7 (8), 6:3. На полуфиналите Федерер ще се изправи срещу Новак Джокович или Милош Раонич, които играят днес от 10,35 ч. Швейцарецът изигра изумителен мач, в който реално беше отпаднал в четвъртия сет, в който успя да отрази общо 7 мачбола, в това число 3 последователни в тайбрека, където Федерер изоставаше с 3:6 точки. Преди това, при 5:4 за Сандгрен, Маестрото също на 3 пъти спаси точки за приключване на срещата. \r\nНосителят на 20 титли от Големия шлем се справи и с физически проблем. Той изпита проблеми в слабините и крака, получи медицински таймаут, но успя да стисне зъби и да довърши мача, който в крайна сметка спечели. \r\n„Днес съм изключителен късметлия. Съжалявам за Сандгрен, който определено заслужаваше да спечели. Беше луд мач“, коментира Федерер след последната точка в срещата. - Имах физически проблем, но си казах, че искам да видя какво ще се случи. Дали няма да стане някакво чудо и да успея да преодолея ситуацията“.", "date": "2020.01.28", "title": "Федерер оцеля след 7 мачбола"}
{"url": "https://standartnews.com/sport/khelikoptert-s-kobi-letyal-tvrde-nisko-413057.html", "text": "Пилотът на хеликоптера, с който загина баскетболната звезда Коби Брайант, е летял твърде ниско, за да може да бъде следен от радари в мъглата. Това става ясно от записи на въздушния контрол, разпространени в понеделник, съобщава агенция Ройтерс, цитирана от БНР. Междувременно следователи намериха останките от три тела на мястото на катастрофата и издирват останалите. Хеликоптерът \"Сикорски Ес-76\" се блъсна в неделя във възвишение край град Калабасас в Калифорния, на около 65 км северозападно от Лос Анджелис. Всичките девет пътници на борда загинаха, включително 13-годишната дъщеря на Коби Брайант - Джиана. Катастрофата е предизвикала пожар на земята, а останките от хеликоптера са пръснати на площ от 1000 кв. м. Гъстата мъгла и нейната роля за катастрофата бяха в центъра на внимание в понеделник, докато фенове, приятели и роднини на звездата от ЕнБиЕй (NBA) се изправиха пред реалността, че 41-годишният Коби Брайант и 13-годишната му дъщеря Джияна са сред загиналите. НБА отмени мача, насрочен за днес, между отборите на \"Лейкърс\" и \"Клипърс\". Решението бе взето от уважение към организацията на \"Лейкърс\", която дълбоко скърби за трагичната загуба на легендата на \"Лейкърс\" Коби Брайант, неговата дъщеря Джияна и още седем души в катастрофа с хеликоптер в неделя, посочи Националната баскетболна асоциация. Освен Брайант, инцидентът почерни още три семейства, свързани със спортна академия \"Мамба\": съпруг и съпруга и тяхната 13-годишна дъщеря, майка и 13-годишната й дъщеря, и баскетболна треньорка, която също е майка. Деветата жертва е пилотът, който е опитен бивш инструктор, квалифициран да лети в мъгла. Авиодиспечери са позволили на пилота да лети в лошото време. Той е поискал проследяване на полета, но е бил информиран, че лети твърде ниско, за да бъде уловен от радарите. От разпространените записи остава неясно дали пилотът е чул това съобщение, посочва Ройтерс. Записът показва, че пилотът е опитал да остане под нивото на облаците, за да запази визуален контакт с терена, заяви адвокат Гари Роб, автор на книгата \"Съдебни спорове при катастрофи с хеликоптер\". Според него е твърде вероятно пилотът да е летял много ниско под облаците и да се е блъснал във върха на възвишението, забулено от тях. По време на записа пилотът е спокоен през цялото време, каза адвокатът и определи комуникацията с авиодиспечерите като \"изключително нормална и рутинна\". Следователите ще проучат дали не става дума за механична повреда като причина за катастрофата, каза още Гари Роб, но допълни, че този модел хеликоптери са \"надеждни\" и \"като цяло сигурни\". Фенове на \"Лейкърс\" направиха импровизиран олтар на Брайант близо до спортната зала \"Стейпълс\", където той играеше домакинските си мачове. Почитатели поставиха цветя и негови фланелки пред гимназията във Филаделфия, където е играл преди да влезе в ЕнБиЕй. В Холивуд звезди като Робърт де Ниро и Брад Пит, запазиха минута мълчание в памет на Кобе Брайънт в началото на традиционния обяд на номинираните за наградите на Академията. Брайант, който спечели Оскар за късометражния анимационен филм \"Скъпи баскетбол\", присъства на обяда преди две години. В Ню Йорк на зала \"Медисън Скуер гардън\" бе поставен огромен електронен билборд с образа на Кобе.", "date": "2020.01.28", "title": "Хеликоптерът с Коби летял твърде ниско"}
{"url": "https://standartnews.com/svyat/bivshiyat-kral-na-belgiya-prizna-za-nezakonna-dshcherya-413054.html", "text": "  Бившият крал на Белгия Алберт II призна, че е баща на незаконна дъщеря. Тя е родена в резултат на любовен роман преди 51 години. Това признание дойде след положителен резултат от ДНК тест, в който той беше принуден да участва. Признавайки, че е \"биологичен баща\" на белгийския художник Делфин Боел, 85-годишният бивш монарх заяви в изявление, че е решил да спре \"болезнената\" правна битка за бащинство, която се влачи от 2013 г., годината, когато той абдикира и загуби имунитета си. Алберт II многократно отричаше да е баща на Боел, която през последните две десетилетия предявява иска си, преди да се обърне към съда. Бившият крал се съгласи през май миналата година да направи ДНК тест за решаване на въпроса, след като съдът в Брюксел наложи глоба в размер на 5000 евро за всеки ден, в който той отказва. Адвокатите на Боел обявиха, че резултатите сочат, че Алберт е неин баща.", "date": "2020.01.28", "title": "Бившият крал на Белгия призна за незаконна дъщеря"}
{"url": "https://standartnews.com/sport/finansova-bomba-v-sblekalnyata-na-tsska-413112.html", "text": "Съблекалнята на ЦСКА е изправена пред истинска финансова бомба! Ако се окажат верни тиражираните слухове в медиите, че заплатата на привлечения вчера Стефано Белтраме е 1,5 милиона евро на година, тепърва ще започнат проблеми между играчите. Новото попълнение ще взима космическа заплата, твърдят медиите в Италия. Известният журналист Джанлука Ди Марцио написа, че офанзивният халф ще взима въпросната сума. на година на \"Армията\".   Факт е, че Белтраме идва от Б отбора на гранда Ювентус, където финансовите стандарти също са доста високи. Но също е факт, че италианецът ще е точно два пъти над  звездата на Лудогорец Клаудио Кешеру, който се разписва срещу 750 000 евро годишно. За играч като Белтраме, идващ от трета дивизия на Италия, звучи абсолютно невъзможно.  В Италия още пишат, че договорът на Белтраме е за 1,5+1 години. Не е ясно каква трансферна сума е платена от ЦСКА, тъй като халфът имаше договор с Ювентус.  \"Червените\" искаха да вземат офанзивния играч още през лятото на 2018 година, но тогава той предпочете Ден Бош. ", "date": "2020.01.28", "title": "Финансова бомба в съблекалнята на ЦСКА?"}
{"url": "https://standartnews.com/sport/sprugata-na-kobi-otselyala-zarada-dogovorka-413109.html", "text": "Загиналият голям баскетболист Коби Брайант и съпругата му Ванеса никога не са се возили заедно в хеликоптера, с който той катастрофира. Двамата били се разбрали да не се качват заедно, твърди списание „People“. Коби загина в неделя, когато хеликоптерът му се разби в планината Калабасас. Жертвите са 9, сред които и 13-годишната му дъщеря Джиана-Мария. Заeдно с тях загинаха и тричленно семейство – бейзболният треньор на „Ориндж Коуст Колидж“ Джон Алтобели, неговата съпруга Кери и дъщеря им Алиса. Момичето е било сред съотборничките на Джиана.", "date": "2020.01.28", "title": "Съпругата на Коби оцеляла заради договорка"}
{"url": "https://standartnews.com/sport/inter-potvrdi-transfera-na-eriksen-413115.html", "text": "Интер обяви привличането на халфа Кристиан Ериксен. Датчанинът идва от Тотнъм.  Договорът му е до лятото на 2024 година. Медиите в Италия твърдят, че \"шпорите\" ще получат 20 млн. евро за трансфера.  Ериксен имаше договор с лондочани до лятото.  Към него имаше интерес от Реал (Мадрид), Манчестър Юнайтед и ПСЖ, но в крайна сметка той премина в Интер.", "date": "2020.01.28", "title": "Интер потвърди трансфера на Ериксен"}
{"url": "https://standartnews.com/sport/botev-pd-dlgo-vreme-bez-golyamata-si-zvezda-413120.html", "text": "Предположенията за нелека контузия на голямата звезда на Ботев Пд Тодор Неделев се потвърдиха. Играчът  коментира контузията си пред Plovdivnews. Той ще отсъства поне един месец от терена, като в петък ще стане ясно точно как ще протече лечението му: \"Много ми е тежко. Явно ми предстои операция на менискуса. Надявам се да се възстановя бързо и да се върна, за да помагам на отбора в битката за първата шестица и \"Купата на България\". Най-тежко ми е, че няма да мога да играя в дербито, но искам моите съотборници да победят. Ще съм с тях, макар и от трибуните. Знам, че те ще оставят сърцата си на терена и вярвам в победата\", заяви Тодор Неделев.", "date": "2020.01.28", "title": "Ботев Пд дълго време без голямата си звезда"}
{"url": "https://standartnews.com/sport/blgariya-mozhe-da-ne-igrae-s-ungariya-na-vlevski-413128.html", "text": "Българският футбол има проблем, който налага бързо решение. Според Gong.bg българските стадиони може да останат без лиценз. Причината е в изменението на нормативните документи. В настоящия момент няма правно основание да се сформира комисия в България, която да даде заключение и сертификат дали даден стадион отговаря на критериите за сигурност за провеждане на спортни събития.  Миналата година това е правила Общинската комисия, но през тази има промяна и тя не се ползва със същите права. Именно поради тази причина, ако не се вземат мерки, има опасност националният отбор на България да играе домакинската среща с Унгария извън пределите на нашата страна. Лицензът на стадион \"Васил Левски\" изтича и трябва да бъде подновен. От УЕФА държат да им бъде предоставен документ, че съоръжението отговаря на изискванията за сигурност, който гарантира нормалното провеждане на мачовете. Неприятното в случая е, че на този етап такъв не може да бъде изваден, независимо че Националният стадион покрива изискванията.  потърси изпълнителния директор на БФС Борислав Попов, който внесе повече яснота по този сложен казус.  \"Има един проблем, който се надявам да решим. В настоящия момент няма правно основание да се сформира комисия, която да даде заключение и съответно сертификат дали даден стадион отговаря на критериите за сигурност за провеждане на спортни събития. Миналата година това е правила Общинската комисия. Това не се отнася само за стадионите, а за всички зали и спортни обекти. Трябва да проверя, тъй като не съм сигурен кога изтичат лицензите. България няма да има проблем да приеме Беларус за приятелския двубой, но може да има проблем за мача с Унгария. Лудогорец също може да има неприятности, тъй като, както знаете играят в Европа и от УЕФА искат документ, че съоръженията отговарят на критериите за сигурност. Просто на този етап няма кой да го издаде, иначе всички знаем, че стадионите са годни. Надявам се проблемът да се реши\", заяви Попов.", "date": "2020.01.28", "title": "България може да не играе с Унгария на \"В.Левски\""}
{"url": "https://standartnews.com/sport/albert-popov-pak-e-v-top-20-za-svetovnata-kupa-413135.html", "text": "", "date": "2020.01.28", "title": "Алберт Попов пак е в топ 20 за Световната купа"}
{"url": "https://standartnews.com/sport/ventsi-stefanov-nevzmozhno-e-fenovete-da-izdrzhat-klub-413126.html", "text": "Не е възможен вариант, в който феновете да издържат клуб в България. Това е мнението на президента на Славия Венцеслав Стефанов, който даде специално интервю за Канал 3. Венци Стефанов е категоричен ,че Васил Божков няма да остане в Левски, ако проблемите с бизнеса му продължат. Освен това той е на мнение, че феновете на Левски не е сигурно дали ще подкрепят Васил Божков. Дали феновете на Левски ще подкрепят Васил Божков? Силно се съмнявам. А ако това нещо се случи, ще е прецедент и тогава благодетелите на всички други клубове ще карат феновете да излизат пред Министерски съвет и да искат това или онова! Какъв е ефектът като феновете на Ботев (Пловдив) излизат и искат строеж на Колежа, а? Тодор Живков го е казал преди много време: \"Какво ще решаваш ти, когато нямаш пари!\". Вместо да правим протести, да се хващаме здраво за работа!", "date": "2020.01.28", "title": "Венци Стефанов : Невъзможно е феновете да издържат клуб"}
