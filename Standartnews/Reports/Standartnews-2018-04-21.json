{"url": "http://standartnews.com/svyat/rusnatsite_veche_piyat_pomalko_alkohol-370677.html", "text": "По данни на Световната здравна организация хората в Русия вече доста по-рядко употребяват алкохол, пише „Комерсант\". Според експерти на вестника основен фактор за този спад е професионалната политика на руското здравно министерство - то ограничава времето и местата за продажба на алкохолни питиета, както и възможностите да бъдат рекламирани в медиите. В перспектива руската практика може да послужи за пример на много други страни с подобни проблеми, смята СЗО. \"Намалената употреба на алкохол през последните години в Русия е сред най-важните за нас резултати в този регион\", заявява пред \"Комерсант\" Карина Ферейра-Борхес, оглавяваща програмата \"Алкохол и забранени наркотици\", лансирана от Европейския офис на СЗО. \"В бъдеще бихме желали да направим опита на Русия достъпен и за други страни със сходни предизвикателства\", допълва тя. По данни на СЗО през 2016 г. употребата на алкохол в Русия е достигнала 11,1 литра спирт на човек годишно. Това е минимумът за 27 години - през 1991 г. е регистрирано ниво от 12,2 литра. Върхова стойност е отбелязана през 2006 г. - 17,1 литра спирт на човек за година, добавя изданието, цитирано от Би Би Си.", "date": "2018.04.20", "title": "Руснаците вече пият по-малко алкохол"}
{"url": "http://standartnews.com/regionalni/satovcha_zalaga_i_na_zemedelieto-370700.html", "text": "Развитието на земеделието е сред приоритетите в община Сатовча. Много семейства там разчитат на работата на полето, за да си осигурят доходи. Обработваемата земя в региона е 73 360 дка. Природо-геграфските условия са благоприятни за отглеждането на много земеделски култури, но най-голям дял заема тютюнопроизводството. Напоследък се засилва интересът към отглеждането на билки и гъби, както и със събиране на диворастящи гъби и горски плодове. Напоследък има интерес към засаждането на зеленчуци и овощни дървета. При добри изкупни цени на продукцията ще останем тук и няма да се стигне до обезлюдяване на Неврокопския край, твърдят местните хора.", "date": "2018.04.20", "title": "Сатовча залага и на земеделието"}
{"url": "http://standartnews.com/svyat/prezident_zabranyava_oralniya_seks_ustata_bila_za_yadene-370666.html", "text": "Президентът на Уганда Йовери Мусевени иска да забрани оралния секс, защото „устата е за хранене\". Той обвини \"чуждестранните служби\", че се опитват да убедят хората в Уганда да правят орален секс и отправи официално предупреждение. „Позволете ми да се възползвам от тази възможност и публично да предупредя нашите хора за някои лоши практики, в които участват и насърчават чужденците. Една от тях е оралният секс. Устата е за ядене, а не за секс\", подчерта Мусевени.", "date": "2018.04.20", "title": "Президент забранява оралния секс, устата била за ядене"}
{"url": "http://standartnews.com/svyat/turtsiya_iztegli_zlatniya_si_rezerv_ot_sasht-370685.html", "text": "Турската централна банка прибра своя златен резерв, който е стоял на съхранение във Федералния резерв на САЩ. Това показват данните от годишния отчет на банката, публикувани на нейния сайт. В документа се отбелязва, че в края на 2016 г. Турция е съхранявала 28,689 тона злато във ФЕД, докато в края на 2017 г. в тази графа не фигурира нищо. Своите златни резерви от чужбина са изтеглили и най-големите частни турски банки, които по този начин са изпълнили призива на президента Реджеп Тайип Ердоган \"да се избавим от натиска на валутния курс и да използват против долара злато\". Банка \"Халк\" е прибрала 29 тона злато, общо от чужбина в страната са се завърнали 220 тона от благородния метал. Отношенията между Турция и САЩ се изостриха на фона на американската подкрепа за Силите за самоотбрана на сирийските кюрди, които Анкара смята за терористична групировка, свързана с ПКК. Вашингтон обяснява своите действия с борбата срещу \"Ислямска държава\". Освен това върху отношенията между двете държави оказа влияние и ареста в САЩ на заместник-генералния директор на турската \"Халкбанк\" Мехмет Хакан Атила и турски иранския бизнесмен Реза Зараб. Те са обвинени, че са реализирали многомилионни транзакции в полза на Иран, като по този начин са заобиколили наложените санкции.", "date": "2018.04.20", "title": "Турция изтегли златния си резерв от САЩ"}
{"url": "http://standartnews.com/svyat/kak_shte_priklyuchi_novata_studena_voyna-370705.html", "text": "Спорен е въпросът дали светът навлиза в нова Студена война, но е ясно че в международните отношения се наблюдава силно изостряне на  геополитическите, идеологическите и икономически сблъсъци между Запада (САЩ и ЕС) и Русия. Засега водещи са геополитическите фактори, които отразяват процеса на противопоставяне от Русия на хегемонната роля на САЩ като глобална сила и опита й за извоюване на свой периметър и зони на влияние. Това се отнася както за Европа, така и за нейната  периферия от бившия Съветски съюз и регионални сфери, особено Близкия изток и най-вече в Сирия. Всъщност след 2007 година, след прословутата реч на Путин в Мюнхен, Русия поиска да й се признае  статут на велика сила в процеса на трансформация на света от еднополюсен в многополюсен. Русия се ангажира да е водещ фактор в този процес, за което най-видно явление бе създаването на Евразийския съюз като алтернатива  на ЕС и НАТО. Русия ясно даде да се разбере, че няма да пропусне да привлече в своята орбита редица европейски държави (напр. Унгария, Гърция, България, Сърбия и др.).  Също така прие за естествено бившите съветски републики да станат част от Евразийския съюз и оказва натиск в тази насока. Основното оплакване на Русия бе, че Западът не се съобразява с нейните интереси що се отнася до националната й сигурност като разширява НАТО на „изток\". Към това се добавя и обвинението срещу Запада, че подобно на тази в Украйна. След събитията в Украйна и  анексията на Крим започна рязко влошаване на отношенията между Запада и Русия, като западните държави наложиха санкции на Москва, които действат и до днес. Нещата се влошиха още повече след отравянето на Скрипал и дъщеря му. Москва от своя страна с намесата си в Сирия откри нов фронт срещу Запада с подкрепата на режима на Асад и опита да разбие коалицията на САЩ и други западни държави, подкрепящи противниците на Асад. Следователно в момента имаме щирокомащабна конфронтация между Русия и Запада с риск да прерасне в още по опасни сблъсъци, включително военни, особено в Близкия изток. На този фон се поставят редица въпроси като един от тях е възлов- какви шансове има Москва да оспори и евентуално минира водещата роля на Запада и особено САЩ в глобален мащаб? Има ли тя ресурс да се впусне в тежка конфронтация  със Запада  и да постигне своите цели на глобална сила? Въпреки че Русия  притежава  огромен военен арсенал от най-нови оръжия, както се похвали  Путин, военната мощ сама по себе си  може да предизвиква напрежение в света и осигури на Русия определено геополитическо предимство – например в Сирия. Но тя на Русия. Това бе поуката от миналата Студена война, която Съветския съюз безславно загуби. Защото освен военна сила, Русия не може да предложи нито на своя народ, нито на другите народи по света привлекателна социално политическа и икономическа алтернатива. Въпреки че в нейната история тя се слави с победите над Наполеон и Хитлер, които и днес се ползват от великодържавниите идеолози на Русия за помпане на самочувствие, в последните двеста години руската империя преди и след идването на комунизма се е градила на политическия авторитаризъм, съчетан с изостанала икономика, базирана главно на подземните ресурси и значима военна сила, а днес и ядрена държава, която може да унищожи света и себе си. Днес тя може да навреди на Запада водейки хибридни войни, може тук там да формира антизападни съюзи, да се намесва във вътрешния живот на западните демокрации, но признание за желаната й роля на глобална алтернатива на Запада тя няма перспективи да получи. При една нова надпревара във въоръжаването въпреки руския инат и шовинизъм, Русия ще я загуби с тежки социално-окономически последици за собствения народ, както стана със Съветския съюз. С други думи, при новия курс на „ великодържавна самоизолация\", както пише известния руски учен Александър Ципко,  Путин и окръжаващия го елит заложи на „волевия силовик с руски национален характер\" с жажда за възстановяване на руската свръхдържавност. И зад тези болезнени амбиции „стои неспособността да се осъзнае мащаба на цивилизационното изоставане на Русия от развитите страни на Запада\", казва Ципко. Затова реалната алтернатива пред Запада и Русия за да се спре с тази опасна конфронтация е елитите в страните на ЕС и НАТО и други западни държави, както в Русия, да променят своите стратегически визии за развитието на света. Нужна е нова дефиниция на взаимните интереси и нови правила за ограничаването на спиралата на въоръжаване и опасностите от военен сблъсък, особено след като ООН не се справя с тази задача. Западът трябва да прояви по- голяма чувствителност и комромисност с оглед страховете и претенциите на Русия, както Русия отново да се върне към курса на ползотворно всестранно сътрудничество със Запада. На първо място, стои възловия въпрос за Крим и Украйна. Тук се изисква „голям компромис\" основан на реална политика, а не на нереални очаквания, че Русия ще върне Крим. Въпросът е какво Запада ще получи срещу признаване на Крим за руски. Най- малкото би било отказ от Русия да подкопава териториалната цялост на Украйна в Източната й част.  А този компромис да даде старт на коренно преустройство на отношенията Русия - Запад в интерес на двете страни, което да обхване основните сфери на международните отношения и особено контрола на въоръженията и геополитическо сътрудничество в такива региони като Близкия изток. Ударите срещу Сирия от САЩ, Великобритания и Франция показват колко е крехък международния ред в момента, и колко неефективни са устава на ООН и принципите на международното право. И колко важно е да се постигне разбирателство между Русия и Запада на нова основа. Но за постигането на тези цели се иска и нов тип лидерство и поемане на отговорност подобно на Кенеди и Хрушчов през 60-те, на Горбачов и Рейгън през 80-те на миналия век. Дали Путин и Тръмп  или европейските лидери като Макрон и Меркел са готови за такъв обрат в сегашния опасен за световния мир курс – стои като отворен въпрос.", "date": "2018.04.20", "title": "Как ще приключи новата Студена война"}
{"url": "http://standartnews.com/svyat/soros_mesti_otvoreno_obshtestvo_ot_budapeshta_v_berlin-370703.html", "text": "Фондация \"Отворено общество\" на американския милиардер Джордж Сорос закрива офиса си в Будапеща и премества централата на операциите си за Източна Европа в германската столица, съобщи австрийският в. \"Ди Пресе\". Това ще стане до 31 август, като първоначално фондацията временно ще се установи във Виена, а след това за постоянно в Берлин. Причини за закриването дейността на \"Отворено общество в Унгария не се посочват. Критичните към управляващите неправителствени организации и по-специално подпомаганите от Сорос обаче бяха обект на растящ натиск от спечелилия трети пореден мандат унгарски премиер Виктор Орбан. \"Ще ме разберете, ако не се скъсам от рев заради напускането на фондация \"Отворено общество\", иронично подхвърли премиераът пред общественото радио MR1 вчера.", "date": "2018.04.20", "title": "Сорос мести \"Отворено общество\" от Будапеща в Берлин"}
{"url": "http://standartnews.com/svyat/dva_vlaka_se_udariha_nad_30_dushi_sa_raneni-370672.html", "text": "Два влака се удариха на гарата в австрийския град Залцбург. По предварителни данни са пострадали между 35 и 40 души. Инцидентът е станал рано сутринта, когато маневриращ локомотив е прикачал вагони към влаковата композиция, пътуваща по маршрута Цюрих - Виена, и се е врязал в стоящия на коловоза пътнически влак. Повечето от пострадалите са получили леки травми. Причините за произшествието се установяват. Няма прекъсване на движението на влаковете.", "date": "2018.04.20", "title": "Два влака се удариха, над 30 души са ранени"}
{"url": "http://standartnews.com/kultura/opashka_za_izlozhba_na_vezhdi_v_lyuksemburg-370695.html", "text": "Опашка от ценители се подреди пред прочутата Галерия 88 в Люксембург, за да види скулптурите на Вежди Рашидов и живописните платна на Николай Янакиев. За откриването на изложбата дойдоха колекционери, меценати, депутати, банкери, хора на изкуството. Експозицията, която гостува в едно от най-авторитетните европейски арт пространства, беше подредена от известните галеристки Снежинка и Юлита Попови. Галерия 88, разположена в самия център на Люксембург, е позната не само като забележително място за култура,  но и като школа по изобразително изкуство. Първи, които дойдоха да поздравят Вежди Рашидов и Николай Янакиев за най-новите им творби, бяха д-р Марк Догингер – меценат и колекционер, един от най-влиятелните хора в Люксембург, Филип Депортер – шеф на Banque de Luxembourg, д-р Клод Делкур – колекционер, Жозеф Селис – изтъкнат  изкуствовед, Силия Ленарс – една от най-известните колекционерки, която притежава и творби на прочути български художници. Експредседателят на 44-тото Народно събрание Димитър Главчев също бе сред официалните гости на събитието. Тук бяха още Александър Арабаджиев – съдия в Съда на ЕС в Люксембург, Илиана Иванова – член на Европейската Сметна палата, Марияна Кънчева – съдия в Общия съд в Люксембург, проф. Евгени Танчев – генерален адвокат в Съда на ЕС. Интересът към изложбата е много голям, затова тя ще остане в Люксембург до края на май.", "date": "2018.04.20", "title": "Опашка за изложба на Вежди в Люксембург"}
{"url": "http://standartnews.com/biznes/nov_magazin_na_net1_otvori_vrati_v_mladost_3-370648.html", "text": "На специално събитие за клиенти и гости, което се проведе на 16.04.2018 г., бе даден старт на работата на новия клиентски център на алтернативния телекомуникационен оператор на столичани - NET1. Новият магазин се намира в столичния квартал Младост 3 на адрес  , като ще обслужва нарастващия брой от настоящи и бъдещи клиенти. В него, те ще могат да изберат своя продукт от предлаганитеe от компанията - оптичен интернет, кабелна телевизия, както и новата продуктова линия за автоматизация на дома и офиса. Петър Ризов – управител на NET1, официално преряза лентата, като се обърна към гостите на събитието с думите: \"Отваряме поредния си магазин, за да бъдем близо до Вас, за да можете лесно да общувате, да се информирате, но и да споделяте. Държим на тази комуникация и на този тип двустранна връзка, защото извън качеството и разнообразието, което ще получите като потребители на услугите на NET1, ние се стремим да създаваме и дългосрочни партньорства и приятелства.\". Новият магазин е 18-ти, като мрежата на NET1 постоянно се разширява, давайки възможност за по-лесен и бърз достъп на повече софиянци до продуктите, промоционалните пакети, по-бързо и качествено обслужване като клиенти на водещия за столицата телекомуникационен оператор.  е алтернативният телеком на град София. Компанията има повече от 10 години опит в предоставянето на интернет и телевизия за домашни потребители, както и в разработването на интегрирани решения за бизнес клиенти. В отношенията си с всеки клиент NET1 се стреми да изгражда дългосрочно сътрудничество, осигурявайки качествена и надеждна услуга, с гарантирани параметри и ниво на обслужване, гъвкава ценова политика и незабавна реакция при евентуални проблеми.", "date": "2018.04.20", "title": "Нов магазин на NET1 отвори врати в Младост 3"}
{"url": "http://standartnews.com/biznes/fibank_beshe_otlichena_kato_kompaniya_na_godinata-370683.html", "text": "Fibank (Първа инвестиционна банка) беше отличена с награда по време на четвъртото издание на бизнес форума „Компания на годината – Успехът на фокус\". Събитието, организирано от сп. Bulgaria Business Review, сп. Business Lady и Business Lady Club, се проведе в хотел „Маринела\" под патронажа на вицепремиера по икономическата и демографска политика Валери Симеонов. Присъстваха също заместник-министри от правителството и представители на компании от различни сфери на бизнеса. Призът на Fibank бе присъден в категория „Финансов сектор\" за „Иновации и непрекъснато повишаване качеството на предлаганите продукти и услуги\". Наградата получи г-жа Севдалина Василева, Изпълнителен директор и член на УС на Fibank. Тя благодари за признанието и доверието на клиентите. През март тази година Fibank представи специалната програма Smart Lady, насочена към жени предприемачи и управители на бизнес, които заемат ключови позиции в своя бранш. Програмата включва не само възможности за кредитиране, а и редица други финансови и нефинансови решения, които да предложат на дамите подкрепа, сигурност и спокойствие. Наградите „Компания на годината\" целят да отличат добрите бизнес практики и да фокусират общественото внимание върху иновативни и актуални модели за управление на бизнеса и компанията, като по този начин се поощри предприемачеството сред българската общественост. По време на форума бяха разгледани ключовите компетенции, които се необходими на съвременния човешки ресурс и тенденциите в глобализирането на икономиката и пазарите.", "date": "2018.04.20", "title": "Fibank беше отличена като компания на годината"}
{"url": "http://standartnews.com/biznes/shte_tsifrovizirame_zemedelieto-370686.html", "text": "Вярвам, че цифровизацията в земеделието ще ни помогне да преодолеем предизвикателствата, които имаме като климатични промени, дигитализацията и очакванията на гражданите и бизнеса. Това каза министърът на Българското председателството на Съвета на Европа Лиляна Павлова. Тя изрази надежда, че следващите усилия ще бъдат насочени към изграждането на ай ти стратегията в земеделието, в инвестиране на дигиталните умения, в широколентовия достъп и в такъв тип инфраструктура. Иновациите в сектора трябва да бъдат подкрепени, защото за всички нас е важно да имаме качествени храни, каза министърът. Лиляна Павлова подчерта, че към 2020 г. 9 от 10 работни места ще изискват дигитални умения, което означава умения, обучение, квалификация и преквалификация на секторите, включително и на земеделието. Тя посочи още, че част от приоритетите на Българското председателство са под наслова за дигитална трансформация, дигитална икономика и умения и всичко това трябва да има своята финансова подкрепа. В тази връзка дебатът за бъдещата финансова рамка и ОСП са много важен аспект през 2018 г., за да знаем къде ще бъдем през 2030 г.. \"Имаме и волята и желанието да чуем всички гледни точки и да постигнем не само политическото съгласие по тези теми, но и да погледнем от експертна гледна точка и да видим кои са най-новите технологии, в които да вложим усилията си. Вярвам, че в България имаме какво да допринесем за този процес\", каза още министър Павлова.", "date": "2018.04.20", "title": "Ще цифровизираме земеделието"}
{"url": "http://standartnews.com/biznes/andrey_novakov_bg_predpriemachite_da_ne_se_podtsenyavat_sami-370697.html", "text": "Ден, след като евродепутатът от ГЕРБ/ЕНП Андрей Новаков беше избран за главен преговарящ на ЕС за кохезионните фондове, той пристигна в Благоевград. Там пред младежи и граждани на града той представи първата българска програма A.L.E.C.O., на която е автор. Десетки хора се събраха в петък в зала „22 септември\", за да научат повече за тази програма и как може да кандидатстват за нея. „След две години труд, след доста перипетии, след опровергаването на много скептици, програмата стартира. Тя насърчава 120 пълнолетни предприемачи, без ограничение във възрастта, да осъществят мечтата си. Условията са кандидатите да имат стартирал бизнес (самостоятелен или в партньорство) през последните три години, да притежават изпълним бизнес план и обвързващ ангажимент за стартиране на бизнес или вече да са взели участие в „Еразъм за млади предприемачи\", обясни пред аудиторията Андрей Новаков. За целта са предвидени средства за пътни разходи и 1000 евро за всеки от трите месеца престой зад граница. „Може да се пътува до три държави – в Силициевата долина в САЩ, в Сингапур и в Израел. За първите две пътните разходи са до 800 евро, а за третата – до 600 евро. Изборитъ им никак не е случаен – за Силициевата долина всеки знае, че е едно от най-добрите места за високотехнологични компании, Сингапур пък е една от най-добрите локации за бизнес, а в Израел има най-много учредени фирми на глава от населението.  Посредническите организации за кандидатите да се възползват от Програмата A.L.E.C.O. са Фондация „Клъстер информационни и комуникационни технологии\", Фондация „Помощ за благотворителността в България\" и Софийски университет „Климент Охридски\". „Парите, които се отпускат по програмата, покриват към 75-85% от необходимите общи разходи на човек. Но трябва да има и собствено участие с пари, за да се старае всеки да вземе най-доброто от компанията, в която ще бъде. Програмата не е за всеки. Но ще се радвам и ще има смисъл, ако поне двама души се върнат тук и развият бизнеса си, отворят нови работни места. Трябва да сте активни, защото първите по време ще са първи по право\", подчерта Андрей Новаков. Евродепутатъ призна, че разчита изцяло на съзнанието на участниците. Защото не е изключено някой да вземе парите и да не стъпи в компанията, а да ходи на плаж. „Приемете го като инвестиция във вас. Получавате подкрепа, но дали ще успеете зависи от самите вас. Искам да ви дам един съвет – не се подценявайте. Не отстъпвате в нищо на вашите връстници в чужбина. Не се чувствайте като втора ръка хора, а имайте самочувствие. Удовлетворен съм, че Европейската комисия прие програма, предложена от българин. Евродепутатите идват и си отиват, но остава направеното от тях\", каза Андрей Новаков. Той не скри емоцията си, че е в града, в който е започнал неговият път нагоре. „Искам да благодаря на кмета д-р Атанас Камбитов, че повярва преди години в едно момче, което пристигна в Благоевград с автобуса от Пловдив. В тази община научих много, затова при всяка възможност идвам с огромна радост тук\", призна евродепутатът. „Преди два дни Андрей Новаков ми съобщи, че е избран за главен преговарящ по основния регламент за Европейските структурни и инвестиционни фондове след 2020 г. Зарадвах се повече от него. Неговият път тръгна от Благоевград и ние сме страшно горди от това, което постигна, и то само в рамките на половин мандат като евродепутат. За първи път българин бива избран на тази позиция\", каза кметът Атанас Камбитов, който бе гост на форума. Той подчерта, че Новаков е добрият пример как младите могат да успеят – с упоритост, труд и способности. „Веднъж като служител на общината бе в командировка в Брюксел. Оказа се, че с автобуса ще закъснее за държавния си изпит, а пари за самолетен билет няма. Казах му, че аз ще му дам парите за самолетен билет, без да ми ги връща, за да може да вземе държавния си изпит. Това е една от най-добрите ми инвестиции\", припомни с усмивка кметът. Д-р Атанас Камбитов бе категоричен, че Програма  A.L.E.C.O. е доказателство, че Андрей не спира да помага на младите хора, в случая на младите предприемачи, на които се осигурява близо 4000 евро финансов ресурс за стартиране или развитие на бизнеса.", "date": "2018.04.20", "title": "Андрей Новаков: БГ предприемачите да не се подценяват сами"}
{"url": "http://standartnews.com/sport/big_bradar_i_zakonovi_promeni_shte_boryat_futbolnoto_huliganstvo-370694.html", "text": "Всички по стадионите ще бъдат наблюдавани, ще монтираме допълнителни камери. Това заяви министърът на вътрешните работи Валентин Радев на брифинг след срещата между институциите на националния стадион „Васил Левски\", на която бяха обсъдени мерки за справянето с футболното хулиганство. Той дойде с черна превръзка на едното око. Повод за срещата стана инцидентът по време на футболен мач между отборите на „Левски\" и „ЦСКА - София\", при който след хвърлена бомбичка от страна на фенове в сектор „Б\" тежко пострада 24-годишната полицай Гергана Зашева. По думите на Радев, освен допълнително видеонаблюдение, феновете, посещаващи спортни мероприятия, ще бъдат подлагани на още по щателно претърсване, за да не се допуска вкарването на забранени предмети в стадионите. Спортният министър Красен Кралев пък обеща законови промени. \"От години българският спорт става заложник на една шепа хулигани. Голяма част от тях са с криминално досие и те тероризират и фенове, и зрители, и съдии и треньори, обясни той. - Всички сме обединени около идеята, че досегашната форма за борба с тези уродливи явления не е много ефективна. Смятаме, че основният пропуск е, че законът се концентрира върху санкции на клубовете. Оттук нататък, всички дългосрочни промени, които ще правим, ще изповядват философията за засилване на личната отговорност\", подчерта министър Кралев. По думите му ще се работи и върху нова Наредба за сигурността на спортните обекти и съоръжения, чието изработване ще вземат участие експерти от МВР и МРРБ. „Ще изискваме от всички клубове да бъдат поставени камери. Такива камери, каквито министерството изисква. Ще бъдат зададени стандарти за сигурност на стадионите, които ще настояваме да бъдат спазвани, без изключение. Като имат пари да дават по 20 000 лева заплати на футболисти, ще имат пари да дадат и за оборудване на стадионите си с камери\", аргументира се министър Кралев. Той допълни, че е обсъждане и вариант за поименна продажба на билети, за да се знае самоличността на всеки футболен фен, който влиза на стадиона.", "date": "2018.04.20", "title": "Биг Брадър и законови промени ще борят футболното хулиганство"}
{"url": "http://standartnews.com/mneniya/kak_shte_priklyuchi_novata_studena_voyna-370705.html", "text": "Спорен е въпросът дали светът навлиза в нова Студена война, но е ясно че в международните отношения се наблюдава силно изостряне на  геополитическите, идеологическите и икономически сблъсъци между Запада (САЩ и ЕС) и Русия. Засега водещи са геополитическите фактори, които отразяват процеса на противопоставяне от Русия на хегемонната роля на САЩ като глобална сила и опита й за извоюване на свой периметър и зони на влияние. Това се отнася както за Европа, така и за нейната  периферия от бившия Съветски съюз и регионални сфери, особено Близкия изток и най-вече в Сирия. Всъщност след 2007 година, след прословутата реч на Путин в Мюнхен, Русия поиска да й се признае  статут на велика сила в процеса на трансформация на света от еднополюсен в многополюсен. Русия се ангажира да е водещ фактор в този процес, за което най-видно явление бе създаването на Евразийския съюз като алтернатива  на ЕС и НАТО. Русия ясно даде да се разбере, че няма да пропусне да привлече в своята орбита редица европейски държави (напр. Унгария, Гърция, България, Сърбия и др.).  Също така прие за естествено бившите съветски републики да станат част от Евразийския съюз и оказва натиск в тази насока. Основното оплакване на Русия бе, че Западът не се съобразява с нейните интереси що се отнася до националната й сигурност като разширява НАТО на „изток\". Към това се добавя и обвинението срещу Запада, че подобно на тази в Украйна. След събитията в Украйна и  анексията на Крим започна рязко влошаване на отношенията между Запада и Русия, като западните държави наложиха санкции на Москва, които действат и до днес. Нещата се влошиха още повече след отравянето на Скрипал и дъщеря му. Москва от своя страна с намесата си в Сирия откри нов фронт срещу Запада с подкрепата на режима на Асад и опита да разбие коалицията на САЩ и други западни държави, подкрепящи противниците на Асад. Следователно в момента имаме щирокомащабна конфронтация между Русия и Запада с риск да прерасне в още по опасни сблъсъци, включително военни, особено в Близкия изток. На този фон се поставят редица въпроси като един от тях е възлов- какви шансове има Москва да оспори и евентуално минира водещата роля на Запада и особено САЩ в глобален мащаб? Има ли тя ресурс да се впусне в тежка конфронтация  със Запада  и да постигне своите цели на глобална сила? Въпреки че Русия  притежава  огромен военен арсенал от най-нови оръжия, както се похвали  Путин, военната мощ сама по себе си  може да предизвиква напрежение в света и осигури на Русия определено геополитическо предимство – например в Сирия. Но тя на Русия. Това бе поуката от миналата Студена война, която Съветския съюз безславно загуби. Защото освен военна сила, Русия не може да предложи нито на своя народ, нито на другите народи по света привлекателна социално политическа и икономическа алтернатива. Въпреки че в нейната история тя се слави с победите над Наполеон и Хитлер, които и днес се ползват от великодържавниите идеолози на Русия за помпане на самочувствие, в последните двеста години руската империя преди и след идването на комунизма се е градила на политическия авторитаризъм, съчетан с изостанала икономика, базирана главно на подземните ресурси и значима военна сила, а днес и ядрена държава, която може да унищожи света и себе си. Днес тя може да навреди на Запада водейки хибридни войни, може тук там да формира антизападни съюзи, да се намесва във вътрешния живот на западните демокрации, но признание за желаната й роля на глобална алтернатива на Запада тя няма перспективи да получи. При една нова надпревара във въоръжаването въпреки руския инат и шовинизъм, Русия ще я загуби с тежки социално-окономически последици за собствения народ, както стана със Съветския съюз. С други думи, при новия курс на „ великодържавна самоизолация\", както пише известния руски учен Александър Ципко,  Путин и окръжаващия го елит заложи на „волевия силовик с руски национален характер\" с жажда за възстановяване на руската свръхдържавност. И зад тези болезнени амбиции „стои неспособността да се осъзнае мащаба на цивилизационното изоставане на Русия от развитите страни на Запада\", казва Ципко. Затова реалната алтернатива пред Запада и Русия за да се спре с тази опасна конфронтация е елитите в страните на ЕС и НАТО и други западни държави, както в Русия, да променят своите стратегически визии за развитието на света. Нужна е нова дефиниция на взаимните интереси и нови правила за ограничаването на спиралата на въоръжаване и опасностите от военен сблъсък, особено след като ООН не се справя с тази задача. Западът трябва да прояви по- голяма чувствителност и комромисност с оглед страховете и претенциите на Русия, както Русия отново да се върне към курса на ползотворно всестранно сътрудничество със Запада. На първо място, стои възловия въпрос за Крим и Украйна. Тук се изисква „голям компромис\" основан на реална политика, а не на нереални очаквания, че Русия ще върне Крим. Въпросът е какво Запада ще получи срещу признаване на Крим за руски. Най- малкото би било отказ от Русия да подкопава териториалната цялост на Украйна в Източната й част.  А този компромис да даде старт на коренно преустройство на отношенията Русия - Запад в интерес на двете страни, което да обхване основните сфери на международните отношения и особено контрола на въоръженията и геополитическо сътрудничество в такива региони като Близкия изток. Ударите срещу Сирия от САЩ, Великобритания и Франция показват колко е крехък международния ред в момента, и колко неефективни са устава на ООН и принципите на международното право. И колко важно е да се постигне разбирателство между Русия и Запада на нова основа. Но за постигането на тези цели се иска и нов тип лидерство и поемане на отговорност подобно на Кенеди и Хрушчов през 60-те, на Горбачов и Рейгън през 80-те на миналия век. Дали Путин и Тръмп  или европейските лидери като Макрон и Меркел са готови за такъв обрат в сегашния опасен за световния мир курс – стои като отворен въпрос.", "date": "2018.04.20", "title": "Как ще приключи новата Студена война"}
{"url": "http://standartnews.com/balgariya/sanatoriumat_v_pomorie_gotov_da_lekuva_ot_may-370691.html", "text": "Военният санаториум в Поморие може да отвори врати през май след сериозен ремонт и обновяване. Чака се само разрешителното за медицинска дейност, което Министерството на здравеопазването бави повече от месец и половина. След тежки спорове за бъдещето на здравното заведение кабинетът реши през февруари 2017 г. то да бъде извадено от ВМА и да остане държавна собственост като клон на Многопрофилната болница за активно лечение и рехабилитация (МБПЛР) „Вита\" във Велинград, която е търговско дружество на Министерството на отбраната. Аспирации към санаториума имаше кметът на Поморие Иван Алексиев, който настояваше базата да бъде прехвърлена на общината. Опонентите му обаче настояваха, че това може да доведе до последваща приватизация на уникалната лечебница. „Трябва да благодарим на премиера Борисов, на министър Каракачанов, на заместниците му във военното министерство, на Министерски съвет, както и на военно-патриотичните организации, защото не допуснаха мафиотите да откраднат най-атрактивния имот на цялото Черноморие – бившият военен санаториум в Поморие\", заяви управителят на МБПЛР „ВИТА\" ЕООД – клон Поморие д-р Любомир Крантев. Той припомни, че санаториумът има уникално разположение, намира се на два бряга – между Черно море и Поморийското солено лечебно езеро. За по-малко от година д-р Крантев и неговият екип преобразиха занемарения обект.  Днес основните сгради са ремонтирани и укрепени отвътре и отвън. Подменена е  мебелировката, лекарските кабинети са преоборудвани, ремонтирана  е опасната и разпадаща се покривна и подова конструкция, поставено е видеонаблюдение и дворно осветление, изградени са вентиалционна и противопожарна система. Кухненският салон за пациенти е изцяло модернизиран. Следващите действия, които ще се извършат по изготвен  план, одобрен от Министерство на отбраната, са оборудване на всички кабинети, канцеларии и болнични стаи и попълване на щата с необходимия персонал. Всичко това изстреля „ВИТА\" директно до второ ниво на компетентност  по физикална и рехабилитационна медицина. Това ниво позволява лечебното заведение да сключи  договор и с НЗОК. Обезпокоително е, обаче, защо разрешителното за медицинска дейност  не е издадено от Министерството на здравеопазването и до този момент, коментира д-р Крантев. „ВИТА\" – клон Поморие има положителна оценка от РЗИ-Бургас и РЗИ-Пазарджик и отговаря на условията в Наредба №49 и закона за лечебните заведения. Становище с протокол от регионалните здравни инспекции са изпратени в МЗ с искане за даване на разрешение за реализиране на медицинска дейност. „ВИТА\" ЕООД е в патримониума на Министерството на отбраната. Лично министър Каракачанов е разговарял със здравния министър Ананиев за ускоряване на процесите в законоустановения срок - 75 дни. Той изтече преди един месец. Има подадена жалба до МЗ, която също е оставена без отговор и уважение. Без това разрешение ние не можем да назначим медицински персонал, не можем да работим като болница, държавата започва да губи, вместо да акумулира средства от своя обект. Липсата на разрешително за медицинска дейност не ни позволява да кандидатстваме за друго разрешително, а именно – за добиване на лечебна луга и кал. Очакваме този „вълшебен\" документ и започвам да се притеснявам да не се е намесила отново мафията. В края на месец май трябва да започнем да приемаме пациенти\", изтъкна управителят на „ВИТА\". В действителност десетки граждани от цялата страна очакват с нетърпение болницата да заработи. Това се потвърждава от ежедневните телефонни обаждания и мейли със заявки за резервации, които приемат служителите на „ВИТА\" в Поморие. Общината обаче не се е отказала от битката за имота. „Последният акт на кмета на Поморие е ново дело. Иска „ВИТА\" да докаже пред съда, че държавният имот в Поморие е държавен. Имотът е на Министерство на отбраната и това е потвърдено с две решения на Министерски съвет в двата мандата на премиера Бойко Борисов. Не мога да разбера чии интереси обслужва поморийският кмет и защо тръгва срещу държавния интерес и премиера Борисов, след като е издигнат за втори кметски мандат от партия ГЕРБ\", заяви д-р Крантев. Намеренията на управителя и служителите на „ВИТА\" са в края на месец май – началото на юни болницата да отвори официално врати като лечебно заведение.", "date": "2018.04.20", "title": "Санаториумът в Поморие готов да лекува от май"}
{"url": "http://standartnews.com/biznes/borim_gradushkite_sas_zastrahovka_kasko-370698.html", "text": "Собствениците на автомобили, сключили доброволно застраховка \"Автокаско\", както и хората със застраховка \"Имот\" ще плащат косвено за борбата с градушките, тъй като ледени зърна падат както над нивите, така и в градовете. Това стана ясно обясненията на земеделския министър Румен Порожанов относно публикуваната преди месец концепция за покриване на щетите от бедствия в земеделието. Защитата от градушки засяга косвено и пряко урбанизираните територии и градовете, над които също пада градушка, а не само над селскостопанските площи, обясни министър Порожанов. Ако мерките за борба с градушките се прилагат само над селата, облаците стават още по-буреносни над градовете, допълни той. Тъй като застрахователните компании косвено имат полза от мерките за борба с градушките, защото се намалява щетимостта по \"Каско\" и имотните застраховки, те трябва да правят вноски към бъдещото държавно предприятие за борба с градушките, категоричен е министър Румен Порожанов. Идеята е да се отделят по 0.8% годишно от премийния приход по \"Каско\" на всеки застраховател, посочи министърът. Целта е да се събират годишно около 5-6 млн. лв. от застрахователите специално за борба с градушките. Регистрираните земеделски производители също ще плащат задължително такса \"градушка\" по 50 ст. на декар. Ако отпадне идеята за вноски от застрахователните компании, то фермерите ще трябва да плащат много повече, коментира Румен Порожанов.", "date": "2018.04.20", "title": "Борим градушките със застраховка \"Каско\""}
{"url": "http://standartnews.com/sport/edin_mach_bez_publika_za_levski_zaradi_ranenata_politsayka-370687.html", "text": "Дисциплинарната комисия към Българския футболен съюз реши да накаже за една среща без публика Левски. Санкцията идва заради инцидента по време на мача с ЦСКА-София преди два дни, когато пострада полицайка след хвърлена бомбичка. При това положение \"сините\" ще играят без фенове двубоя срещу Верея утре, а реванша за Купата на България срещу \"червените\" в сряда ще бъде пред погледа на привържениците. Освен това клубът е глобен малко повече от 15 000 лева (4000 лв. и 11 300 лв. по различни членове), както и да заплати щетите върху стадиона.", "date": "2018.04.20", "title": "Един мач без публика за Левски заради ранената полицайка"}
{"url": "http://standartnews.com/mneniya/ivinela_samuilova_za_dneshniya_chovek_bog_e_novina-370693.html", "text": "- Душата на България не е нещо, което има конкретно място или за което има готово определение. Не е и абстрактно понятие. Душата на България, според мен, е огледало на душата на всеки един от нас. Как преживяваме България, каква емоция влагаме, каква мисъл, какво отношение към природата, към културно-историческото наследство, към случващото се в държавата днес - това е нейната душа. Всички сме отговорни за доброто душевно състояние на родината си. - Все още жизнеспособна, макар и пообъркана и поунила. Каквито сме ние. Пламъкът е поугаснал, но надеждата още тлее. Любовта и грижата ни могат да я съживят. Нужна е също отговорност, както и непримиримост към всичко онова, което застрашава оцеляването й. - Глобалната агресия срещу идентичността - натискът личността да бъде обезличена на всякакво ниво. Националното съзнание е лично, но и колективно - и като колективно, то съдържа повече възможности за съпротива. Затова националното и традиционното е толкова атакувано в наши дни Мултикултуризмът е опит за колективно обезличаване. Д-р Найден Шейтанов, един от най-прозорливите ни душеведи, преди 100 години нарича най-деструктивния процес \"разбългаряване на българщината\". Процес, който продължава и днес - по много различни начини както отвън, така и отвътре. - Много съм разсъждавала по този въпрос. Поставям го и в един от пътеписите. Има някакъв огромен парадокс. Как народ, създал феномен като българското Възраждане, народ, който буквално възкръсва от пепелта, който демонстрира такава чутовна духовна сила и интелектуална зрялост, може да се превърне в бай Ганьо? Видният ни народопсихолог Иван Хаджийски смята, че причината за тази метаморфоза се корени в бедността. След Освобождението България трябва да догонва в напредъка им европейските страни и е принудена да прави това със собствените си оскъдни средства, докато те ползват заграбеното от колониите си. Но докато се опитва да изравни крачка с Европа, българинът от парвенюшката средна класа започва да подражава на европееца не в това, което е важно за обществото, а в егоистични прищевки, „в европейски вкусове към живота, европейски образци на харчене; лукс, моди, бижута, декоративен блясък и всевъзможни средства за показ\", обяснява Хаджийски. Започва сляпо преклонение пред чуждото - и отрицание и заклеймяване като по-лошо на родното. Преди 150 години Добри Войников нарече \"криворазбрана цивилизация\" този начин на мислене и поведение, който ни саботира като държава и днес. Егоистичният стремеж към дребен личен комфорт заменя високата мярка, която народните будители и общественици поставят за социалното развитие и напредък. После идват комунистите и избиват интелектуалния и духовен цвят на нацията. За съжаление, след свалянето на режима, не успя да се случи второ Възраждане на България. Нямаше как - тези, които можеха да го поведат, бяха мъртви. Но по-страшното, може би, е, че бе посегнато и на вярата в Бог. Да не забравяме, че националното Възраждане бе подето от духовниците и възприето от народа като Божие дело. Душата на България е сакрална категория - десакрализацията й я обезценява. Когато нещо престане да бъде свещено за човека, то губи своята стойност. - Държим се като хора, които са изгубили Бог. Липсва истинно богознание и богомислие. Човек се опитва да запълни глада си за Бога с каквото е достъпно и разбираемо за него. Не знам дали се държим като езичници - езичеството е много религиозно, макар и не по християнски. На Христос не Му се е налагало да убеждава езичниците, че има Бог, а само да промени представата им за Него. За днешния човек обаче Бог като че ли е новина, при това не особено приятна. Пред един Бог, който поставя условия и има изисквания за начина, по който човек живее, същият този човек предпочита един социум, който обещава все повече срещу все по-малко усилия от негова страна. В този смисъл, по-скоро се държим като хора, които предпочитат една не толкова задължаваща, абстрактна форма на псевдодуховност, която да напасваме към собствените си нужди и желания. Истинската религиозност обаче е с обратен знак - човек да напасне живота си според нормите на божественото. Само така може да има израстване и разширяване - не като смалим мащаба на съвършенството до егоистичните си интереси, а като разширяваме собствените си граници, за да поберем повече от мярката на Бога в себе си. - Всяко пътуване е и продължава да бъде необикновено. Където и да отида - независимо по кое време на годината или колко затънтено е мястото, преживяването е невероятно в най-буквален смисъл. Попадам на интересни хора, откривам чудни истории, получавам важни прозрения. Както споделям и в книгата, душата на едно място не е в даден обект от туристически справочник, а в духовното съдържание, което човек открива, когато отиде някъде и което отнася със себе си. Това се опитвам да предам - начинът, по който съм преживяла всяко пътуване и по който съм го осмислила - с надеждата тази информация да бъде полезна на читателите и да им послужи за вдъхновение. - Патриотизмът се възпитава, а географията и историята са инструменти на това възпитание. И в това отношение нашите инструменти са добри. И в географски, и в исторически, и в културен аспект има стабилна основа, върху която подобно възпитание може да стъпи. Но патриотизмът не е просто обикновено възпитание. Той по-скоро се \"вдъхновява\". А вдъхновението е порив, който се предава отвътре навън. Ако гледаме на патриотичното чувство като на вид любов, то тази любов, като всяка друга, трябва да се събуди, трябва да се подклажда, трябва да се обгрижва от най-ранна възраст. Добре е децата да знаят кой е най-високият връх в България, но усещането им ще бъде различно, ако извървят пътеката до него, ако вдишат въздуха там горе, ако чуят плющенето на българския флаг под напора на вятъра. Ако чуят някоя легенда, ако си откъснат някоя билка, ако им се разкаже защо Рила планина за нас е \"светиня\", както я нарича Вазов. Или да посетят някое от местата от учебниците по история. Но не формално, а по един по-вълнуващ начин. Така че да съпреживеят това минало и да го съотнесат към себе си, към собствения си живот днес, към делата си, към мисленето си, към преживяванията си. Да бъдат заразени от величието. Да превърнат примерите от миналото - и добрите, и лошите, в реален коректив. Ние, възрастните, трябва да открием този начин да вдъхновяваме. Но първо самите ние трябва да успяваме да поддържаме патриотичното чувство живо в нас, за да може то да зарази и младото поколение. Семейството, училището, творците, държавниците - цялото общество трябва да се ангажира с това да запази душата на България жива. - Хората усещат заплахата от обезличаването, за което споменах. У тях се поражда естествена съпротива към това, което им се внушава като истина и норма на живеене, но което те интуитивно преживяват като чуждо и дори враждебно на всичко, което са, в което вярват, което ги определя, което формира опорите на живота им - и физически, и емоционални, и духовни. Затова те започват да търсят потвърждение, че техните мироглед и интуиция за живота са верни. И когато намерят подобно потвърждение, изпитват облекчение. \"Бабо, разкажи ми спомен\" в голяма степен е точно това. Печели доверие, понеже е лична история за много от читателите - подобна на която много от тях могат да разкажат. Книгата възстановява обругаваната приемственост на традиционно-ценното, потвърждава стойността на предавания опит и разбиране за живота. Освен това личното преживяване се разширява, става споделено, защото се съпреживява по един и същи начин от много хора, а това води до духовно сплотяване. Но тази книга, мисля, дава и едно друго успокоение, което е не по-малко важно - тя примирява народната традиция и каноничната вяра. Богословското образование ми дава увереността да надскоча конфликта между \"бабините деветини\" и \"попските приказки\", защото нивото на този конфликт е точно толкова елементарно, колкото определенията в кавичките. Елементарно е, защото ние всъщност в еднаква степен сме изгубили както разбирането за смисъла на традиционната обредност, така и за същността на християнството. Аз заложих на това, което свърза народната култура и църковната вяра - стремежът на предците ни към небесна мярка за земния им живот. Именно този стремеж ги е карал ежедневно да прекрачват от дребното към великото, от пошлото към святото, от временното към вечното. Това е коренът на националното дърво на живота, чиито плодове наричаме \"традиционни ценности\". Затова, според мен, най-важното е на първо място да възстановим изгубеното чувство за Бога за преживяването на света и живота ни като Божие творение, като Божи промисъл. Това придава различна перспектива, хвърля различна светлина върху осмислянето на всяко наше дело, на отношението към себе си, към другите, към обществото, към земята ни. Не знам какво друго иска да чете българинът, но се радвам, че толкова обикна тази книга. Аз също много я обичам. И както признах в предговора на \"Пътеписи за душата на България\", след нея ми беше трудно да започна да пиша отново. Защото ми се искаше да продължавам да пребивавам в тази махала Не-бесна, която е толкова уютно убежище от бесовете на съвремието. Ще съм щастлива, ако пътеписите бъдат приети от читателите като достойно продължение на темата за родното. - Формално погледнато вероятно има четива, които са по-подходящи за мъжка или женска аудитория. Но в творчеството си винаги се ръководя от това да пиша книги, които се отнасят до общочовешкото - разбира се, винаги в светлината на националното му проявление и осмисляне. - Превеждам от английски интересно изследване върху творческия процес - книга от Михай Чиксентмихай, професор по психология, когото читателите у нас вече познават от \"Поток\". Моят творчески поток засега е на подсъзнателно ниво - имам доста идеи в \"инкубационен период\" и съм ги оставила да се наместват, да се развиват. И дори да се избиват взаимно, ако е нужно, за да изкристализира в някакъв момент тази, която ще разпозная като \"Темата\". - Когато пиша, усещането е, че писането води мен, а не аз него. Самият процес на писане върви някак интуитивно, но оценката за това как се получава, е напълно реална - във всеки момент съм наясно дали е добре или не. И съм адекватна на техническо ниво - в състояние да придавам и променям изразната форма. Малко е шизофренично - едновременно те има и те няма, присъстваш и отсъстваш, но е много вълнуващо - даваш си сметка, че участваш в нещо, което е много по-голямо от теб самия. А ако се опитам аз да задавам мярката или посоката, обикновено се оплитам. Това \"нещо\" не търпи подобни опити за контрол, а и сме твърде мънички, за да контролираме нещо толкова голямо. Затова за мен творчеството е практика за смиряване. А задачата ми като автор е да разпознавам, да следвам и да давам най-доброто от себе си, за да явя на читателите вдъхновението, което получавам, така че да го усетят и те. Благодаря на Бог за тази радост!", "date": "2018.04.20", "title": "Ивинела Самуилова: За днешния човек Бог е новина"}
{"url": "http://standartnews.com/mneniya/mozheshe_li_hitler_da_ne_se_rodi_ili_pone_da_beshe_vzimal_lsd-370681.html", "text": "Обстоятелствата раждат и чудовищата, и героите. Появата на Хитлер е предизвестена.  Някой трябвало първо да изрече, а после да въплъти в конкретна политика лудостите на Стара Европа, довели до две световни войни. Всички лудости – от неоколониализма, през антисеметизма, дори до такива феномени като нудисткото движение и централизираната социалистическа икономика. Некадърният студент от рисувалното висше училище на Виена, героят от Ипер, Сома и Арас, Адолф е този, у когото, след дълго подмятане, се е спрял съдбовния зар. На 20 април преди 129 години... Не смятам да преподавам исторически материализъм, или пък да отричам ролята на личността в историята.  По-скоро да обясня с рождения ден на Хитлер събития като арестуването на кметицата на Младост, боя на конференцията на СДС, че дори и международните успехи на Бойко Борисов от последната година.  Личните качества са важни - вън от съмнение е. Но понякога се струпват обстоятелства като зяпачи на ъгъла на „Гурко\" и „Васил Левски\" наа 17 април... Специализираната прокуратура не от скоро се слави с изяществото на слон в стъкларски магазин. Пример от последните месеци: тържествената пресконференция по случай „разбиването на организирана престъпна група\", свързана с българското изобретение One coin. После настъпи едно клето мълчание... Разбира се, никой не очаква от прокуратурата да е изящна, камо ли от специализираната да е специализирано изящна. Но една подробност – в крайна сметка ние като данъкоплатци им плащаме заплатите, а – още по-лошо – пак ние плащаме глобите, които различни международни съдилища натрисат на България заради нейното изящество. Примери – от тук до хоризонта. Абе... кметицата на Младост да не е тръгнала на президентски изобри? Защото това, което се случи, силно напомня мощен пи ар в нейна подкрепа. Само за четири часа специализираната прокуратура успя да я изкара герой и утре да излезе, че дамата е внучка на Хитлер, пряко участвала в Холокоста и лично обгазила хиляди дечица в Сирия, пак ще е симпатична на гледащото новини население. Боят на конференцията на СДС вероятно държи палмата за най-несръчен пи ар в историята  след запалването на Александрийската библиотека. На изтеклите в медиите кадри се вижда трогателен римейк на прочутата картина „Казаци пишат писмо на султана\". Размята се някакъв лист, а около него – типажи, нарисувани от Иля Репин. От информациите се разбра, че „разбитите авари\", както ги нарече  преди 17 години  президента Стоянов, няма да могат да напишат писмото поради следните причини: не се разбират за общите християн-демократически ценности, не знаят на какъв език да го напишат и най-вече – не са сигурни кой е султанът. Е, как кой е султанът?! Най-вероятно КОЙ ще излезе накрая че E, както традиционно се случва. Запознати твърдят, че всичко било бой за изтънели към жълтопаветната десница обществени поръчки. Аз не го твърдя. Аз искам да вярвам, че е бой за ценности... Въпреки българската история, която ни учи, че по тези географски ширини политик, умрял на дуел няма. Но като казах поръчки, да отбележим една току-що изминала: На 17 април 1492 Христофор Колумб печели обществената поръчка за откриване на Америка, обявена от Фернандо II Арагонски и Изабела Кастилска. Всъщност поръчката била за откриване на пряк път до Индия, но каквото – такова! Парите са похарчени, резултатите следва да бъдат отчетени! Кога е било да се строи  път, пък да не се откраднат някакви обществени пари? В културно отношение днес Америка продължава да е една компромисна Индия, въпреки всичко велико, направено от европейските емигранти през последните 200 години там. Доказателства? А какво ще кажете за  последните Оскари, на които спечели филм за чистачка, правила секс с крокодила Гена За СДСарите  да кажа последно, че са ми тръпка. Поне на моето поколение, де. Сто снимки имам, на които агитирам за тях. Трябва спешно да си родят техен Бойко Борисов. Ама много спешно. Иначе нищо няма да стане. Веднъж вече опитаха да припознаят оригиналния за свой. И той май беше готов също да ги припознае, защото Бойко  е от поколението, за което трите букви значат много. Но те тогава някак плахо, някак като кметица, която си иска рушвет подходиха.. . По тази причина нищо не стана. Сега да се взимат в ръце, защото в противен случай генерал Наско ще понесе байрака на демокрацията. Не че имам нещо против него. Просто е нисичък и съвсем няма да се вижда този байрак в тълпата... Е, как започнах с Хитлер и как така зациклих?!! Аха, да: можеше ли да не се роди? Няма как – личността е важна, но обстоятелствата я създават. Но можеше Адолф поне да друса нещо. Друсащите са по-миролюбиви във всеки случай.  Зациклил, защото на 19 април, 1943-а е създадена думата „циклене\". От velo-cicle. Алберт Хофман се качва на колелото си, след като за първи път в историята е опитал едни хапчета, създадени от него, за да отиде до болницата. Последвали близо 2 часа най-невероятното пътешествие с колело в историята... Хапчетата на немски се наричат Lysergsäure-diethylamid. На български - диетиламид на лизергиновата киселина. На всички езици  просто еЛ еС Ди. Хофман се е надявал да лекува шизофрения, но се оказало, че хапчетата помагат срещу хлебарки Хлебарките изчезват, а на тяхно място се появяват пеперуди, слонове и други приказни неща... Това са прказките на Албърт Хофман, защото има и други Хофманови приказки. Пак немски и пак много странни. Цели две години е имал на разположение Адолф Хитлер, за да срещне Алберт Хофман. Още повече че вторият е обитавал селенията на Третия райх... Но не се е случило. Алберт Хофман доживя до 102 години и почина, пак през април, през 2008-а. Но това е вече другата седмица, на 29-и.", "date": "2018.04.20", "title": "Можеше ли Хитлер да не се роди? Или поне да беше взимал LSD"}
{"url": "http://standartnews.com/kultura/ivinela_samuilova_za_dneshniya_chovek_bog_e_novina-370693.html", "text": "- Душата на България не е нещо, което има конкретно място или за което има готово определение. Не е и абстрактно понятие. Душата на България, според мен, е огледало на душата на всеки един от нас. Как преживяваме България, каква емоция влагаме, каква мисъл, какво отношение към природата, към културно-историческото наследство, към случващото се в държавата днес - това е нейната душа. Всички сме отговорни за доброто душевно състояние на родината си. - Все още жизнеспособна, макар и пообъркана и поунила. Каквито сме ние. Пламъкът е поугаснал, но надеждата още тлее. Любовта и грижата ни могат да я съживят. Нужна е също отговорност, както и непримиримост към всичко онова, което застрашава оцеляването й. - Глобалната агресия срещу идентичността - натискът личността да бъде обезличена на всякакво ниво. Националното съзнание е лично, но и колективно - и като колективно, то съдържа повече възможности за съпротива. Затова националното и традиционното е толкова атакувано в наши дни Мултикултуризмът е опит за колективно обезличаване. Д-р Найден Шейтанов, един от най-прозорливите ни душеведи, преди 100 години нарича най-деструктивния процес \"разбългаряване на българщината\". Процес, който продължава и днес - по много различни начини както отвън, така и отвътре. - Много съм разсъждавала по този въпрос. Поставям го и в един от пътеписите. Има някакъв огромен парадокс. Как народ, създал феномен като българското Възраждане, народ, който буквално възкръсва от пепелта, който демонстрира такава чутовна духовна сила и интелектуална зрялост, може да се превърне в бай Ганьо? Видният ни народопсихолог Иван Хаджийски смята, че причината за тази метаморфоза се корени в бедността. След Освобождението България трябва да догонва в напредъка им европейските страни и е принудена да прави това със собствените си оскъдни средства, докато те ползват заграбеното от колониите си. Но докато се опитва да изравни крачка с Европа, българинът от парвенюшката средна класа започва да подражава на европееца не в това, което е важно за обществото, а в егоистични прищевки, „в европейски вкусове към живота, европейски образци на харчене; лукс, моди, бижута, декоративен блясък и всевъзможни средства за показ\", обяснява Хаджийски. Започва сляпо преклонение пред чуждото - и отрицание и заклеймяване като по-лошо на родното. Преди 150 години Добри Войников нарече \"криворазбрана цивилизация\" този начин на мислене и поведение, който ни саботира като държава и днес. Егоистичният стремеж към дребен личен комфорт заменя високата мярка, която народните будители и общественици поставят за социалното развитие и напредък. После идват комунистите и избиват интелектуалния и духовен цвят на нацията. За съжаление, след свалянето на режима, не успя да се случи второ Възраждане на България. Нямаше как - тези, които можеха да го поведат, бяха мъртви. Но по-страшното, може би, е, че бе посегнато и на вярата в Бог. Да не забравяме, че националното Възраждане бе подето от духовниците и възприето от народа като Божие дело. Душата на България е сакрална категория - десакрализацията й я обезценява. Когато нещо престане да бъде свещено за човека, то губи своята стойност. - Държим се като хора, които са изгубили Бог. Липсва истинно богознание и богомислие. Човек се опитва да запълни глада си за Бога с каквото е достъпно и разбираемо за него. Не знам дали се държим като езичници - езичеството е много религиозно, макар и не по християнски. На Христос не Му се е налагало да убеждава езичниците, че има Бог, а само да промени представата им за Него. За днешния човек обаче Бог като че ли е новина, при това не особено приятна. Пред един Бог, който поставя условия и има изисквания за начина, по който човек живее, същият този човек предпочита един социум, който обещава все повече срещу все по-малко усилия от негова страна. В този смисъл, по-скоро се държим като хора, които предпочитат една не толкова задължаваща, абстрактна форма на псевдодуховност, която да напасваме към собствените си нужди и желания. Истинската религиозност обаче е с обратен знак - човек да напасне живота си според нормите на божественото. Само така може да има израстване и разширяване - не като смалим мащаба на съвършенството до егоистичните си интереси, а като разширяваме собствените си граници, за да поберем повече от мярката на Бога в себе си. - Всяко пътуване е и продължава да бъде необикновено. Където и да отида - независимо по кое време на годината или колко затънтено е мястото, преживяването е невероятно в най-буквален смисъл. Попадам на интересни хора, откривам чудни истории, получавам важни прозрения. Както споделям и в книгата, душата на едно място не е в даден обект от туристически справочник, а в духовното съдържание, което човек открива, когато отиде някъде и което отнася със себе си. Това се опитвам да предам - начинът, по който съм преживяла всяко пътуване и по който съм го осмислила - с надеждата тази информация да бъде полезна на читателите и да им послужи за вдъхновение. - Патриотизмът се възпитава, а географията и историята са инструменти на това възпитание. И в това отношение нашите инструменти са добри. И в географски, и в исторически, и в културен аспект има стабилна основа, върху която подобно възпитание може да стъпи. Но патриотизмът не е просто обикновено възпитание. Той по-скоро се \"вдъхновява\". А вдъхновението е порив, който се предава отвътре навън. Ако гледаме на патриотичното чувство като на вид любов, то тази любов, като всяка друга, трябва да се събуди, трябва да се подклажда, трябва да се обгрижва от най-ранна възраст. Добре е децата да знаят кой е най-високият връх в България, но усещането им ще бъде различно, ако извървят пътеката до него, ако вдишат въздуха там горе, ако чуят плющенето на българския флаг под напора на вятъра. Ако чуят някоя легенда, ако си откъснат някоя билка, ако им се разкаже защо Рила планина за нас е \"светиня\", както я нарича Вазов. Или да посетят някое от местата от учебниците по история. Но не формално, а по един по-вълнуващ начин. Така че да съпреживеят това минало и да го съотнесат към себе си, към собствения си живот днес, към делата си, към мисленето си, към преживяванията си. Да бъдат заразени от величието. Да превърнат примерите от миналото - и добрите, и лошите, в реален коректив. Ние, възрастните, трябва да открием този начин да вдъхновяваме. Но първо самите ние трябва да успяваме да поддържаме патриотичното чувство живо в нас, за да може то да зарази и младото поколение. Семейството, училището, творците, държавниците - цялото общество трябва да се ангажира с това да запази душата на България жива. - Хората усещат заплахата от обезличаването, за което споменах. У тях се поражда естествена съпротива към това, което им се внушава като истина и норма на живеене, но което те интуитивно преживяват като чуждо и дори враждебно на всичко, което са, в което вярват, което ги определя, което формира опорите на живота им - и физически, и емоционални, и духовни. Затова те започват да търсят потвърждение, че техните мироглед и интуиция за живота са верни. И когато намерят подобно потвърждение, изпитват облекчение. \"Бабо, разкажи ми спомен\" в голяма степен е точно това. Печели доверие, понеже е лична история за много от читателите - подобна на която много от тях могат да разкажат. Книгата възстановява обругаваната приемственост на традиционно-ценното, потвърждава стойността на предавания опит и разбиране за живота. Освен това личното преживяване се разширява, става споделено, защото се съпреживява по един и същи начин от много хора, а това води до духовно сплотяване. Но тази книга, мисля, дава и едно друго успокоение, което е не по-малко важно - тя примирява народната традиция и каноничната вяра. Богословското образование ми дава увереността да надскоча конфликта между \"бабините деветини\" и \"попските приказки\", защото нивото на този конфликт е точно толкова елементарно, колкото определенията в кавичките. Елементарно е, защото ние всъщност в еднаква степен сме изгубили както разбирането за смисъла на традиционната обредност, така и за същността на християнството. Аз заложих на това, което свърза народната култура и църковната вяра - стремежът на предците ни към небесна мярка за земния им живот. Именно този стремеж ги е карал ежедневно да прекрачват от дребното към великото, от пошлото към святото, от временното към вечното. Това е коренът на националното дърво на живота, чиито плодове наричаме \"традиционни ценности\". Затова, според мен, най-важното е на първо място да възстановим изгубеното чувство за Бога за преживяването на света и живота ни като Божие творение, като Божи промисъл. Това придава различна перспектива, хвърля различна светлина върху осмислянето на всяко наше дело, на отношението към себе си, към другите, към обществото, към земята ни. Не знам какво друго иска да чете българинът, но се радвам, че толкова обикна тази книга. Аз също много я обичам. И както признах в предговора на \"Пътеписи за душата на България\", след нея ми беше трудно да започна да пиша отново. Защото ми се искаше да продължавам да пребивавам в тази махала Не-бесна, която е толкова уютно убежище от бесовете на съвремието. Ще съм щастлива, ако пътеписите бъдат приети от читателите като достойно продължение на темата за родното. - Формално погледнато вероятно има четива, които са по-подходящи за мъжка или женска аудитория. Но в творчеството си винаги се ръководя от това да пиша книги, които се отнасят до общочовешкото - разбира се, винаги в светлината на националното му проявление и осмисляне. - Превеждам от английски интересно изследване върху творческия процес - книга от Михай Чиксентмихай, професор по психология, когото читателите у нас вече познават от \"Поток\". Моят творчески поток засега е на подсъзнателно ниво - имам доста идеи в \"инкубационен период\" и съм ги оставила да се наместват, да се развиват. И дори да се избиват взаимно, ако е нужно, за да изкристализира в някакъв момент тази, която ще разпозная като \"Темата\". - Когато пиша, усещането е, че писането води мен, а не аз него. Самият процес на писане върви някак интуитивно, но оценката за това как се получава, е напълно реална - във всеки момент съм наясно дали е добре или не. И съм адекватна на техническо ниво - в състояние да придавам и променям изразната форма. Малко е шизофренично - едновременно те има и те няма, присъстваш и отсъстваш, но е много вълнуващо - даваш си сметка, че участваш в нещо, което е много по-голямо от теб самия. А ако се опитам аз да задавам мярката или посоката, обикновено се оплитам. Това \"нещо\" не търпи подобни опити за контрол, а и сме твърде мънички, за да контролираме нещо толкова голямо. Затова за мен творчеството е практика за смиряване. А задачата ми като автор е да разпознавам, да следвам и да давам най-доброто от себе си, за да явя на читателите вдъхновението, което получавам, така че да го усетят и те. Благодаря на Бог за тази радост!", "date": "2018.04.20", "title": "Ивинела Самуилова: За днешния човек Бог е новина"}
{"url": "http://standartnews.com/kultura/mozheshe_li_hitler_da_ne_se_rodi_ili_pone_da_beshe_vzimal_lsd-370681.html", "text": "Обстоятелствата раждат и чудовищата, и героите. Появата на Хитлер е предизвестена.  Някой трябвало първо да изрече, а после да въплъти в конкретна политика лудостите на Стара Европа, довели до две световни войни. Всички лудости – от неоколониализма, през антисеметизма, дори до такива феномени като нудисткото движение и централизираната социалистическа икономика. Некадърният студент от рисувалното висше училище на Виена, героят от Ипер, Сома и Арас, Адолф е този, у когото, след дълго подмятане, се е спрял съдбовния зар. На 20 април преди 129 години... Не смятам да преподавам исторически материализъм, или пък да отричам ролята на личността в историята.  По-скоро да обясня с рождения ден на Хитлер събития като арестуването на кметицата на Младост, боя на конференцията на СДС, че дори и международните успехи на Бойко Борисов от последната година.  Личните качества са важни - вън от съмнение е. Но понякога се струпват обстоятелства като зяпачи на ъгъла на „Гурко\" и „Васил Левски\" наа 17 април... Специализираната прокуратура не от скоро се слави с изяществото на слон в стъкларски магазин. Пример от последните месеци: тържествената пресконференция по случай „разбиването на организирана престъпна група\", свързана с българското изобретение One coin. После настъпи едно клето мълчание... Разбира се, никой не очаква от прокуратурата да е изящна, камо ли от специализираната да е специализирано изящна. Но една подробност – в крайна сметка ние като данъкоплатци им плащаме заплатите, а – още по-лошо – пак ние плащаме глобите, които различни международни съдилища натрисат на България заради нейното изящество. Примери – от тук до хоризонта. Абе... кметицата на Младост да не е тръгнала на президентски изобри? Защото това, което се случи, силно напомня мощен пи ар в нейна подкрепа. Само за четири часа специализираната прокуратура успя да я изкара герой и утре да излезе, че дамата е внучка на Хитлер, пряко участвала в Холокоста и лично обгазила хиляди дечица в Сирия, пак ще е симпатична на гледащото новини население. Боят на конференцията на СДС вероятно държи палмата за най-несръчен пи ар в историята  след запалването на Александрийската библиотека. На изтеклите в медиите кадри се вижда трогателен римейк на прочутата картина „Казаци пишат писмо на султана\". Размята се някакъв лист, а около него – типажи, нарисувани от Иля Репин. От информациите се разбра, че „разбитите авари\", както ги нарече  преди 17 години  президента Стоянов, няма да могат да напишат писмото поради следните причини: не се разбират за общите християн-демократически ценности, не знаят на какъв език да го напишат и най-вече – не са сигурни кой е султанът. Е, как кой е султанът?! Най-вероятно КОЙ ще излезе накрая че E, както традиционно се случва. Запознати твърдят, че всичко било бой за изтънели към жълтопаветната десница обществени поръчки. Аз не го твърдя. Аз искам да вярвам, че е бой за ценности... Въпреки българската история, която ни учи, че по тези географски ширини политик, умрял на дуел няма. Но като казах поръчки, да отбележим една току-що изминала: На 17 април 1492 Христофор Колумб печели обществената поръчка за откриване на Америка, обявена от Фернандо II Арагонски и Изабела Кастилска. Всъщност поръчката била за откриване на пряк път до Индия, но каквото – такова! Парите са похарчени, резултатите следва да бъдат отчетени! Кога е било да се строи  път, пък да не се откраднат някакви обществени пари? В културно отношение днес Америка продължава да е една компромисна Индия, въпреки всичко велико, направено от европейските емигранти през последните 200 години там. Доказателства? А какво ще кажете за  последните Оскари, на които спечели филм за чистачка, правила секс с крокодила Гена За СДСарите  да кажа последно, че са ми тръпка. Поне на моето поколение, де. Сто снимки имам, на които агитирам за тях. Трябва спешно да си родят техен Бойко Борисов. Ама много спешно. Иначе нищо няма да стане. Веднъж вече опитаха да припознаят оригиналния за свой. И той май беше готов също да ги припознае, защото Бойко  е от поколението, за което трите букви значат много. Но те тогава някак плахо, някак като кметица, която си иска рушвет подходиха.. . По тази причина нищо не стана. Сега да се взимат в ръце, защото в противен случай генерал Наско ще понесе байрака на демокрацията. Не че имам нещо против него. Просто е нисичък и съвсем няма да се вижда този байрак в тълпата... Е, как започнах с Хитлер и как така зациклих?!! Аха, да: можеше ли да не се роди? Няма как – личността е важна, но обстоятелствата я създават. Но можеше Адолф поне да друса нещо. Друсащите са по-миролюбиви във всеки случай.  Зациклил, защото на 19 април, 1943-а е създадена думата „циклене\". От velo-cicle. Алберт Хофман се качва на колелото си, след като за първи път в историята е опитал едни хапчета, създадени от него, за да отиде до болницата. Последвали близо 2 часа най-невероятното пътешествие с колело в историята... Хапчетата на немски се наричат Lysergsäure-diethylamid. На български - диетиламид на лизергиновата киселина. На всички езици  просто еЛ еС Ди. Хофман се е надявал да лекува шизофрения, но се оказало, че хапчетата помагат срещу хлебарки Хлебарките изчезват, а на тяхно място се появяват пеперуди, слонове и други приказни неща... Това са прказките на Албърт Хофман, защото има и други Хофманови приказки. Пак немски и пак много странни. Цели две години е имал на разположение Адолф Хитлер, за да срещне Алберт Хофман. Още повече че вторият е обитавал селенията на Третия райх... Но не се е случило. Алберт Хофман доживя до 102 години и почина, пак през април, през 2008-а. Но това е вече другата седмица, на 29-и.", "date": "2018.04.20", "title": "Можеше ли Хитлер да не се роди? Или поне да беше взимал LSD"}
{"url": "http://standartnews.com/balgariya/obzor_parite_ot_podkupa_na_ivancheva_varnati_na_vaklin-370704.html", "text": "Парите, използвани за подкупа, заради който бяха задържани кметът на \"Младост\" и още двама, са върнати на Александър Ваклин, за когото се казва, че ги е предоставил на разследващите органи при акцията за корупция срещу Десислава Иванчева, зам.-кмета Биляна Петрова и Петко Дюлгеров, информира БТА. Това стана ясно от пледоарии на адвокатите на тримата обвиняеми по време на съдебния процес, в края на който ще стане ясно дали съдът ще уважи искането на прокуратурата лицата да останат за постоянно в ареста. Според адвокатите на Десислава Иванчева, Биляна Петрова и Петко Дюлгеров, има подписан протокол за връщането на парите на 17 април и съответно в момента липсва веществено доказателство. Адвокатите и на тримата казаха, че това означава липса на предмет на делото. Те отбелязаха и че няма разрешение на съда за белязване на банкнотите. Прокуратурата заяви обаче, че парите са налични. Според Марин Марковски, адвокат на Десислава Иванчева, няма нито едно доказателство, че тя е поискала подкуп. По думите му, в обясненията на Дюлгеров има противоречия и неточности. Марковски каза още, че в показанията на Александър Ваклин, който е дал парите за подкупа, не се казва, че Иванчева му е искала пари. Марковски каза още, че има мощни строителни интереси в кв.\"Младост\", защото им се пречи да строят. От пледоарията на Иван Иванов, един от адвокатите на Биляна Петрова, стана ясно, че от 13.00 часа в деня след задържането й до 18.20 ч., когато е била привлечена като обвиняема, е била неправомерно задържана. Според прокуратурата през това време тя е била свободна, но защитата контрира, че в този период Петрова не е имала лични документи и е била под охрана. Също така на Петрова няколко часа не й е било разрешено да отиде до тоалетна в деня на задържането й и това е станало на по-късен етап, като тя е била с белезници придружавана от служителка от службите. Пред медиите адвокатът на Петко Дюлгеров Мариана Тодорова каза, че парите за подкупа са върнати на Ваклин от служител в КПКОНПИ. Тя обаче не е видяла в кориците на делото да има протокол, че парите са дадени обратно пак на прокуратурата. И допълни, че не става ясно кой е белязал парите. В показанията на Дюлгеров, при задържането му, се казва, че той е бил търсен многократно от Ваклин за бързо придвижване на преписка, която е била забавена в община \"Младост\". \"Да, моят клиент в присъствието на служебен защитник е казал, че е получил пари от г-н Ваклин\", каза Тодорова и допълни, че на Дюлгеров са му обещани от Ваклин 10 процента от парите. Но уточни, че не става ясно никъде защо Ваклин е дал пари на Дюлгеров. Адвокат Тодорова каза още, че по делото към момента няма приложени СРС-та, но прокуратурата уточни, че тепърва те ще бъдат приложени. Мариана Тодорова каза, че всеки сам може да си отговори на въпроса дали по-късно към делото може да се приложи протокол, че парите върнати на Ваклин са предадени обратно на прокуратурата. И обясни, че ако такъв документ се появи, то прокуратурата не е предоставила на съда всички налични доказателства при разглеждането на мерките на обвиняемите. Съдът се оттегли, за да вземе решение какви мерки за неотклонение да определи на обвиняемите.", "date": "2018.04.20", "title": "ОБЗОР: Парите от подкупа на Иванчева върнати на Ваклин"}
{"url": "http://standartnews.com/balgariya/kolega_na_ranenata_politsayka_plyuh_stakla-370702.html", "text": "Колегата на полицай Гергана Зашева разказа за случилото се на фаталния мач между \"Левски\" и ЦСКА. \"В първата секунда от взрива ми хвръкна шапката. Аз започнах да плюя стъкла. И нараняванията ги установих в последствие\", обясни инспектор Петър Иванов, който е бил до ранената на мача полицайка. За разлика от Зашева, която претърпя операция на окото, за да може зрението ѝ да бъде запазено, той е с леки наранявания и вече е на работа. Той каза, че никой от групата в резерв не е видял откъде е дошла бомбата и призова феновете на стадиона за повече толерантност. \"Бих му казал на този човек да се замисли, защото, ако бяхме по-близо до стъклото, пораженията можеше да бъдат много повече. Ако беше уцелил човек в каска или човек от публиката, можеше да е фатално\", заяви той.", "date": "2018.04.20", "title": "Колега на ранената полицайка: Плюх стъкла"}
{"url": "http://standartnews.com/balgariya/liderite_na_28te_chlenki_na_es_zaedno_na_vecherya_v_sofiya_na_16_may-370675.html", "text": "Лидерите на 28-те държави-членки ще се съберат на неформална среща-е-вечеря в София на 16 май - вечерта преди да започне конференцията за Западните Балкани. Това обяви в парламента министър Лиляна Павлова по време на изслушването за свършеното от българското председателство от 1 януари до днес. Вечерята на лидерите е своеобразно изнесено заседание на 28-те и е по покана на Доналд Туск, а наред с тях ще присъстват и колегите им от шестте държави на Западните Балкани, чиято евроинтеграция е приоритет на българското председателство и тема на форума на следващия ден. Снощи на ниво дипломати е бил приет предварителният вариант на политическата декларация от срещата на върха, която, по думите на Павлова, ще стане известна като \"политическата декларация от София\". Тя ще съдържа политически ангажимент за това, че подкрепата за европейската интеграция на Западните Балкани е един необратим процес и се надяваме да го подкрепят всички членки, плюс шестте държави, заяви от трибуната Павлова.", "date": "2018.04.20", "title": "Лидерите на 28-те членки на ЕС заедно на вечеря в София на 16 май"}
{"url": "http://standartnews.com/balgariya/razkrivat_podrobnosti_po_sluchaya_sas_zadarzhanite_politsai_v_rakovski-370676.html", "text": "Очаква се днес да бъдат разкрити повече подробности за задържането на полицаи в Раковски. Обещанието за пресконференция по случая дойде от зам. окръжния прокурор на Пловдив Галина Андреева. Вчера стана ясно, че полицаи от Районното управление на полицията в Раковски са задържани, като по непотвърдена информация сред тях е и началникът на управлението Георги Илиев. Главният секретар на МВР старши комисар Младен Маринов каза, че е проведена акция и че тя е осъществена от „Вътрешна сигурност\" във ведомството. Андреева потвърди тази информация и бе лаконична по отношение на подробности. Тя заяви, че са арестувани полицаи за корупционни престъпления. По информация на NOVA задържаните са трима или на практика половината от полицейското управление в града. До ареста на полицаите се стигнало след разследване на други двама полицаи от Пловдив, които бяха арестувани миналата година. Те са разследвани за въоръжен грабеж на микробус с контрабандни цигари на стойност около 300 000 лева. Георги Илиев оглави полицейското управление в Раковски през лятото на 2016 година. В системата на МВР започва работа през 2002 година като разузнавач в Пето районно управление в Пловдив. През 2011 година е назначен на длъжност началник на група \"Криминална полиция\" към сектор \"Престъпления по пътищата\", който пък оглавява от началото на 2016 година.", "date": "2018.04.20", "title": "Разкриват подробности по случая със задържаните полицаи в Раковски"}
{"url": "http://standartnews.com/balgariya/kola_se_zapali_v_dvizhenie_v_sofiya_-370678.html", "text": "Кола се запали в движение на софийска улица. Тя била шофирана от млада жена. Минувачи са заснели случилото се и са качили кадри в социалните мрежи. Очаквайте подробности.", "date": "2018.04.20", "title": "Кола се запали в движение в София"}
{"url": "http://standartnews.com/balgariya/s_400_gr_kokain_i_5_kg_marihuana_izgarmyaha_dvama_s_kriminalni_registratsii-370680.html", "text": "Пет килограма марихуана и 402 грама кокаин са иззети при операция на територията на София, завършила със задържането на двама мъже с криминални регистрации, съобщиха от пресцентъра на МВР. Полицейската операция по противодействие на престъпления, свързани с притежаване и разпространение на наркотични вещества, е проведена на 13 април т.г. В акцията, реализирана в столичния ж.к. \"Манастирски ливади\", служители на сектор \"Наркотици\" при СДВР спрели за проверка лек автомобил \"Ауди\". В колата пътували лица с инициали Г. С. (на 31 г.) и П. Г. (на 23 г.), с криминални регистрации в полицията. При личен обиск от двамата били иззети две полиетиленови топчета с вещество на буци и прах, пари и мобилни телефони. Последвало претърсване на автомобила и жилище, обитавано от Г.С. Там полицаите намерили множество пликове, съдържащи тревиста маса, множество полиетиленови пликчета с различна големина, в които имало вещество на буци и прах, две електронни везни и други вещи, съотносими към престъпната им дейност. Резултатът от назначената експертна справка показал, че иззетите вещества са 5 кг марихуана и 402 гр. кокаин. По случая било образувано досъдебно производство. След задържането на двамата мъже в рамките на 24 часа и доклад на събраните материали в Софийската градска прокуратура, Г.С. и П. Г. са привлечени като обвиняеми за престъпление по чл.354 а от НК и са им наложени мерки за неотклонение \"задържане под стража\" за срок до 72 часа. Впоследствие, с определение на съда, мярката на Г. С. е изменена в постоянна.", "date": "2018.04.20", "title": "С 400 гр. кокаин и 5 кг марихуана изгърмяха двама с криминални регистрации"}
{"url": "http://standartnews.com/balgariya/ivancheva_v_sada_natopena_sam_ot_vaklin_grup-370682.html", "text": "Специализираният съд започна заседанието, на което ще разгледа на мярката за неотклонение на кметицата на столичния район \"Младост\" Десислава Иванчева. Тя пристигна в спецсъда с белезници на ръцете и бе поставена в отделно помещение зад стъкло, през което не крещеше към събралите се десетки журналисти. \"Ръцете ми не светеха като елха. Светна отстрани. Това идва от листа, на който писах показания\", изкрещя тя. Иванчева твърди, че по пръстите и дланите ѝ също не е имало светлина – същата, за която прокурор Иван Гешев обяви, че е реагирала с мастилото на маркираните банкноти. Тя показа бележка с написан ръкописен текст, като обясни, че човекът, който стои зад акцията срещу нея е някой си Румен Р. \"Казват, че сигналът е подаден от \"Ваклин груп\", обяви Иванчева, викайки през стъклото. Десислава Иванчева бе арестувана след показна акция в центъра на София, като в колата ѝ бяха открити пари, които според прокуратурата са били 70 хиляди евро част от подкуп за строително разрешително. Освен нея, обвинени са зам.-кметицата на \"Младост\" Биляна Петрова и бившият кмет на района Петко Дюлгеров, който е играл ролята на посредник в корупционната схема. Прокуратурата иска по постоянен арест и за тримата. Развръзката очаквайте в преките включвания на Канал 3 от съда и тук на нашия сайт.", "date": "2018.04.20", "title": "Иванчева в съда: Натопена съм от \"Ваклин груп\""}
{"url": "http://standartnews.com/balgariya/ochakva_se_prokuraturata_da_poiska_postoyanen_arest_za_desislava_ivancheva-370674.html", "text": "Очаква се прокуратурата да поиска постоянния арест на районния кмет на „Младост\" Десислава Иванчева, която беше задържана при зрелищна акция преди 3 дни. Днес изтича 72-часовото ѝ първоначално задържане. Десислава Иванчева е с повдигнато обвинение за подкуп в особено големи размери, като законът предвижда за това деяние наказание от 10 до 30 години затвор. Десислава Иванчева беше задържана на 17 април при зрелищна акция, която продължи 10 часа, напомня \"Фокус\". Разследващите обискираха автомобила й и откриха 70 хил. евро. През цялото време кметът на „Младост\" стоя с белезници пред Спортната палата. Късно през нощта, когато акцията приключи, Десислава Иванчева заяви, че задържането й е клопка, а парите са подхвърлени в колата й. От Специализираната прокуратура обясниха цялата схема с подкупи в „Младост\". При претърсването на кабинета и колата на Десислава Иванчева са намерени стотици забавени преписки. До Прокуратурата и Антикорупционния орган са подадени множество сигнали за неправомерни действия в Община \"Младост\". Досъдебното производство срещу кмета Иванчева е образувано през февруари, проверката по него е извършвана още от началото на декември. Разпитани са много свидетели и са използвани СРС-та. Строителен предприемач е помогнал на полиция и Прокуратура да заловят Иванчева с подкупа. Той се е обърнал към властите след като кметът на „Младост\" му е поискал 250 хил. евро, за да реши проблема му. Казано му е, че щом има и други инвестиционни намерения трябва да плати около 1,1 млн. евро, като в резултат на преговори цената е слязла до 500 хил. евро.", "date": "2018.04.20", "title": "Очаква се прокуратурата да поиска постоянен арест за Десислава Иванчева"}
{"url": "http://standartnews.com/balgariya/radev_yavno_tsvetanov_potrudno_osmislya_tova_koeto_chete_nesluchayno_nastoyavam_za_podobro_obrazovanie-370679.html", "text": "Размяната на реплики между президента Румен Радев и зам.-председателя на ГЕРБ и лидер на парламентарната група на партията Цветан Цветанов продължава с пълна сила. На свой ред държавният глава говори по адрес на Цветанов като отговори и на призива му да осветли предизборната си кампания за президентските избори. \"Моята предизборна кампания отдавна е осветлена. И всички документи са на сайта на Сметната палата. Ако някой трябва да се притеснява от миналото, това е най-вече г-н Цветанов\", обяви Румен Радев от Монтана, от където преминава обиколката му през Северозападна България днес. \"Неслучайно настоявам за по-добро образование. Явно г-н Цветанов по-трудно осмисля това, което чете. Но най-лесният начин да окарикатурим европейската идея това е тя да се асоциира с хора, които от сутрин до вечер декламират някакви европейски ценности, без да са много наясно какво означават\", изказа се остро президентът, цитиран от \"Фокус\". Той обаче е категоричен, че не търси конфликти. \"Вижте, винаги предлагам някакъв проект, който да съдържа основната теза, и призовавам за следното. Аз търся винаги консенсус. Ако някой има някакви притеснения, да ги сподели. Ще ги приемем. Ако някой има някакви други предложения, да ги сподели. Ще ги приемем. Не мисля, че има нещо невярно в тази проектодекларация. Нито за Сирия, нито за цялостната обстановка около нас\", заяви държавният глава. Радев отново се върна и на темата за въоръжените сили на страната ни. \"Виждате каква е обстановката, виждате как средата за сигурност се усложнява непрекъснато. По Конституция въоръжените сили са основният гарант за суверенитета и териториалната цялост на страната. Призовах и за делово и лоялно отношение към нашите съюзници. Какво имам предвид? Не е достатъчно само да рецитираш това е нашият евро-атлантически път, но да бъдеш лоялен към тези съюзници. Не може да предлагаш план, национален план за повишаване на разходите за достигане до 2% от брутния вътрешен продукт – министър Каракачанов го внесе в началото на тази година, и в същото време правителството на г-н Цветанов да приема само предния ден средносрочна бюджетна прогноза, която рязко се отличава от този план, и там за 2019-а има 130 млн. лв. по-малко, за 2020-а – 280, 2021-ва – 250. Ако тук се заблуждаваме, нека не заблуждаваме нашите съюзници\", призова Румен Радев.", "date": "2018.04.20", "title": "Радев: Явно Цветанов по-трудно осмисля това, което чете, неслучайно настоявам за по-добро образование"}
{"url": "http://standartnews.com/balgariya/mvr_na_vizitatsiya_pri_ranenata_politsayka-370688.html", "text": "Вътрешният министър Валентин Радев, главният секретар на МВР гл. комисар Младен Маринов и заместник-директорът на Дирекция „Жандармерия\" комисар Петър Антиев посетиха в болницата полицай Гергана Зашева – Методиева. От лекарския екип те се осведомиха за състоянието и лечението на пациентката, благодариха на медиците за бързата реакция и професионална грижа. Радев пожела на Гергана бързо възстановяване. В разговор с пострадалата полицайка той сподели категоричната подкрепа на ръководството на вътрешното министерство за приемане на възможно най-ефективни мерки с цел недопускане на подобни инциденти по време на футболни срещи.", "date": "2018.04.20", "title": "МВР на визитация при ранената полицайка"}
{"url": "http://standartnews.com/balgariya/tsvetanov_prezidentskata_administratsiya_se_useti_che_e_napravila_golyam_gaf-370671.html", "text": "Хубаво е, че вчера веднага реагираха от президентството. Така може да направите разликата. Никъде в доклада не се споменава, че говорителката на ЕС Федерика Могерини оповести, че това беше поредната химическа атака срещу собствения народ на Сирия, че тези удари са прецизни и че ЕС ги подкрепя. Никъде не се споменава и позицията на НАТО. Трябва да заявиш ясно към кой си ориентиран. Когато чух предложенията на президентските експерти, ако те могат да се нарекат такива, моята позиция беше спонтанна. Президентската администрация се усети, че е направила голям гаф. На всички вече е ясно, че президентът гледа на Изток. Ние бяхме уведомени от нашите съюзници за ударите в Сирия. Това каза в сутрешния блок на БТВ председателят на парламентарната група на ГЕРБ и зам.-председател на партията Цветан Цветанов. \"Румен Радев не спира да говори, че правителството и Народното събрание саботират избора на нови изтребители, но и това не е вярно. Ние работим и предоставяме факти. Не приемам и думите, че България е строителна площадка и няма светлина. Светлина нямаше по време на служебния кабинет, защото там нямаше парламентарен контрол. После се наложи ние да изсветлим всички действия на служебното правителство. Илияна Йотова ми изглежда притеснена и говореща хаотично. Моята работа е да изразявам мнение и да защитавам евроатлантическите ценности. Никога не съм коленичил да целувам ръка на чужд патриарх. Ще критикуваме президентството, когато виждаме, че се отклоняваме от единствения правилен път за България. Имам предложение. Да изсветлим и финансирането на кампанията на Радев и Йотова. Оставят съмнения, че той е зависим от чужди държави. Винаги ще го критикувам, когато се опитва да отклонява България от евроатлантическите ценности. Единствената гаранция за националната сигурност и цялост на България е членството в ЕС и НАТО. Ние няма да отклоним държавата от този път. Волен Сидеров си има своята позиция и това е негово право. Не е много редно и дачно той да прекарва рождения си ден в Крим. Ние изпълняваме нашите политики, които са одобрени от коалиционния съвет\", разкри Цветанов. \"От БСП не спират със силните популистки твърдения. Корнелия Нинова все повече се превръща в маргинален политик. Ние от ПГ на ГЕРБ ежемесчно подкрепяме различни деца, плащаме стипендии, помагаме на хора с увреждания. Това го правим чрез нашия фонд вътре в групата. Всеки месец събираме средства и помагаме. Досега не сме казвали тези нещам но популизмът стана много силен и трябваше да отговорим. Вие предполагам, че също получавате доста добра заплата, за да не бъдете подвластен на други икономически стимули. Същото важи и за политиците\", обяви той. \"Подкрепяме действията на българските институции в борбата с корупцията. Това показва, че държавата ще бъде безкомпромисна. Всяка една операция се извършва под наблюдението на прокурор. Целта е да се съберат неоспорими доказателства, за да има осъдителна присъда. Не съм запознат с детайлите на операцията при задържането на Десислава Иванчева. Може би имаше възможност да се защити нейната чест, защото докато не бъде осъдена, тя е невинна\", коментира Цветанов ареста на кметицата на район \"Младост\".", "date": "2018.04.20", "title": "Цветанов: Президентската администрация се усети, че е направила голям гаф"}
{"url": "http://standartnews.com/balgariya/ivancheva_iska_svoboda_obeshtava_da_ne_byaga-370689.html", "text": "Моля да бъда освободена поради липса на доказателства. Това каза кметът на \"Младост\" Десислава Иванчева в последната си дума пред съда. Иванчева допълни, че няма къде да се укрива. От своя страна зам.-кметът на района Биляна Петкова заяви, че вкъщи ще бъде по-полезна на обществото. Тя обеща, че няма да пречи на разследването. По време на заседание адвокатът на Иванчева - Марин Марковски заяви, че според него държавното обвинение не е посочило доказателство, че са поискани 500 хил. лв. подкуп. По думите му вижданията на прокуратурата не стъпват на доказателства. Марковски заяви, че няма причина Иванчева да остане в ареста. Очаква се след анализ съдът да се произнесе в 17.45 часа. по мерките на тримата обвиняеми - Десислава Иванчева, Биляна Христова-Петрова и Петко Дюлгеров.", "date": "2018.04.20", "title": "Иванчева иска свобода, обещава да не бяга"}
{"url": "http://standartnews.com/balgariya/api_povishava_na_merkite_za_patna_bezopasnost_s_3_mlrd_lv-370699.html", "text": "Подготвяме специална програма за повишаване на мерките за пътна безопасност за около 3 млрд. лв. през новия програмен период 2020 – 2027 г. Това каза инж. Дончо Атанасов, председател на Управителния съвет на Агенция „Пътна инфраструктура\" при откриването на конференцията IV-тата годишна конференция „Безопасна пътна инфраструктура\", на която участва и инж. Светослав Глосов, член на УС на АПИ, съобщиха от пресцентъра на Агенция \"Пътна инфраструктура\". „През последните години Агенция „Пътна инфраструктура\" инвестира много средства в пътна безопасност с помощта на оперативните програми на ЕС\", каза инж. Атанасов. Той добави, че през 2015 г. на изградените нови магистрали са монтирани над 1200 км мантинели, нови пътни знаци и хоризонтална маркировка. Инж. Атанасов подчерта, че през последните години се извършват превантивни ремонти на 400-500 км пътища годишно. „За съжаление в момента, в който пътят се ремонтира, започват тежките пътнотранспортни произшествия. Трябва да обединим усилия за спиране или поне ограничаване на тежките пътни инциденти по републиканските пътища\", каза инж. Атанасов. „През 2008 г. инициирахме поставяне на мантинела в участъка от първокласния път I-9 Бургас – Созопол. Дотогава на тази отсечка ежегодно в катастрофи загиваха по 15 човека. Според анализа за 9 години са спасени 120 – 130 човешки живота от предотвратени челни катастрофи в този участък\", добави инж. Дончо Атанасов. „До края на май т.г. всички пешеходни пътеки по републиканската пътна мрежа трябва да се приведат във вида, посочен в нормативната уредба и съобразно указанията на главния прокурор на България\", съобщи инж. Дончо Атанасов. Според анализа на пътните участъци с най-много произшествия са 55 километра, които трябва да бъдат допълнително обезопасени. Инж. Светослав Глосов подчерта, че сред основите приоритети на АПИ е подобряването на пътната безопасност, като за целта са създадени две нови дирекции - „Пътна безопасност и планиране на дейностите по републиканската пътна мрежа\" и „Информационни технологии и системи\". Целта им е оптимизирането и реализацията на мерки за подобряване на пътната безопасност на съществуващата и на изграждащата се пътна инфраструктура. Основната функция на новата ресорната дирекция са анализи на данни за пътнотранспортни произшествия и на пътната инфраструктура, идентифициране на приоритетни участъци, създаване на участъкови карти, координация и подобряване на мерки за пътна безопасност. Четвъртата годишна конференция „Безопасна пътни инфраструктура\", която е организирана от Българска браншова асоциация „Пътна безопасност\", се провежда в град Хисаря. На нея участват експерти от „Пътна полиция\", Столична община, Университет за архитектура, строителство и геодезия, Института по пътища и мостове към АПИ и др.", "date": "2018.04.20", "title": "АПИ повишава на мерките за пътна безопасност с 3 млрд. лв."}
{"url": "http://standartnews.com/balgariya/dps_iska_gerb_da_komentira_izyavlenie_na_siderov_v_krim-370684.html", "text": "ГЕРБ са длъжни да отговорят на въпроса за влиянието на тази коалиция за националната сигурност и евроатлантическата ориентация на страната. Те твърдят, че са евроатлантици, а за коалиционен партньор имат явни евроскептици. Това каза председателят на ДПС Мустафа Карадайъ пред журналисти в Народното събрание във връзка с твърдението на Цветан Цветанов, че позицията на КСНС отклонява България от евроатлантическата ни ориентация . Председателят на ДПС припомни, че от Движението още от първия ден предупреждават, че тази власт е вредна за страната и ориентацията ѝ. „Ситуацията в глобален и регионален план е динамична, тревожна, опасна. Можем да кажем и рискова. Словесните престрелки след заседанието на Консултативния съвет няма да ги коментирам, защото резултатът от заседанието беше представен от президента на републиката. Една оценка мога да направя на това поведение от гледна точка на това, че от вчера има една по-важна тема за коментар, а именно изявленията на председателя на парламентарната група на коалиционния партньор на ГЕРБ\", каза Карадайъ. Той имаше предвид изявленията на Волен Сидеров от вчера на форум в Ялта, че Крим не е окупиран и много страни в Европа искат нормални отношения с русия. Лидерът на Атака обяви още, че е много важно, че България не експулсира руски дипломати и подчерта, че ЕС трябва да се еманципира от вилянието на САЩ и да води по-самостоятелна политика.", "date": "2018.04.20", "title": "ДПС иска ГЕРБ да коментира изявление на Сидеров в Крим"}
{"url": "http://standartnews.com/balgariya/ekaterina_zaharieva_v_dokumenta_predlozhen_ot_prezidentskoto_ima_pritesnitelni_elementi-370673.html", "text": "Становището, предложено от президента Румен Радев, щеше да ни представи в неловка ситуация в ЕС и НАТО. Там имаше притеснителни неща в предложения документ. Тази позиция зае вицепремиерът Екатерина Захариева в предаването \"Здравей, България\" по Нова телевизия. Тя коментира думите на втория човек в ГЕРБ Цветан Цветанов след заседанието на Консултативния съвет по национална сигурност при държавния глава. Според Цветанов Радев е предложил вариант за излизане от ЕС и НАТО. Захариева предпочете да говори за \"притеснителни елементи\". От думите й се разбра, че \"притеснителна\" е констатацията в материала на \"Дондуков\" 2, че ударите на 14 април на САЩ, Великобритания и Франция са без санкция на Съвета за сигурност на ООН. 11 пъти се блокира такава резолюция, подчерта вицепремиерът. Истината е, че има и други международни задължения - по Конвенцията за забрана на химическото оръжие, а в документа няма и дума за тях, обърна внимание Екатерина Захариева. Според вицепремиера притеснителни били два-три текста, които са \"тотално различни от общите позиция, които са оповестени, и за Сирия, и за Украйна\". Екатерина Захариева бе категорична, че \"няма как\" този документ да бъде подкрепен във вида предложен от президента и затова неслучайно е излязъл в друг вид. \"Щеше да бъде изключително проблемно за положението на България като член на Европейския съюз\", добави тя. Не може да се каже, че нестабилността и несигурността в Сирия са предизвикани от отговора на химическата атака, изтъкна Захариева. Водещият Виктор Николаев я попита директно стои ли зад думите на Цветан Цветанов, че президентът Румен Радев поставя под въпрос членството ни в ЕС и НАТО. \"Това становище е категорично неприемливо - като начин, който беше представен проектът, и със сигурност той щеше да ни постави в доста сложна ситуация в ЕС и в НАТО. В тази посока, ако така тълкуваме - да. Мисля, че в този контекст го е казал г-н Цветанов\", бяха точните думи на Захариева. Запитана дали тази нервност не се дължи на призива на Радев \"да се освети\" работата по обществените поръчки. Президентът каза тези думи на среща със студенти от УНСС в понеделник. \"Това със сигурност не помага на работата\", бе коментарът на Захариева, която като вицепремиер отговаря за правосъдната реформа. \"Това беше неговата политическа оценка, с която със сигурност ние не сме съгласни. Затова премиерът разпореди неслучайно министрите да се срещнат с президента\", продължи Захариева. И отново припомни призива на премиера Борисов от началото на КСНС, отправен и към президента, и към опозицията - да направим така, че институциите да работят и да може да се взема позиция. Острото противопоставяне, отричането на което и да е действие на правителството без да е направен анализ, не работи, подчерта тя. Според Екатерина Захариева на заседанието на \"Дондуков\" 2 вчера тонът е бил спокоен, докато не бил изваден документа. Екатерина Захариева каза, че премиерът Бойко Борисов в началото на КСНС е призовал за спокойствие и да се излезе от острия тон. Продължавам да считам, че с ареста на кметицата на \"Младост\" Десислава Иванчева са преминати границите, каза Захариева. Тези нейни думи предизвикаха острата реакция на главния прокурор Сотир Цацаров, който попита дали и другите членове на кабинета споделят нейното виждане. Моето изказване бе в отговор на въпрос на журналист след заседанието на Министерския съвет, припомни Захариева как се е стигнало до репликата за преминатите граници. И изтъкна, че не омаловажава работата на прокуратурата по разкриване на корупционните престъпления. Когато казах това, имах предвид дали Иванчева е трябвало да бъде с белезници и да стои права, докато са извършвани процесуално-следствените действия, обърна внимание Захариева. Според нея отдавна е имало сигнали, че в столичната община \"Младост\" стават нередни неща. Захариева каза, че е в нормални отношения с главния прокурор Сотир Цацаров и в понеделник ще се видят, за да обсъдят случая с Желяз, чиято екстрадиция се иска от САЩ. Очаквайте подробности!", "date": "2018.04.20", "title": "Екатерина Захариева: В документа, предложен от президентското, има притеснителни елементи!"}
{"url": "http://standartnews.com/balgariya/bum_na_salmoneal_v_detska_gradina-370701.html", "text": "Установени са 11 деца на 4- и 5-годишна възраст и помощник-готвач с доказана салмонелна инфекция в Детска градина № 4 „Бреза\" в Стара Загора, предприети са всички мерки за ограничаване на инфекцията. Това съобщиха от РЗИ - Стара Загора. 9 от децата и помощник-готвачът в детското заведение са здрави заразоносители и са открити активно, чрез извършени микробиологични изследвания за чревно носителство. След изолирането на първите деца е извършена крайна дезинфекция на помещенията от засегнатата група и кухненски блок. Взети са проби от външна среда и проби от храните, които са с негативни резултати. Поради установения положителен резултат на помощник-готвач се предприемат изследвания на всички деца и на работещите в детската градина за чревно носителство, както и извършване на повторна крайна дезинфекция на всички помещения от детската градина. С цел прекъсване на разпространението на инфекцията, 23 април се обявява за неучебен ден за детската градина. От 24 април ще се приемат деца само с отрицателни резултати за бактериално носителство.", "date": "2018.04.20", "title": "Бум на салмонеал в детска градина"}
{"url": "http://standartnews.com/balgariya/nahluva_hladen_vazduh-370649.html", "text": "И днес времето ще остане топло, но колебливо и облачно. Преди обяд в източните райони облачността временно ще се разкъса и намалее, но след обяд отново ще се увеличи. На много места в Централна и Западна България ще има валежи от дъжд, след обяд в югозападните райони – придружени с гръмотевици. Ще духа слаб до умерен вятър от север-североизток. С него ще нахлува хладен въздух. Минималните температури ще са между 8 и 13 градуса, максималните 17-22 градуса. Атмосферното налягане е по-високо от средното за април. Преди обяд временно ще се понижи, но след обяд ще се повишава.", "date": "2018.04.20", "title": "Нахлува хладен въздух"}
