{"url": "https://www.standartnews.com/sport/milanov-otkradna-tochka-na-chelsi-380640.html", "text": "Георги Миланов и унгарския МОЛ Види завършиха престижно 2:2 с Челси у дома в мач от група L на Лига Европа. Българският национал започна като титуляр и изигра много силен мач за тима си. Той остана на терена до 81-ата минута. Срещата започна с гол за гостите, които откриха чрез Вилиам в 30-ата минута. Две по-късно Ампаду си вкара автогол – 1:1. Само 11 минути след началото полувреме Хушаж пък направи обрата пълен – 2:1 за МОЛ Види. Резервата Оливие Жиру обаче спаси Челси от загубата в 75-ата минута. Така Челси печели групата с 16 точки. На второ място завършва БАТЕ Борисов. Белоруският тим удари 3:1 като гост ПАОК в другия мач. На трето място е МОЛ Види със 7 точки, гърците са последни с 3.", "date": "2018.12.13", "title": "Миланов открадна точка на Челси"}
{"url": "https://www.standartnews.com/regionalni/koleda-i-nova-godina-v-starozagorskata-opera-380623.html", "text": "Със спектаклите на операта „Бохеми“ от Пучини и на балета “Дон Кихот“ през тази седмица  в -Старозагорската държавна опера започва програмата, в която ще властва Коледния дух.  \r\nЗа най-малките ни зрители сме подготвили специален спектакъл „Коледната мечта на Музичко“,съобщиха днес от операта. Премиерата е на  17 декември от 10,30 ч. във фоайето на операта, а в следващите дни ще спектакълът щегостува в няколко детски градини в областния град. Музичко е пухкаво, бяло мече, което обича да слуша музика и я търси навсякъде – в парка при птичките, на улицата при колите и клаксоните, в детската градина, разкриват част от сюжета създателите на концерта-спектакъл за най-малките зрители.Музикалното пътешествие на Музичко ще бъде заедно с Феята Нели и Граф Теодор /Нели Нечева и Теодор Петков, солисти в операта/.  Сценарият и режисурата на „Коледната мечта на Музичко“ са на цигуларката Красимира Георгиева от Трио „Реверанс“, която заедно с Цветомира Динева -флейта и Павлина Димитрова-виолончело свири в трио от 2010 година. Трите талантливи инструменталистки са артист-оркестранти в операта.  \r\n На 18 и 19 декември са коледните концерти със специален гост Васил Петров.Джаз-легендата под акомпанинента на оркестъра на операта с диригент Владимир Бошнаков ще изпълни някои от най-красивите Коледни песни и ще пресъздаде топлината и споделеността, с които свързваме Рождество Христово. На сцената ще се присъединят и Йордан Тоновски джаз-трио и джаз певицата Весела Морова. \r\n На 20 и 21 декември са представленията на жизнерадостния балет „Снежанка и седемте джуджета“ . Входът за деца до 12 години е свободен,посочват совя празничен бонус домакините. Ярките костюми в стил “Уолт Дисни”, пъстроцветни картини в комбинация с многообразие от танцови техники и с много настроение разказват любимата на малки и големи  приказка, пресъздадена от хореографа Силвия Томова, главен художествен ръковидтел на старозагорския балет. \r\n На 31 декември от 18 часа,малко преди да вдигнем наздравица за Новата година, за трета поредна година операта представя своя разкошен новогодишен концерт. Тази година специални участници са любимият комедиен актьор Тончо Токмакчиев и оперната прима Еделина Кънева. Диригент на концерта е Крис Мак Кракън, а режисьор - Славчо Николов. Участват и солисти на операта.Зрителите ще се насладят на популярни оркестрови пиеси, арии, дуети, ансамбли от опери, оперети и мюзикъли на известни копмозитори.Прекрасен акцент в програмата ще бъде и участието на балета на операта в новогодишния концерт.В билета е включен кетъринг за традицонния новогодишен тост, припомнят домакините. С томбола ще бъде изтеглена и примамлива награда за зрителите. \r\nФото - Старозагорска опера \r\n ", "date": "2018.12.13", "title": "Коледа и Нова година в Старозагорската опера"}
{"url": "https://www.standartnews.com/mneniya/tsrkvata-donorstvo-da-no-samo-po-lichna-volya-380635.html", "text": "Светата църква приема трансплантациите, както и всичко останало, свързано със здравето на човека и борбата му със смъртта, с особен интерес, разбиране и необходимата сериозност. Напълно разбира измерението на проблема, както и възможностите, които трансплантациите откриват и съответно огромния дълг на Църквата пред обществото, пред медицинската практика, пред реципиентите и пред евентуалните донори. В случая Църквата желае да се помогне на реципиента, но да не се забравя и за уважението към донора и той да не бъде подценяван. \r\nЖеланието на човека да разшири границите на земния си живот е благословено от Православната Църква, виждаща в това възможност за покаяние, добри дела и духовно развитие, изпълнение на божествения призив “бъдете свети, защото Аз (Господ, Бог ваш) съм свет” (Лев. 11:44).  \r\nМъдростта на Свещеното Писание ни учи, че човекът е “венецът на творението” – “образ и подобие” на божествената Личност - и в изпълнение на своето предначертание той е връзката между Твореца и творението. Човекът е отражение на божественото, защото създанието говори за своя Създател. Най-съвършеният дар, даден в притежание на човека от безначалното и безгранично Битие, е неговата свобода. Свободата е независим акт на волеизявление, дарена на човека като духовно същество. Човешката личност притежава от самия Бог правото самостойно да насочва своята воля към приемане или отхвърляне на решения. Всичко, което засяга живота, смъртта и духовния образ на човека, предполага драговолно изразяване на индивидуална позиция.  \r\nБез свобода любовта не съществува, а “Бог е любов” (1 Иоан. 4:8).  \r\nБългарската православна църква възприема донорството и в проекция – трансплантациите, като изява на любов, като вид алтруизъм. Да обичаш означава безкористно и безрезервно себеотдаване, така както Всемогъщия по неизмеримата Си милост е изпълнил света с благà за всички - „Благ е Господ към всички, и Неговите щедрости са върху всичките Му дела” (Пс. 144:9). Донор означава “дарител”, събрат, който дарява не просто орган, а живот и надежда. Даряване означава осъзнато, ненасилствено и свободно взето решение. Да дариш означава да проявиш обич и съпричастие.  Извън свободната воля решението никога не е автентично. Съгласието е неприкосновен акт на личността, израз на нейния индивидуален избор. Ето защо налагане господството на чужда воля, която “подразбира” личната, е недопустимо. В този случай “подразбиране” заявява интерес и Църквата го отхвърля като морално неприемливо, защото то опорочава съгласието. Извън съзнателното съгласие няма акт на даряване.  \r\nЦърквата отстоява своето учение, че човекът е уникална и неповторима идентичност: психотелесна свързаност между вечната му душа и неговото тяло, а не просто биологична единица. Човекът не е предпоставка на себе си, неговото съществуване е дар от Бога. И въпреки че животът е даден на човека така, че той да притежава правото дори да го дари на своя ближен като саможертва пред Всемилостивия, човешката душа и човешкото тяло принадлежат единствено на самия човек и на Бога.  \r\nБългарската православна църква не приема, че незаявеният отказ трябва да се тълкува като съгласие, защото липсата на отказ, освен на възможно съгласие, може да се дължи и на множество други причини - като неинформираност, липса на възможност за волеизява, не на последно място - липса на взето решение. \r\nЗа приемането на трансплантациите от Църквата са налице три основни положения: \r\n1. Църквата съзнава хуманния си дълг спрямо реципиента, който иска да живее, но себе си съзира по-скоро в ролята на защитник на донора, комуто следва да се запази възможността на свободен избор, т. е. свободно да избере дали да стане такъв и да даде от себе си. Църквата по никаква причина или повод няма да пожертва дължимото уважение към донора заради нужда от оцеляване на реципиента. Защото тук целта следва да е доброволното дарение от страна на донора, а не удължаването живота на реципиента на всяка цена. Реципиентът приема само тленен орган от смъртно тяло, докато донорът дарява, движен от своята душа, която е безсмъртна. С колкото душата е по-висшестояща от тялото, с толкова духовната полза на донора е по-голяма от тази на биологичната изгода на реципиента, защото “по-блажено е да се дава, нежели да се взима” (Деян. ап. 20:35); \r\n2. При даряването на орган задължително трябва да се взима “съзнателното съгласие” на донора, т. е. донорът трябва да осъзнава действието си или, ако по някаква причина е изпаднал в мозъчна смърт, свободно и не по принуда да е изявил съгласие за взимането на органите му. Донорът трябва винаги да е дарител; \r\n3. Църквата може да приеме трансплантациите единствено като изява на обич, взаимност, или на саможертвен порив, на освобождаване от мрежите на егоизма и еснафщината. Но Тя няма никога да ги приеме, ако те са изражение на алчността и користолюбието, отчуждаващи дарителя от самото му дарение. \r\nПо отношение на мозъчната смърт се изисква да се гарантира точното спазване на международно приетите критерии за диагностициране на мозъчната смърт. \r\nЗатова е необходимо: \r\n1. Достоверно и ясно констатиране на причините за мозъчната смърт; \r\n2. Потвърждаването на мозъчната смърт да се извършва на основата на съществуващи клинични, инструментални и лабораторни критерии от експертна комисия, която да не е в никаква зависимост от екипите за трансплантации; \r\nКато се има предвид всичко гореизложено, следва, че даряването на органи от донори в мозъчна смърт, както и трезвото и съзнателно съгласие на здрав човек да дари свой орган на страдащ свой събрат като акт на алтруизъм и обич, е в съгласие с учението и мнението на нашата Църква. Църквата е длъжна да защитава донорската институция, нейната практика и свързаните с нея лица, от всяко евентуално оскверняване, принудителна диагноза или прибързаност в спазването на критериите за мозъчна смърт, комерсиализация или сделка, от какъвто и да било вид по отношение даряването на органи, избор на реципиенти на основата на расистки критерии, нарушаване реда за чакане на подходящ донор и т. н. БПЦ - БП дава благословение за извършване на трансплантациите при изпълнение на следните условия: \r\n1. Строго и регламентирано спазване на фундаменталните биоетични принципи; \r\n2. Установяването на мозъчната смърт да се извършва по строго определени клинични критерии, чрез високоспециализирани инструментални изследвания /ангиография, ЯМР и др. методи/ от абсолютно независима /външна/ комисия. Понастоящем, законът и наредбите в Република България допускат диагностицирането на мозъчна смърт и без осъществяването на инструментални доказателствени изследвания, което църквата не би могла да приеме; \r\n3. Писмено информирано съгласие /волеизявление/ от донора и близките му /кои органи, клетки и тъкани да бъдат взети при евентуална мозъчна смърт/, а не презумпция за повсеместно съгласие с донорството; \r\n4. Необходимо е целият клиничен процес на трансплантацията да се координира и осъществява от утвърдени национални транплантационни болнични центрове, които да имат доверието на обществото и да гарантират по възможно най-добър начин изпълнението на процедурата по установяване на мозъчна смърт и цялостните права на донора, както и да гарантират постигането на най-високи нива на успеваемост на процедурата по трансплантация, в интерес на реципиента; \r\n5.БПЦ - БП си запазва правото да промени своята позиция, при промяна в законодателството и закона за трансплантациите.", "date": "2018.12.13", "title": "Църквата:  Донорство - да, но само по лична воля"}
{"url": "https://www.standartnews.com/svyat/mario-dragi-ikonomicheskite-riskove-se-vloshavat-380631.html", "text": "Рисковете за икономическия растеж в еврозоната се влошават. Това заяви управителят на Европейската централна банка Марио Драги заяви след днешното заседание на ЕЦБ, съобщава Bloomberg. Драги коментира пред репортери, че докато рисковете все още са „в общи линии балансирани“, то движението е в посока надолу заради поредица от различни притеснения. Сред тях са такива, свързани с геополитиката, търговския протекционизъм и пазарната волатилност.  Тази значителна промяна в изказванията до сега на Марио Драги бе отразена в актуализираните икономически прогнози, в които се вижда понижаване на перспективите за инфлацията и растежа. Драги каза, че входящите данни са \"по-слаби от очакваното\" и че \"това може да предполага по-нисък темп на растеж\". Той каза също заяви, че \"основната сила на вътрешното търсене продължава да подкрепя разширяването на еврозоната\". ЕЦБ \"е готова да коригира всичките си инструменти\", за да постигне целта си за устойчива инфлация малко под 2% в средносрочен план, стана ясно още от изявлението на управителя на централната банка. ЕЦБ понижи прогнозата си за ръста на БВП за 2018 г. в еврозоната с 0,1 процентни пункта до 1,9% и за 2020 г. - с 1,7%. Очакванията за следващата година също са занижение до 1,7% спрямо предишната прогноза за 1,8%. По отношение на инфлацията очакванията са в съответствие със свиването на растежа на БВП – 1,8%. Основна грижа на банкерите от ЕЦБ е Италия, чиято икономика от 2 трилиона долара се е свила през трите месеца до септември, засилвайки безпокойството около слабите банки в страната и високия държавен дълг, коментира Wall Street Journal, цитиран от investor.bg.  На днешното си заседание Управителният съвет на Европейската централна банка (ЕЦБ) взе решение лихвеният процент по основните операции по рефинансиране и лихвените проценти по пределното кредитно улеснение и депозитното улеснение да останат непроменени – съответно 0,00%, 0,25% и -0,40%. Управителният съвет очаква основните лихвени проценти на ЕЦБ да се задържат на сегашното си равнище най-малко за период, който включва и лятото на 2019 г., и във всеки случай толкова дълго, колкото е необходимо, за да се осигури по-нататъшно устойчиво доближаване на инфлацията до равнища под, но близо до 2% в средносрочен план. Що се отнася до нестандартните мерки по паричната политика, нетните покупки по програмата за закупуване на активи ще приключат през декември 2018 г. Същевременно Управителният съвет развива допълнително ориентира си за реинвестирането. По-специално, Управителният съвет възнамерява да продължи да реинвестира в пълен размер погашенията по главници на ценни книжа с настъпващ падеж, придобити по програмата за закупуване на активи, в продължителен период от време след датата, на която започне да повишава основните лихвени проценти на ЕЦБ, и във всеки случай толкова дълго, колкото е необходимо, за да се поддържат благоприятни условия на ликвидност и значителна степен на нерестриктивност на паричната политика.   \r\n ", "date": "2018.12.13", "title": "Марио Драги: Икономическите рискове се влошават "}
{"url": "https://www.standartnews.com/kultura/dzhanet-dzheksn-v-zalata-na-slavata-na-rokendrola-380614.html", "text": "Джанет Джексън бе приета в Залата на славата на рокендрола. Заедно с нея влязоха групите The Cure, Def Leppard, Radiohead, Roxy Music и The Zombies, както и певицата Стиви Никс. Джексън отбеляза славния момент в нейния Туитър: „Хора, успяхме! Благодаря на всички за любовта и подкрепата.“ Джанет бе номинирана за трети път, а Def Leppard, Roxy Music и Никс за първи. Сред финалистите, които за съжаление не пожънаха същия успех, са рапърът LL Cool J и метъл групата Rage Against the Machine. Музикант или бенд има право да участва в съревнованието за място в Залата на славата 25 години след дебюта си.", "date": "2018.12.13", "title": "Джанет Джексън в Залата на славата на рокендрола"}
{"url": "https://www.standartnews.com/sport/cherno-more-se-razdeli-s-dvama-380629.html", "text": "Двама футболисти се разделиха с Черно море преди последния мач на отбора за календарната 2018 година срещу Витоша Бистрица. Това са вратарят Благой Макенджиев и Атанас Зехиров, които днес разтрогнаха своите договори с клуба от \"Тича\" по взаимно съгласие. Любопитното е, че Макенджиев през тази година редовно получаваше повиквателни за националния отбор на България за контролните срещи и за мачовете от турнира Лига на нациите, макар че не игра в тях. Той записа 15 двубоя за варненци през кампанията, но в последните три срещи остана резерва за сметка на привлечения под наем от ЦСКА Георги Китанов. Зехиров също има няколко повиквателни в последните години, а на 3 септември 2017 година дебютира с националната фланелка в световната квалификация срещу Холандия в Амстердам. Интерес към десния халф-бек проявява Славия. Зехиров напоследък отпадна от старши треньора Илиан Илиев, като има само 7 изиграни мача с 1 гол през есента. Ръководството на ПФК Черно море и треньорският щаб благодариха на двамата за съвместната работа и им пожелаха успех занапред. В същото време централният бранител Виктор Генев подписа нов договор с \"моряците\". Генев имаше контракт с варненци до края на декември, но днес парафира ново дългосрочно споразумение с ПФК Черно море. Защитникът пристигна на \"Тича\" в средата на октомври и взе участие в последните пет мача на варненци за първенството, в които отбеляза един гол за победата над Берое.", "date": "2018.12.13", "title": "Черно море се раздели с двама"}
{"url": "https://www.standartnews.com/sport/ivelin-popov-i-spartak-otpadnakha-bezslavno-v-liga-evropa-380639.html", "text": "Ивелин Попов и неговия Спартак Москва отпаднаха от Лига Европа. Тимът загуби с 0:2 гостуването си на испанския Виляреал в мач от група G от турнира. Попето изигра пълни 90 минути за руснаците, като се представи на добро ниво, но за съжаление не можа да помогне на тима си да вкара. Иначе през първото полувреме Чуквуензе откри, а в началото на второто полувреме Екамби удвои. В края Коста от домакините получи директен червен картон след като се опита да откъсне ахилеса на играч на Спартак. Така в групата Виляреал е първо място с 10 точки. Втори със същия актив пък завърши Рапид Виена, който удари 1:0 Глазгоу Рейнджърс и изхвърли тима на Стивън Джерард от групите. Спартак остана на четвърто място.", "date": "2018.12.13", "title": "Ивелин Попов и Спартак отпаднаха безславно в Лига Европа"}
{"url": "https://www.standartnews.com/biznes/2019-g-kharchim-poveche-za-pteshestviya-380630.html", "text": "Икономисвайте, за да пътувате по-често   Повече от 60% от туристите се опитват да бъдат разумни и практични при планиране на пътните си разходи. Те разпределят бюджета си предварително, но почти половината (48%) нарушават плановете и харчат повече, отколкото са очаквали. Това става ясно от допитване, проведено сред 21 500 души от 29 държави. Анкетираните са отговаряли на въроса  какви средства са готови да изхарчат през следващата година за почивка и кои разходи планират да намалят. И през 2019 г. хората, обичащи да пътуват,  няма да се откажат от посещаването на различни дестинации. Почти половината (47%) от анкетираните заявяват, че са склонни да похарчат повече за развлечения и свободно време, отколкото през 2018 г. Трима от петима (60%) признават, че новите впечатления са по-важни за тях, отколкото материалните облаги, като се смята, че тази тенденция няма да загуби значението си още дълго време. Трябва да се отбележи, че не само младежите (64%) са готови да увеличат разходите си за туризъм. Мнозинството от респондентите на възраст между 35 и 44 години се придържат към същото мнение (61%),  както и повече от половината от анкетираните на възраст над 45 години (55%). \"Така през 2019 г. екскурзията до непознати места и събирането на нови впечатления ще станат неразделна част от пътешествията\", заключават експертите, а търсенето на евтини екскурзии ще се увеличи. За да им остават повече средства за развлечения, хората  (54%) са готови да намалят някои други разходи, твърдят авторите на проучването. Така през следващата година те ще могат да пътуват по-често и на повече места. В стремежа си да намалят разходите те са готови да изберат хотели в покрайнините на града и да почиват извън активния сезон (68%). Други 59% заявяват, че предпочитат да не посещават някои известни туристически атракции, ако им излизат твърде скъпо. Експертите казват, че през следващата година туроператорите ще се опитват да привличат клиентите си с повече евтини оферти по време на ниския сезон и да им предлагат  екскурзии до нови атрактивни места извън популярните туристически дестинации.", "date": "2018.12.13", "title": "2019 г.: Харчим повече за пътешествия"}
{"url": "https://www.standartnews.com/sport/sportt-po-tv-na-13-dekemevri-380617.html", "text": "БНТ \r\n18,30 Спорт ТОТО \r\n22,00 Футбол, ЛЕ: Лудогорец - Цюрих (пряко) БНТ3 \r\n19,50 Футбол, ЛЕ: Севиля - Краснодар; 21,55 Олимпиакос - Милан (пряко) bTV \r\n17,50 Спорт тото bTV Action \r\n20,00 Футбол, ЛЕ: Виляреал - Спартак М; 22,00 Арсенал - Карабах (пряко) Ring.BG \r\n19,40 Футбол, ЛЕ: Рапид Виена - Рейнджърс; 22,00 Селтик - Залцбург (пряко) Nova Sport \r\n21,00 Дартс: Световно първенство, първи ден (пряко) MaxSport2 \r\n18,45 Баскетбол, Евролига: Олимпиакос - Анадолу Ефес; 22,00 Реал Мадрид - Барселона (пряко) Kanal 3 \r\n21,15 \"Спорт в обектива\" Eurosport \r\n11,30 и 13,00 Ски алпийски дисциплини: Световна купа във Вал Дизер, спускане, жени и мъже, тренировка (пряко) \r\n15,00 Биатлон: Световна купа в Хохфилцен, спринт, жени (пряко) \r\n16,30 и 20,45 Снукър: Открито първенство на Шотландия, четвърти ден (пряко) Eurosport 2 \r\n12,00 Тенис на маса: Световен тур, финали, Република Корея (пряко)", "date": "2018.12.13", "title": "Спортът по тв на 13 декемеври"}
{"url": "https://www.standartnews.com/kultura/kiyra-naytli-poluchi-britanski-orden-380612.html", "text": "Кийра Найтли бе наградена с Орден на Британската империя за постиженията си в драматичното изкуство и приноса си в сферата на благотворителността. Церемонията по връчването на титлата се проведе в Бъгингамския дворец. Съпругът й Джеймс Райтън заедно с родителите й Уил и Шърман присъстваха в нейна подкрепа. Принц Чарлз лично награди актрисата. 33-годишната красавица бе издокарана с облекло от „Шанел“ – лимонова рокля и сако плюс сламена шапка.", "date": "2018.12.13", "title": "Кийра Найтли получи Британски орден"}
{"url": "https://www.standartnews.com/biznes/kanyat-blgariya-v-svetovnata-organizatsiya-na-svobodnite-zoni-380605.html", "text": "България получи покана за членство в Световната организация на свободните зони. Това стана по време на среща между заместник-министърът на икономиката Александър Манолев и изпълнителния директор на международната организация д-р Самир Хамроуни. Регистрирана в Женева и със седалище в Дубай, Световната организация на свободните зони е единствената международна, многостранна организация на свободните зони в света, която включва държави, които последователно развиват такива локации за инвестиции.  Чрез организацията страната ни ще може да получава информация в реално време за инвестициите в свободни зони в света и за насърчителните мерки, които другите държави предлагат. По този начин ще можем да съпоставяме нашите силни и слаби страни и да бъдем още по-конкурентни, стана ясно по време на срещата. Д-р Хамроуни подчерта, че е впечатлен от икономическите резултати, които страната ни постига и отправи покана към Министерството на икономиката да бъде партньор и наблюдател към организацията. „Държавата развива 11 индустриални зони, които привличат все повече инвестиции и се утвърждават като локации с добавена стойност за бизнеса“, подчерта Александър Манолев. Той предложи Световната организация на свободните зони да задълбочи оперативния контакт с Национална компания „Индустриални зони“ – институцията, която оперативно менажира тези зони. Д-р Хамроуни отправи покана страната ни, в лицето на Министерството на икономиката, да участва в Годишната среща на организацията през лятото на 2019 г. и да представи инвестиционните си предимства пред над 2000 делегати и членове. Световната организация на свободните зони (The World Free Zones Organization - World FZO) е глобална организация с нестопанска цел, обединяваща свободни зони от целия свят, за да им даде възможност да постигат общи цели и да решават общи проблеми. Една от основните им цели е да повишат осведомеността относно ползите, които могат да донесат свободните зони от гледна точка на засилване на преките чуждестранни инвестиции и търговията; насърчаване на културното разнообразие; стимулиране на иновациите и развитие на уменията; създаване на нови работни места и индустрии, както и придаване на стабилност на световната икономика и просперитет на народите. Самата организация е основана под патронажа на шейха на Дубай, Н.Пр. Мохамед Рашид Ал Мактоум, министър-председател на ОАЕ, вицепрезидент и шейх на Дубай. Днес тя обединява над 500 членове от целия свят.", "date": "2018.12.13", "title": "Канят България в Световната организация на свободните зони"}
{"url": "https://www.standartnews.com/regionalni/zasyakokha-nezakonna-sech-i-prodazhba-na-koledni-elkhi-380616.html", "text": "\r\n  Незаконна сеч и продажба на коледни елхи е засечена при съвместна операция на полицията и регионалната дирекция на горите в Сливен. В хода на акцията, на обособена сергия на бул.“Цар Освободител“ в Града на стоте войводи , е било установено, че 34-годишният С.М. от Сливен продава на коледни елхи без прикачени, съгласно търговските изисквания, контролни пластини. При последвали обиск в дома на С.М. са били намерени още 94 броя елхи без пластини и още 270 броя с прикачени контролни пластини, но без превозен билет.  \r\nКоледните дръвчета са иззети и оставени на съхранение в регионалната дирекция на горите в Сливен. На нарушителя са съставени са констативни протоколи и той ще бъде глобен за нанесените щети. Работата по случая продължава.  \r\n ", "date": "2018.12.13", "title": "Засякоха незаконна сеч и продажба  на коледни елхи"}
{"url": "https://www.standartnews.com/regionalni/otpusnakha-sredstva-za-remont-na-tsrkvata-svuspenie-bogorodichno-380577.html", "text": "Църквата \"Св. Успение Богородично\" в село Драговищица, община Кюстендил е построена през 1859 година и е паметник на културата от местно значение. \r\nСградата е напукана почти през цялата си среда, като пукнатините са огромни. В последните 5 години е забранен достъпът за миряните и служенето в църквата, тъй като има голяма опасност от срутване. Олтарът също е започнал да се отделя от стените заради отдалечаването на срещуположните стени. \r\nНа свое заседание правителството отпусна 300 000 лв. за извършването на спешни ремонтно-възстановителни дейности в църквата.", "date": "2018.12.13", "title": "Отпуснаха средства за ремонт на църквата \"Св.Успение Богородично\""}
{"url": "https://www.standartnews.com/biznes/energo-pro-predlaga-sms-izvestie-380627.html", "text": "От началото на месец декември ЕНЕРГО-ПРО Енергийни Услуги стартира предлагането на своите клиенти на свободен пазар на услугата SMS Известие. С новата услуга клиентът ще получава от кратък номер 176161 текстови съобщения на посочен от него мобилен телефон при издаване на фактура за електрическа енергия, както и при настъпване на краен срок за плащане. SMS известяване могат да заявят всички битови и небитови клиенти на ЕНЕРГО-ПРО Енергийни Услуги на свободен пазар, независимо от това какъв продукт на компанията ползват. Услугата се активира за клиентски номер и е за период от 12 месеца. Абонирането за услугата носи редица ползи за клиентите. Тя дава възможност за по-добро управление на разходите, тъй като своевременното информиране за настъпило задължение позволява по-ефективно финансово планиране на предстоящите плащания на клиентите. С новата услуга ЕНЕРГО-ПРО Енергийни Услуги се ангажира и да напомня за задължения с изтичащ срок за плащане. Така се предоставя възможност на съответния клиент, активирал услугата, да избегне натрупването на лихви за забавено плащане и да не създаде предпоставки за прекъсване на снабдяването с електроенергия. Всички клиенти на ЕНЕРГО-ПРО Енергийни Услуги, които желаят да активират услугата SMS Известие, могат да направят това, като подадат заявление чрез своя персонален мениджър продажби или в някой от клиентските центрове на компанията. С повече информация за срока на активиране и цената на услугата клиентите могат да се запознаят от ценоразписа на допълнителни услуги, публикуван на интернет страниците   и  , както и на телефон *6161.  ", "date": "2018.12.13", "title": "ЕНЕРГО ПРО предлага SMS Известие"}
{"url": "https://www.standartnews.com/biznes/bankata-za-razvitie-podpisa-sporazumenie-za-300-mln-evro-380620.html", "text": "Българската банка за развитие (ББР) и Китайската банка за развитие (КБР) сключиха днес финансово споразумение на стойност 300 млн. евро. Договорът бе подписан от Стоян Мавродиев, главен изпълнителен директор и председател на УС на ББР и Чен Ю, комисар по международно сътрудничество за България на КБР в присъствието на посланика на Китайската народна република Н. Пр. Джан Хайджоу и зам.-министъра на икономиката Лилия Иванова.  \r\nСредствата са част от договорения през юли заем от 1,5 млрд. евро, който ще бъде усвоен на траншове. Той бе подписан по време на Седмата годишна среща на правителствените ръководители от Китай и страните от Централна и Източна Европа през юли 2018 г., в рамките на която се състоя и първата среща на Междубанковата асоциация Китай – ЦИЕ, домакинствана от Българската банка за развитие. Това е най-големият проект от финансовата инициатива на Китайската банка за развитие във формата „16+1“, чрез която Китай ще предостави 2 млрд. евро на държавите от ЦИЕ. Близо 75% от тези средства са предвидени за България. Този ресурс може да бъде под формата на двустранни заеми от КБР към ББР, както и да се използва за съвместно кредитиране, синдикирани заеми, проектно финансиране, участие във фондове за дялово финансиране, подкрепа на проекти от взаимен интерес и други проекти, договорени впоследствие между ББР и КБР, включително по инициативата „Един пояс, един път“.", "date": "2018.12.13", "title": "Банката за развитие подписа споразумение за 300 млн. евро"}
{"url": "https://www.standartnews.com/regionalni/blagotvoritelen-kontsert-za-blgarskite-tantsori-v-komi-380578.html", "text": "Днес от 19 часа в салона на Драматичен театър-Ловеч ще се състои благотворителен концерт, съобщават от общинската администрация. Със събраните средства ще бъдат закупени национални фолклорни костюми за танцови състави на българската общност в побратимения на Ловеч град Сиктивкар, Република Коми. \r\nПроявата е по инициатива на кмета на общината Корнелия Маринова и така се откликва на молбата на тамошните българи, които са споделили необходимост от костюми по време на гостуването на делегация от Ловеч, допълват от администрацията. \r\nЗад благотворителната кауза застават учениците от Профилираната езикова гимназия \"Екзарх Йосиф Първи\" и Профилираната природо-математическа гимназия в Ловеч. Организатори на инициативата са ученическите съвети на двете училища, с подкрепата на Община Ловеч.  ", "date": "2018.12.13", "title": "Благотворителен концерт за българските танцьори в Коми"}
{"url": "https://www.standartnews.com/regionalni/momche-ot-dom-za-siratsi-izprashcha-pomoshchi-za-vzrastni-380582.html", "text": "Сирак се превърна в благодетел на бедни и самотни хора. Десетокласникът Кирил Балдев от Центъра за настаняване в село Звъничево изпраща дарения на възрастни хора в цяла България. Кирил отделя от собствените си скромни средства, за да ги дари с хранителни продукти в навечерието на коледните празници, разказва topnovini. Той е на 17години. Съдбата му е отредила да израсне без родители, но това вместо да го обезкуражи, го тласка към най-благородното - да иска дарява. От няколко дни  Кирил сам обикаля селата из България и дарява хранителни продукти на възрастни хора. \r\n„Правя го, защото аз като малък също съм нямал каквото съм поискал. Нямал съм пари за училище. Дори е имало вечери, когато съм нямал какво да ям. Ял съм хляб със сол. И ги разбирам тези хора - да нямаш, да няма кой да те посети”, споделя Кирил. В навечерието на коледните празници е решил да стопли сърцата на над 200 нуждаещи се самотни хора. Кирил живее в Центъра за настаняване от семеен тип в село Звъничево и е ученик в пазарджишката математическа гимназия. Въпреки че едва свързва двата края, той е решил да даде малкото пари, които има, за да зарадва другите. И тъй като сам не се справя заради многото нуждаещи се, помагат му приятелите. \r\n„Всичко струва около 300 лева. Една приятелка ми помогна с цялата сума. Заедно с нея отидохме да напазаруваме в Пазарджик. Разчитам на най-близките ми приятели.  На месец мога да отделя  10-15 лева като с парите, които аз отделям, мога да помогна на около 10 души. Защото съм на мнение, че и една леща да купиш на един пенсионер, той ще се зарадва”, казва Кирил пред Нова телевизия. След пет месеца Кирил ще трябва да напусне социалния център, в който живее, тъй като навършва пълнолетие и ще се наложи да се грижи сам за себе си. Мечтата му е да учи \"Политология\" в Софийския университет. И въпреки че ще му е трудно да се издържа, казва, че отново ще помага. За Кирил това не е първата акция на благотворителност. Наскоро той дари 500 тома литература на различни библиотеки у нас.", "date": "2018.12.13", "title": "Момче от дом за сираци изпраща помощи за възрастни"}
{"url": "https://www.standartnews.com/biznes/62-ot-mladite-blgari-zhiveyat-v-prenaseleni-zhilishcha-380563.html", "text": "Около 62 процента от младите българи във възрастовата категория 15-29 години, или близо две трети от младото поколение у нас в тези възрастови граници, живее в пренаселени жилищни условия, показват данни от анализ на Евростат за жилищните условия в страните от ЕС през 2017 г. Средният показател за наличието на тежки жилищни условия за младите европейци в ЕС е бил 27 на сто. Пред нас по този показател се нарежда единствено Румъния, където 65 на сто от младежите там на възраст 15-29 г. живеят в условия на пренаселеност.   Пренаселеността на жилищата у нас като цяло е била по-висока в градовете - 48 на сто, в сравнение със селските райони, където пренаселеността е била 33 на сто. Освен това по данни на НСИ, у нас около 1 милион домакинства живеят в жилища, които се споделят от повече от едно семейство, тоест в едно жилище съжителстват няколко поколения, като в големите градски центрове приблизително 6-8 човека живеят в двустаен апартамент от 60 квадратни метра. Най-засегнати от нивата на пренаселеност са били домакинствата, които живеят в риск от бедност - 50 на сто от българите с ниски доходи са страдали и от липса на нормални жилищни условия. Децата и тийнейджърите в подобни домакинства са били още по-потърпевши откъм нормални жилищни условия - 80 на сто от подрастващите в условия на риск от бедност са страдали и от липса на нормални жилищни условия. На този фон съществува и друга диспропорция - у нас има около 3,9 милиона жилищни единици /по данни на НСИ/, но домакинствата у нас, които са около 3 милиона - обитават 2,7 милиона жилища, тоест съществува огромен жилищен излишък от близо 1,2 милиона жилища. В градските райони у нас има незаети около 650 хиляди жилища - 25 процента от жилищния фонд в градовете, а в селските райони - около 580 хиляди или 43 на сто от жилищата в селата. Тази статистика включва както вилни имоти, които не се ползват целогодишно, така и необитаеми с години имоти, които обаче имат собственици. Само в столицата и областта незаетите жилища са около 200 хиляди, в Бургас - около 120 хиляди, във Варна - 80 хиляди и т.н. Около 27 процента от младите европейци на възраст 15-29 години или 1 от всеки 4 жители на ЕС в тази възрастова категория, са били принудени да живеят в пренаселени жилища, показват данните на Евростат. Като цяло в пренаселени жилища живеят общо около 17 на сто от домакинствата в ЕС-28, отчита европейската статистика. Най-нисък е бил делът на младите европейци на възраст 15-29 години, които живеят в пренаселени жилища в Малта - едва 4 на сто, в Кипър и Ирландия - по 6 на сто, в Белгия - 8 на сто, в Холандия и Испания - по 10 на сто и др. На другия полюс по този показател са били Румъния - 65 процента, България - 62 процента, Унгария - 57 процента, Хърватия - 55 процента , Полша и Латвия - по 50 процента и др. Тоест, близо една четвърт от държавите-членки, са имали процент на пренаселване за младите хора през 2017 г., който е бил по-висок от средния за ЕС /27 на сто/. Сред тях: Словакия, Латвия, Полша, Хърватия, Унгария, България и Румъния са имали данни за повече от половината от младото население, което е живяло в пренаселени домакинства. Според показателите на Евростат, човек се счита за пребиваващ в пренаселено домакинство, ако домакинството не разполага с минимален брой стаи, които да съберат под един покрив следните варианти: по една стая за домакинство, по една стая за лице над 18 години, по една стая за две деца под 12 години, както и по една стая за две лица от един и същи пол между 12-17 години, уточнява анализът на Евростат.", "date": "2018.12.13", "title": "62% от младите българи живеят в пренаселени жилища"}
{"url": "https://www.standartnews.com/regionalni/malki-koledari-gostuvakha-na-kmeta-na-ardino-i-obshchinskite-svetnitsi-380593.html", "text": "Коледари-първокласници от СУ „Васил Левски“ в Ардино наричаха  за здраве, берекет и успешна Нова година кмета на общината Ресми Мурад, председателя на Общинския съвет Сезгин Байрям и местните парламентаристи. С оригинални дрянови сурвачки, облечени в народни носии, малчуганите изпълниха залата на общинската администрация с надежда и коледно настроение.Те дариха на присъстващите саморъчно изработени новогодишни картички с късметчета. Кметът на общината Ресми Мурад благодари на коледарчетата и ги дари с  лакомства и им пожела най- красивата Коледа и много подаръци под елхата. Децата поздравиха и общинските съветници, които заседаваха за последен път през тази година.По време на сесията бяха актуализация на бюджета за 2018 година, чрез извършване на компенсирани промени между отделните обекти в Програмата за капиталови разходи за 2018 година, гласувана бе и програма за развитие на читалищната дейност през следващата година.", "date": "2018.12.13", "title": "Малки коледари гостуваха на кмета на Ардино и общинските съветници"}
{"url": "https://www.standartnews.com/biznes/otlaga-se-krayniyat-srok-za-oup-na-obshchinite-380570.html", "text": "С две години се отлага влизането в сила на крайния срок, даден на общините за изготвяне на общи устройствени планове, предвижда промяна в Закона за устройство на територията, приета днес на първо четене от парламента. Изготвянето на нови общи устройствени планове е необходимо за извършване на промяна в предназначението на извън урбанизирани територии, което би привлякло инвеститори за застрояването им. Един от вносителите  Александър Ненков от ГЕРБ посочи, че това не е първото удължаване на сроковете. „Този процес се движи вече от 2011 г. След това 2016-а година пак се удължи този срок до 2019-а“, каза той. Ненков влезе в спор с депутата от ДПС Танер Али дали причината за отлагането е, че 70% от общините да не са изготвили такива планове. „Основната причина, особено в малките общини, е липсата на средства, защото едно въвеждане на такава система и в електронен вариант, струва доста средства. Примерно за една малка община до 10 000 души - около 120 000 лева“, каза Танер Али. „Някой ви е подвел жестоко, защото казвате: общините нямат пари. Това не е вярно. В бюджета всяка година средно между около 5 милиона на година има заделени към Министерството на регионалното развитие, където общините могат да се възползват“, отвърна Ненков. Според него някои общини са се забавили заради оспорване на процедурите за избор на изпълнител по Закона за обществените поръчки, продължителността на обществените обсъждания или забавяне на съгласувателните процедури с експлоатационни дружества и най-вече с министерствата на културата и околната среда заради обжалване на екологичните оценки. За други причините са субективни - нежелание или несправяне със задачата. Затова преди окончателното приемане ще бъде предложено от удължаването на срока да не могат да се възползват общините, които въобще не са стартирали процедурата по изработване на такива планове.", "date": "2018.12.13", "title": "Отлага се крайният срок за ОУП на общините"}
{"url": "https://www.standartnews.com/regionalni/ukrepikha-20-ulitsi-v-14-naseleni-mesta-v-obshchina-momchilgrad-380587.html", "text": "Около 1 300 кубични метра бетон беше положен на 20 отсечки в 14 населени места на община Момчилград. Дължината на бетонираните улици е 3,8 километра с площ около 11 000 квадратни, съобщиха от общинска администрация.  \"Става въпрос за стръмни участъци в населените места, на които до този момент се полагаше чакъл и филц. Тази настилка беше отнасяна при по-обилни валежи. С бетонирането на улиците разрешихме проблема трайно\", обясни кметът на общината Сунай Хасан. Основата на улиците е изравнена и чакалирана, положена е армирана скара, върху която е насипан бетон със средна дебелина 12-15 сантиметра. Широчината на бетоновата настилка е между 3,30 и 3,50 метра. \"Имаме уверенията на строителни специалисти, че изградени по този начин, улиците ще бъдат по-трайни отколкото ако бъдат покрити с асфалт\", каза още Сунай Хасан. Той допълни, че през пролетта на следващата година община Момчилград ще продължи с бетонирането стръмните улици и в останалите населени места.", "date": "2018.12.13", "title": "укрепиха 20 улици в 14 населени места в община Момчилград"}
{"url": "https://www.standartnews.com/regionalni/500-koledni-kartichki-za-khorata-v-sotsialnite-domove-v-silistrensko-380590.html", "text": "500 коледни картички ще  зарадват  тази година  обитателите на социални домове в област Силистра. Празничните послания ще изпрати най-младото читалище в областта -  „Бялата лястовица”, което бе регистрирано през 2018 годин в Дулово. 470 малки художници от 50 български  градове и села са автори на   коледните  рисунки.  Те са се включили в националния конкурс, обявен от читалището, вдъхновени от идеята да зарадват  нуждаещите се от подкрепа деца и възрастни. Новосъздаденото читалище няма още собствени финансови средства. За  изпращането на картичките то разчита на  спомоществователи, обясни кметът на Дулово доктор Юксел Ахмед. Местни фирми  са дарили средства, за да  достигнат коледните послания до адресатите им, а първенците в конкурса  да получат награди. Преди да потеглят към социалните домове  празничните  рисунки са изложени в  сградата на местната администрлация,където могат да бъдат разгредани до 18 декември, съобщиха от кметството.", "date": "2018.12.13", "title": "500 коледни картички за  хората в социалните домове в Силистренско"}
{"url": "https://www.standartnews.com/regionalni/s-investitsii-svalikhme-bezrabotitsata-v-krumovgrad-do-7-380594.html", "text": "Лекари от цяла България звънят за място при нас, напролет правим конкурс   Искам от хората повече кураж за собствен бизнес   С идването на \"Дънди\" и \"Теклас\" свалихме безработицата до 7%, има проекти за фабрика и кланица, казва кметицата Себихан Мехмед   каре   Себихан Мехмед е кмет на Крумовград вече четвърти мандат. Всъщност тя и колежката й от Венец Нехрибан Ахмедова са единствените дами сред кметовете на ДПС. Завършила е висше образование по специалност „Математика“ в ПУ „Паисий Хилендарски“ – Пловдив. Има следдипломна квалификация “Управление на образованието”. Работила е като учител по математика, била е секретар на общината в Крумовград, а от 2003 година е кмет.   - Категорично да ! От първия мандат до сега, бяха направени много неща, които ми дават основание да кажа на всеки защо е добре да дойде или да остане да живее в Крумовград. На първо място, направихме страшно много като ремонти и дейности в образователната инфраструктура, за да имат нашите деца нормални условия. Гордея се, че детска градина \"Митко Палаузов\" в Крумовград е единствената в област Кърджали с басейн, който функционира целогодишно. Другото постижение са препитанието и работните места, които бяха разкрити през последния ми мандат. - Идването на \"Дънди\" за нас беше провокация. Ние бяхме с обострени сетива заради запазването на околната среда. Но от 2010 до 2015 г. компанията отстъпи от някои важни параметри на първоначалното инвестиционно намерение. и минаха на флотация. Отказаха се от изграждането на хвостохранилище, което създаваше опасност за Крумовград. Отпадъчната вода пък ще преминава през химическо пречистване и ще се заустява в река Крумовица далеч от града. След всичките тези доклади по ОВОС, обществените обсъждания и заседанията на висшия експертен екологичен съвет през последните години, ние помагахме на инвеститора, но заедно с това имахме и претенции за опазването на околната среда и здравето на хората. Още нещо, с решение на Общинския съвет задължихме компанията да сложи станции, с които се наблюдава запрашеността на въздуха. Данните от последните два месеца показват, че вече всичко е в нормални граници. Друго наше условие беше мнозинството от хората, които ще бъдат наемани на работа в \"Дънди\" да са от нашата община. И те го спазват. От 186 човека, наети преди месец, само 12-15 са специалистите, които не са от Крумовградска община. - Да, ще важи за целия период. Още не знам каква ще е сумата за 2019 г., но тя отново ще бъде разпределена по приоритети от Общинския съвет. Изискванията от страна на \"Дънди\" са да има средства за най-близките села, които са пряко засегнати от процеса на златодобива. -  - В момента все още се уточняват. Засега фирмата е отправила покана към банка, която да обслужва този фонд. По-късно ще бъдат одобрени устав и правила и ще бъде създадена НПО. Засега има две предложения. Първият вариант е, ако човек не може да вложи свои пари, 50 на сто от планираната инвестиция да се поема като грант от фонда, а останалите 50 % да се предоставят като нисколихвен кредит от банката, която ще обслужва \"Дънди\". Вторият вариант е фондът и предприемачът да участват с равни суми, а останалото да идва като нисколихвен кредит от банката. Ние вече започнахме среща с основните предприемачи, които имат интерес към този фонд. Преди две седмици предложихме на животновъдите да си направят едно сдружение, с което да кандидатстват за изграждането на една кланица. Защото след няколко години Европа вече няма да ни позволява да колим животните там, където ни падне. Поканили сме и един предприемач да кандидатства за една малка консервна фабрика, с което да затворим цикъла на производство на пипер, който стана алтернатива на тютюна в района. Има и земеделски стопанин, който обработва над хиляда декара около района на Поточница, който иска да си изгради напоително поле. Очаквам около февруари-март догодина да бъдат разписани правилата и тогава ще чакаме проекти за малък бизнес. - Може би думата музей не е най-правилната, защото това предполага доста административна работа. Затова най-добрият вариант, който обсъдихме с директора на Регионалния исторически музей -Кърджали Даниела Коджманова и археолога Христо Попов, който ръководеше разкопките на Ада тепе, е Всичко, което е намерено, се реставрира, почиства и се привежда в нужния вид, за да бъде показано. - \"Теклас\" бяха голямата изненада за мен, когато през 2016 г. закупиха един терен от бившата казарма, която ни беше предоставена от държавата. Първият им цех беше за около 150 човека, които да работят в непрекъснат режим. Хубавото на тяхната инвестиция, че тук те не леят нищо, а само сглобяват елементит за автомобили, които после изнасят Сега в момента \"Теклас\" са започнали да строят втори корпус, което ще увеличи наетите работници до близо 300. - В момента е много ниска, между 7 и 8 %, а преди беше 14-15%. Идването на инвеститорите даде шанс на много хора от общината да си намерят препитание. - Наплив има, но трябва да уточня за какво става въпрос. Община Крумовград спечели българо-гръцки проект за изграждането на медицински център. В него трябваше да работят определен брой лекари, които ние имахме намерение да поканим. В същото време обаче от \"Дънди\" дойдоха и ни обясниха, че им трябват лекари, които да обслужват техните работници, като единият задължително трябва да е ортопед. Тогава ние им предложихме нужните на тях медици да работят в медицинския център, а компанията да им поеме заплащането. Те се съгласиха и ни информираха, че в бюджета им за 2019 г. са заложени по 3 хиляди лева възнаграждение на лекар, който ще дойде да работи в този медицински център. Съответно общината трябва да обезпечи останалите щатове. Разбира се, ще се обяви конкурс, но вече ни звънят лекари от София, Габрово, Плевен, Харманли, цяла България. На всички казваме, че през февруари-март ще обявим конкурса с исканията за конкретни специалисти. е ? - Категорично ! И общината полага много усилия в това отношение. Ние развиваме примерно културна и самодейна дейност, която включва както български народни танци, така и традициите при мюсюлманите. Различни сме като етнос, като вероизповедание, като партийна принадлежност, обаче това не ни противопоставя. Напротив, взаимно ни допълва и затова мога да кажа, че така са ни пъстри и делниците, и празниците. ? - В началото, когато се сблъсках с трудности, имаше такива моменти. Казвах си: Защо ми трябваше да се нагърбвам, но пък бях поела отговорност пред партията, която ме номинира тогава за кмет. И това ме караше да вървя напред. А после вече дойде опита, рутината, европейски възможности, инвестиции, които вече ти дават малко или много едно самочувствие да се изправиш пред хората и да кажеш: \"Ето това е\". Имаше един период, квотите за тютюн бяха намалени и на мен ми беше трудно да изляза пред хората да обяснявам с какво ще се препитават. Няма да забравя как един възрастен човек ми каза тогава: \"Добре, бе, мойто момиче, тютюн има-няма в Крумовград, но кмет няма ли да има ?\". Да, ще има, ама едно е да излезеш и да кажеш, че това и това са възможностите, използвайте ги ! И друго е да кажеш, абе аз ще управлявам толкова, колкото мога.  Все още липсва инициативност на хората в Крумовград и това е нещото, което би ме зарадвало през 2019 г., ако го видя. Примерно \"Дънди\" бяха поканили фирми за кетъринг, но нито една не се отзова. Но стъпка по стъпка хората виждат, че трябва да се променят. Трябва им още малко кураж,за да се уверят, че не е толкова трудно. Но всичко си иска времето. Важното е, че има градеж, важното е, че има надежда, важното е, че има желание да се случат нещата. Другото от само себе си се оправя. - - Вижте, сигурно ще бъде преувеличено, ако кажа, че това ще промени мирогледа на хората. Но тази кампания ще им покаже всичко, което е направено в Крумовград. И ще им даде една макар и малка причина да кажат, че си струва да останат и направят нещо успешно в родния си град. И накрая искам да кажа, че аз имам едно мото, което много пъти си го повтарям. То е изстрадано и затова за мен не е клише, а нещо много ценно: Пожелавам си на мен, и на хората в Крумовградска община, сега и в бъдеще, да имат надежда, която да съпътства дните им и едно очакване, което да бъде възнаградено. Всичко друго се оправя. Много здраве и мир !  ", "date": "2018.12.13", "title": "С инвестиции свалихме безработицата в Крумовград до 7%"}
{"url": "https://www.standartnews.com/regionalni/opererirakha-bebe-s-po-6-prsta-na-rtsete-i-na-krakata-380586.html", "text": "Бебе с 6 пръста на всеки крайник бе успешно оперирано в университетската болница „Дева Мария“ в Бургас, съобщи днес информационния портал Флагман.бг. Състоянието, известно като полидактилия, е изключително рядко и лечението му е само оперативно. Бургаската болница „Дева Мария“ е една от малкото,в която се извършвали такива операции, благодарение на ръководителя на клиниката по ортопедия- акад. проф. д-р Борислав Владимиров. \r\n Оперираното двумесечно бебе имало допълнителен пръст и на ръцете, и на краката. Случаят бил сложен, тъй като три от допълнителните пръстчета били с оформени стави. Проф. д-р Владимиров оперирал само пръстите на двете ръчички, а след тригодишна възраст на детето щели да се оперират и крачетата. \r\n„Многопръстието не е козметичен проблем, тъй като допълнителните пръсти създават функционални затруднения. Стандарт е пръстчетата на ръчичките да се отстраняват възможно най-бързо, а на крачетата да се изчаква тригодишна възраст, за да се проследи развитието на костите“,обяснява светилото в ортопедията акад. проф. д-р Владимиров. Той уверява родителите, че възстановяването в ранна възраст е изключително бързо и нетравмиращо и не трябва да се колебаят да потърсят специалист при наличие на подобен проблем при децата им. \r\n В последно време в университетската болница „Дева Мария са зачестили случаите на плоскостъпие, което съвременната медицина също лекувала успешно.Спасението от тежкото плоскостъпие е т.нар. операция на Моска, която се прави единствено в СБАЛ по ортопедия в Горна баня и в бургаската УМБАЛ „Дева Мария”, посочва акад.проф. д-р Владимиров.Според него  препоръчително е оперативното лечение да се направи преди да се появи болка в краката, ако родителите забележат, че детето стъпва с цяло ходило на земята. Най-добрият период за интервенцията бил между 10-ата и 12-ата годишнина на детето, защото тогава ходилото е все още еластично и може да се коригира.", "date": "2018.12.13", "title": "Оперерираха бебе с по 6 пръста  на ръцете и на краката"}
{"url": "https://www.standartnews.com/regionalni/prashchat-s-sms-smetkite-za-tok-380597.html", "text": "Електроразпределителното дружество Енерго-Про въвежда  нова услега за клиентите си, които  вече ще могат да  следят  сметките си за ток по телефона.  SMS  Известие  ще информира абонатите за размера  на  плащането, съдържанието на фактурата и  крайния сорк за издължаване. Услугата  ще е достъпна за всички абонати на  компанията, независимо дали са битови  или бизнес клиенти. Съобщенията ще  се получават на посочен от  абоната мобилен телефон, който трябва да заяви , че желае услугата в клиентски център на Енерго-Про или  при персоналния мениджър, който обслужва компанията му. От пресцентъра на  енергийното дружество съобщават, че повече подробности за новия вид услуга могат да се намерят  на интернетстраниците на  компанията     и  , както и на телефон 6161.", "date": "2018.12.13", "title": "Пращат с SMS сметките за ток"}
{"url": "https://www.standartnews.com/regionalni/khristo-stoichkov-poluchi-ogrlitsata-za-pocheten-grazhdanin-na-stara-z-380589.html", "text": "Звездата на българския футбол  Xpиcтo Cтoичĸoв пoлyчи днес oт ĸмeтa нa Cтapa Зaгopa Живĸo Toдopoв cимвoлитe нa звaниeтo \"Πoчeтeн гpaждaнин на Стара Загора. Peшeниeтo зa пpиcъждaнe на отличието е взeтo нa зaceдaниe нa общинcĸия cъвeт в гpaдa пpeз 2017 г.Но поради своите ангажименти Камата все не намираше време да получи наградата. \r\n „Cмятaм, чe Xpиcтo Cтoичĸoв e зacлyжил cвoeтo пpизнaниe и тpябвa дa пoлyчи дocтoйнoтo cи мяcтo и в cъpцeтo нa Cтapa Зaгopa. Ицo, ти cи гoлям пpиятeл нa Cтapa Зaгopa. Bинaги cи дoбpe дoшъл и c пpиcъждaнeтo нa тoвa звaниe пoĸaзвaмe cвoeтo yвaжeниe ĸъм тeб. Зa вcичĸo, ĸoeтo cи нaпpaвил зa Cтapa Зaгopa и зa Бългapия, блaгoдapим!”,ĸaзa ĸмeтът Живĸo Toдopoв, който му връчи огърлицата на почетен гражданин. \r\n„Щacтлив cъм и cъм гopд, чe oт днec cтapoзaгopци ce yвeличaвaт c oщe eдин. Πpиeмaм звaниeтo ĸaтo зaдължeниe oттyĸ нaтaтъĸ, ĸъдeтo и дa cъм пo cвeтa дa ĸaзвaм, чe Xpиcтo Cтoичĸoв e гpaждaнин и нa Cтapa Зaгopa” – oбeща Kaмaтa. Πapичнaтa пpeмия oт 3000 лeвa, ĸoятo ce дaвa нa вceĸи пoчeтeн гpaждaнин нa Cтapa Зaгopa, Xpиcтo Cтoичĸoв дapявa зa лeчeниeтo нa бeбe Maя, ĸoeтo cтpaдa oт злoĸaчecтвeнo зaбoлявaнe. \r\n Hocитeлят нa Злaтнaтa тoпĸa пpeз 1994 г. пpeз минaлaтa гoдинa opгaнизиpa в Града ни липите yниĸaлнo фyтбoлнo шoy мeждy oтбopa нa Xpиcтo Cтoичĸoв и пpиятeли и Дpийм тиймa нa „Бapceлoнa”. \r\nЛeгeндapният фyтбoлиcт oбяви, чe cлeдвaщaтa инициaтивa, ĸoятo щe opгaнизиpa в Cтapa Зaгopa, щe бъдe нacoчeнa ĸъм дeцaтa. Toй cпoдeли и друга своя идeя си - за дeмoнcтpaтивeн мaч в гpaдa между oтбop oт Цeнтpaлнa и Южнa Бългapия cpeщy тим oт ocтaнaлaтa чacт нa cтpaнaтa. \r\nФото -infoz.bg \r\n ", "date": "2018.12.13", "title": "Стоичков с огърлицата  за \"Почетен гражданин на Стара Загора\""}
{"url": "https://www.standartnews.com/regionalni/zhilishcha-za-sotsialno-slabi-khora-shche-stroyat-v-ruse-380603.html", "text": "В Русе ще бъдат изградени жилища за социално слаби хора,съобщи днес шефът на общинската дирекция \"Обществен ред и сигурност\" Спасимир Димитров, който е ръководител на европроекта. \r\nСедеметажната сграда с два входа и с общо 28 апартамента трябва да бъде готова до март 2021 г.Проектът е за близо 2 250 000 лева и се финансира по оперативна програма \"Региони в растеж\". \r\n В оборудваните апартаменти щели да бъдат настанени хора от уязвими малцинствени и социално слаби групи - бездомни, родители с деца с увреждания, самотни майки, които нямат къде да живеят.Специална комисия щяла да извършва подбора за за настаняване. \r\n Социалните жилищ ще са комбинация от общежитие и социална услуга. Например, в сградата ще има управител, а също и охранител, който да бди за реда. \r\n Срокът на пребиваване в социалните жилища ще е до три години.", "date": "2018.12.13", "title": "Жилища за социално слаби хора ще строят в Русе"}
{"url": "https://www.standartnews.com/regionalni/narchnik-po-antiterorizm-gotvyat-meditsi-380600.html", "text": "Наръчник по антитероризъм, където ще бъдат формулирани основните принципи на действие при подобни случаиподготвят Медицинският университет във Варна. Това съобщи днес в ефира на Радио Варна проф.Красимир Методиев специалист по биотероризъм във вуза и почетен консул на държавата Израел у нас.Единна координация  и точен  механ​изъм  за действие при природни бедствия, аварии и тероризъм трябва да бъде въведен  у нас, за да няма пропуски, които да застрашат живота на хората по време на инцидент, смята ученият", "date": "2018.12.13", "title": "Наръчник по антитероризъм готвят медици"}
{"url": "https://www.standartnews.com/regionalni/obshcho-15-mln-lv-za-blgaro-turski-proekti-380598.html", "text": "Общо 15 млн. евро са предвидени по програмата за трансгранично сътрудничество между България и Турция в периода 2014 - 2020 г. Това съобщи зам.-министърът на регионалното развитие Деница Николова  на днешното заседание в Поморие на Комитета за наблюдение на рограмата за трансгранично сътрудничество.Средствата били предимно за предложения,свързани с околната среда и устойчевия туризъм. Общо 42 проекта на общински, държавни и неправителствени институции  вече са получили одобрение. Според зам.-министър Николова проектите били важни, защото ще задвижат местния бизнес, ще дадат възможност за развитие и за стимулиране на икономическата активност в тези региони. \r\nВъв всички одобрени проекти като бенефициенти били включени  както общините, така и  неправителствения сектор,  имало и образователни институции. \r\n ", "date": "2018.12.13", "title": "Общо 15 млн. лв за българо-турски проекти"}
{"url": "https://www.standartnews.com/kultura/doktorite-ot-otkradnat-zhivot-vlizat-v-nova-bolnitsa-380609.html", "text": "Седмият сезон на „Откраднат живот“ ще се завърти през пролетта с мотото „Любовта лекува“, както преди дни съобщи „Стандарт“. Официалното потвърждение на подзаглавието идва от Нова телевизия само месец преди старта на снимките. А те ще се случат в друга болница, където докторите ще се изправят пред поредни предизвикателства.  След 295 епизода, произведени в „Свети Кирил“ – декорите, ситуирани в Киноцентъра - екипът ще има нова локация, а доста от персонажите ще рестартират личния си живот. Успешният медицински сериал ще продължи традицията с вълнуващ сюжет, впечатляващи актьори и интригуващи професионални казуси, които често се базират върху действителни случаи.", "date": "2018.12.13", "title": "Докторите от „Откраднат живот“ влизат в нова болница"}
{"url": "https://www.standartnews.com/svyat/strelba-kray-kafene-v-tsentra-na-atina-380544.html", "text": "Откриха стрелба край кафене на улица \"Критис\" недалеч от централния площад \"Омония\" в Атина, съобщава местен сайт, цитиран от БГНЕС. По предварителни данни, в резултат на инцидента е загинал един човек. Електронният сайт на вестник \"Прото тема\" съобщава, че заподозрените са избягали с мотоциклет от мястото на престъплението. Очевидци разказаха, че единият от убийците е стрелял в главата на човека. Загиналият е албанец. Правоохранителните органи разследват обстоятелствата около инцидента. Предполага се, че става дума за разчистване на сметки в престъпния свят.", "date": "2018.12.13", "title": "Стрелба край кафене в центъра на Атина"}
{"url": "https://www.standartnews.com/svyat/prodlzhava-izdirvaneto-na-atentatora-ot-strasburg-380546.html", "text": ", който уби двама души и рани други 14 при стрелбата на коледния базар във френския град. Много от тях са в критично състояние, а един човек е в мозъчна смърт. В цяла Франция се провежда мащабна полицейска операция по издирването на предполагаемия извършител - 29-годишният Шериф Шекат, разследван за радикален ислям. Във Франция е въведена най-високата степен на опасност от нова терористична атака. В България не се налага промяна не мерките за сигурност след атентата във Франция. Това обясни вътрешният министър Младен Маринов. Все пак той е поискал да се осигурят повече полицаи на местата, където около Коледа се събират много хора.", "date": "2018.12.13", "title": "Продължава издирването на атентатора от Страсбург"}
{"url": "https://www.standartnews.com/svyat/vlak-se-razbi-v-turtsiya-chetirima-zaginakha-43-sa-raneni-380549.html", "text": "Най-малко 4 души са загинали и 43 са ранени в резултат на тежкия инцидент. Това съобщи губернаторът на столичната провинция Васип Шахин, цитиран от телевизия Ен Ти Ви. При инцидента най-малко няколко вагона са се преобърнали, а други два са се врязали в надлез. На мястото на инцидента са пристигнали много коли на бърза помощ и на пожарната, които са оказали помощ на затиснатите хора.", "date": "2018.12.13", "title": "Влак се разби в Турция, четирима загинаха, 43 са ранени"}
{"url": "https://www.standartnews.com/sport/rezultati-i-klasirane-v-shampionska-liga-380542.html", "text": "Резултати и класиране в Шампионската лига: Група Е Аякс - Байерн 3:3 Бенфика - АЕК Атина 1:0 Класиране: 1. Байерн 14 т., 2. Аякс 12, 3. Бенфика 7, 4. АЕК 0 Група F Манчестър Сити - Хофенхайм 2:1 Шахтьор Донецк - Лион 1:1 Класиране: 1. Манчестър Сити 13 точки, 2. Лион 8, 3. Шахтьор 6, Хофенхайм 3 Група G Реал Мадрид - ЦСКА Москва 0:3 Виктория Пилзен - Рома 2:1 Класиране: 1. Реал Мадрид 12 точки, 2. Рома 9, 3. Виктория Пилзен 7, 4. ЦСКА Москва 7 Група Н Йънг Бойс - Ювентус 2:1 Валенсия - Манчестър Юнайтед 2:1 Класиране: 1. Ювентус 12 точки, 2. Манчестър Юнайтед 10, 3. Валенсия 8, 4. Йънг Бойс 4.", "date": "2018.12.13", "title": "Резултати и класиране в Шампионска лига"}
{"url": "https://www.standartnews.com/svyat/istoriya-ot-prvo-litse-za-terora-v-strasburg-380556.html", "text": "При стрелба до коледен базар в Страсбург във вторник вечерта двама души бяха убити, един е в мозъчна смърт и още 12 са ранени. Стрелецът – 29-годишният Шериф Шекат, все още се издирва Ромен работи в ресторант в центъра на Страсбург. Вторник вечер обикновено е спокойно, има само познати клиенти. Онзи ден обаче всичко се променя за секунда – в 19:50 ч. местно време. „Чухме изстрели и настана паника. Хората тичаха от този площад насам. Разпръснаха се по малките улички. Много хора буквално нахълтаха в нашия ресторант. Чуваха се писъци. После – отново изстрели” разказва Ромен. Той е завършил курсове за първа помощ. Изскача от заведението. Казва, че е спонтанно, не е разсъждавал. Двама мъже вече са паднали на земята. „Много хора се бяха навели над едната жертва, но вече беше много късно… Близките на единия мъж бяха тук. Бяха смазани”, кпомня си още барманът. Ромен казва още, че усещането е като за всеобща парализа от страх. Това е животът, никой не може да предвиди един атентат, никой не може да предвиди жест на лудос, коментира младият мъж.. Според него Страсбург никога вече няма да е такъв, какъвто е бил до вторник – 11 декември.", "date": "2018.12.13", "title": "История от първо лице за терора в Страсбург"}
{"url": "https://www.standartnews.com/svyat/erdogan-szdade-kosmicheska-agentsiya-na-turtsiya-380561.html", "text": "Това се казва в президентски указ, който е публикуван днес в правителствения „Ресми газете“ - техния държавен вестник.", "date": "2018.12.13", "title": "Ердоган създаде Космическа агенция на Турция"}
{"url": "https://www.standartnews.com/sport/balkan-obrna-ungartsi-za-fiba-kp-380564.html", "text": "Мъжкият баскетболен тим на Балкан (Ботевград) победи трудно унгарския Алба с 88:82 т. след продължение. Двубоят бе от I кръг на втората групова фаза на баскетболния турнир за купата на ФИБА-Европа. В „Арена Ботевград“ унгарците водеха през по-голямата част от мача, но след силни финални минути да редовното време играчите на Балкан пратиха срещата в продължение. В него домакините бяха по-добрия тим и поведоха със 78:73, а след което приключи срещата при 88:82. Най-резултатен за победителите бе Брандън Браун с 18 т. Силен мач направи и Микейл Хопкинс (дабъл-дабъл - 17 точки и 13 борби).", "date": "2018.12.13", "title": "Балкан обърна унгарци за ФИБА - Къп"}
{"url": "https://www.standartnews.com/sport/zlatkov-v-top-10-za-kontinentalnata-kupa-v-kitay-380565.html", "text": "Успешно завърши турнето на националите по ски в Китай за Континенталната купа. В последния си старт днес - гигантски слалом в Тайуоо Камен Златков постигна 10-и резултат - 2:02,68 мин. Победител отново е корееца Юнг с 2:00,32 мин. Йоан Тодоров е 33-и на 5,39 сек. В Китай Златков постигна още победа и второ място на слалом за Континенталната купа и благодарение на точките спечелени ще може да има доста по-преден стартов номер за напред.  ", "date": "2018.12.13", "title": "Златков в топ 10 за Континенталната купа в Китай"}
{"url": "https://www.standartnews.com/sport/boyan-radev-s-nova-nagrada-380591.html", "text": "Двукратният олимпийски шампион Боян Радев събра шампиони и медалисти на 50-годишния си юбилей от спечелването на втория си златен олимпийски медал от Мексико 68. На церемония, организирана от Българския олимпийски комитет (БОК) в гран-хотел \"София\", именитият ни борец получи специално отличие от президента на Международната федерация по борба (UWW) Ненад Лалович. Призът му бе връчен от Цено Ценов, вицепрезидент на UWW и президент на европейската борба, който му поднесе и поздравителен адрес от Лалович. \"Боян Радев е епоха, плакат на световната борба - заяви и Ценов. - Той откри нов е етап от развитието на класическата борба. А и не веднъж сме давали примери за притегателната сила на хората от спорта към изкуството. И Боян Радев е един от тях. Той е най-изявеният колекционер не само в България, но и в света. Той е човек, от който всички се нуждаем.\" Сред гостите бяха много олимпийски шампиони и медалисти от големи първенства, като Мария Гроздева, Петър Киров, Ваня Гешева, Здравка Йорданова, Валентин Райчев, Йорданка Благоева, Живко Вангелов..., както и Слави Славов, личен треньор на Боян Радев. \"Думите \"икона\" и \"велик\" са много малки за личност, като Боян Радев - каза председателят на БОК и олимпийска шампионка Стефка Костадинова. - Не случайно ти си първият, който бе удостоен с първото отличие на МОК \"Пиер дьо Кубертен\". Ти си част от историческото наследство на България. Човек, който е пример за младите, а на нас ни даваш светлина, сила и дух.\" Самият Боян Радев благодари за вниманието и изрази гордост, че тази награда идва 50 години след спечелването на олимпийската му титла в Мексико 68. \"Няма какво да искам още, доволен съм от всичко, което съм постигнал - заяви шампионът. - Може би ми се иска още съвсем малко, като да направя още една-две изложби.\" И в типичния си стил се пошегува с другия ни двукратен олимпийски шампион в борбата Петър Киров. \"Поздравявам и Петър Киров, той през моето полувреме е играл борба, все пак нещо е научил от мен\", заяви с усмивка Радев. Киров също тази година чества 50 г. от спечелването на втората си олимпийска титла от Мексико 68. \r\nКиров също тази година чества 50 г. от спечелването на първата си олимпийска титла от Мексико 68. Второто му злато е в Мюнхен 72, а Боян Радев става за първи път олимпийски шампион в Токио 64.", "date": "2018.12.13", "title": "Боян Радев с нова награда"}
{"url": "https://www.standartnews.com/sport/malshans-za-rado-yankov-na-starta-na-sezona-380607.html", "text": "Носителят на Световната купа в паралелните дисциплини по сноуборд за 2016-а година Радослав Янков стартира днес участието си в новия сезон на СК. В италианския зимен център Кареца асът ни зае 23-о място в паралелния гигантски слалом. Причина за това класиране на Радо е контузията, която получи в ръката в първия манш на квалификациите. При атака на една от вратите в средата на първия манш той удари лошо дясната си ръка. Въпреки болките Янков кара и във втория манш, като даде второ време, но не успя да влезе във финалите. Победата спечели Тим Мастнак (Слвн). След състезанието Янков и треньора му Георги Атанасов са посетили медицинския център, където е била направена рентгенова снимка на ръката на Радо. Хубавата новина е, че няма счупване. В събота Янков ще стартира в паралелния гигантски слалом в Кортина Д'Ампецо (Ит). ", "date": "2018.12.13", "title": "Малшанс за Радо Янков на старта на сезона"}
{"url": "https://www.standartnews.com/sport/kobrata-shche-se-bie-s-amerikanets-380592.html", "text": "Най-добрият български боксьор Кубрат Пулев заяви в интервю за Дарик радио, че следващият му съперник вероятно ще бъде американец. Двубоят се очаква през март месец, като Кобрата сподели, че все още се обсъждат имената и няма конкретно избран боксьор. Пулев сподели още, че ще планира да присъства на церемонията „Спортист на годината“ на 20 декември, и заяви, че целта му за в бъдеще е световната титла. „Не само в Чикаго, където и в щатите, правим мачове пълно е с българи и е празник. Не само ни подкрепят, но хората се радват при победи, при битка. Това е българско изживяване“, започна Кубрат Пулев. „Много усмихнат и позитивен човек е новият промоутър, има планове за бъдещето, изглежда добре и добре се държи“. „Има няколко спрягани имена за противника ми през март, може би ще е американец. Като цяло договорът ми с тази компания ще отвори вратите към върха“, добави Пулев. „Продължавам да работя с Ули Вегнер. Това е договорка помежду ни. Той е специалист и си струва да работим заедно. Ще работим във Вегас. Брат ми заминава и той там“. „Ще уважа церемонията за „Спортист на годината“. Това е признателност, независимо къде съм класиран. Това е важна церемония. Смятам, че присъствието ми там ще мотивира допълнително изгряващите спортисти. Целите за 2019 са световната титла. Поне три мача годишно трябва да имам“. „Миналата година бе успешна за мен, въпреки че чаках толкова време, мачът се случи, бе в България, това бе важно. През новата година си желая световна титла. Ще работя усилено за това“, категоричен бе за финал Пулев.", "date": "2018.12.13", "title": "Кобрата ще се бие с американец"}
{"url": "https://www.standartnews.com/svyat/atentatort-ot-strasburg-otmshchavakh-za-bratyata-ot-siriya-380626.html", "text": "Аз отмъщавах за своите убити в Сирия братя, това е казал Шериф Шекат, който откри огън по коледния базар в Страсбург, предаде ТАСС.  Шофьорът на таксито, с който 29-годишният мюсюлманин избяга от мястото на престъплението, е дал показания.  \"По думите на свидетеля Шекат му е казал, че е отмъщавал за своите убити братя в Сирия\", каза прокурорът Реми Хайнц. Обвинителят, цитирайки показанията на очевидеца, допълни, че убиецът е пропътувал разстоянието от центъра на Страсбург до района \"Нойдорф\", а водачът е бил принуден от заподозрения да кара бързо.   \r\n\"Шекат все още не е намерен\", посочи още Хайнц. Той припомни, че френската полиция задържа бащата на Шекат и двама негови братя и още един човек. \"Никой от четиримата не е дал показания\", каза още Хайнц.  \r\nШефкат отри огън в центъра на Страсбург на 11 декември. При стрелбата загинаха трима души, а 13 пострадаха. Разследване на трагедията започна и италианска прокуратура. Една от жертвите е журналист, който е гражданин на апенинската държава. Федералното германско обвинение в Берлин също предприе подобни действия. Шестима от ранените са граждани на Федералната република. Шекат е второ поколение французин, роден и израстнал в гето на мигранти и поел по пътя на джихадистките организации.  ", "date": "2018.12.13", "title": "Атентаторът от Страсбург: Отмъщавах за братята от Сирия"}
{"url": "https://www.standartnews.com/svyat/visokoskorosten-vlak-se-razbi-v-turtsiya-380548.html", "text": "Висoкоскоростен турски влак се разби в надлез в Анкара и два вагона са се обърнали, съобщават местни медии, цитирани от Ройтерс. Четирима души са загинали, а 43 са ранени. Видео кадри показват служители на спасителните служби на мястото на произшествието, където вагоните са заклещени под огънатите метални отломки от надлеза. ", "date": "2018.12.13", "title": "Високоскоростен влак се разби в Турция"}
{"url": "https://www.standartnews.com/regionalni/opakovat-samovodskata-charshiya-do-proletta-380610.html", "text": "Цялата Самоводска чаршия ще бъде \"опакована\" до пролетта, за да не газим повече кал и да гледаме руини. Това информира днес главният инженер на Търновската община Динко Кечев, който ръководи проекта за обновление на старата част в старопрестолния град. В началото на 2019-а, когато времето позволи, щял да бъде пренареден и калдъръмът.След спирането на валежите калта от чаршията щяла да бъде изчистена и на мястото на премахнатата настилка ще бъде застлана сипица, за да не се разнася калта. Отделно са предвидени и заграждения, които да „опаковат“ и „скрият“ неприятните гледки. \r\n Кечев припомни, че  реконструкцията на най-посещавания наред с Царевец туристически обект бе отложена от миналата пролет по настояване на занаятчиите и за облекчение на туристите. Обновлението й е част от големия проект за старата градска част, подкрепен финансово по програмата „Региони в растеж“ \r\nСпоред инж. Кечев калдъръмът ще бъде пренареден изцяло, а там, където е повреден, ще бъде подменен..  \r\nПоследният ремонт на чаршията е бил още от времето на соца.Средствмата са били осигурени от тогавашния Общонароден комитет за развитие на Велико Търново. Тогава са били оформени занаятчийските работилници и повечето къщи в автентичен вид. Сега се ремонтират близо километър калдъръми и се подменят водопроводи и подземни комуникации под тях.Общата стойност на ремонтите е за близо 2 млн. лв", "date": "2018.12.13", "title": "\"Опаковат\" Самоводската чаршия до пролетта"}
{"url": "https://www.standartnews.com/svyat/nyama-postradali-blgari-pri-zhp-katastrofata-v-turtsiya-380572.html", "text": "По данни на българското посолство в Анкара към момента няма данни за пострадали български граждани при железопътната катастрофа тази сутрин в Турция, съобщиха от МВнР. При тежката катастрофа високоскоростният влак „Анкара – Коня“ с 206 пътници се е сблъскал със скорост около 80 км/ч с железопътна машина, която е извършвала контролни дейности на жп релсите в района на гара Маршандъз в град Анкара. От страна на посолството е осъществена е връзка с полицията и близките болници, в които са настанени пострадалите. Към момента екипите на бърза помощ, службата за бедствия и аварии, противопожарна безопасност и полиция обработват мястото на катастрофата. Официално е съобщено, че има 9 починали и 47 ранени, 3-ма от които в тежко състояние.", "date": "2018.12.13", "title": "Няма пострадали българи при жп катастрофата в Турция"}
{"url": "https://www.standartnews.com/svyat/9-stanakha-zhertvite-ot-vlakovata-katastrofa-v-turtsiya-380569.html", "text": "Броят на жертвите на влаковата катастрофа в Турция продължава да расте, като по най-нови данни загиналите са нараснали на девет души, съобщи турската частна телевизия НТВ, позовавайки се на министъра на транспорта Джахит Турхан. Инцидентът стана тази сутрин в окръг Анкара, Централна Турция, скоро след потеглянето на скоростния влак, когато машината се сблъска с локомотив, извършващ инспекция на релсовия път. Турхан уточни, че високоскоростният влак е потеглил от анкарската гара в 6.30 ч. (5.30 ч. българско време), а около шест минути по-късно се е блъснал челно в локомотива. По последни данни са загинали общо девет души, като трима от тях са машинисти, а останалите шестима пътници. Един от пътниците е издъхнал в болницата, каза още министърът. В лечебни заведения към момента са настанени 47 пътници на високоскоростния влак, добави Турхан и пожела на всичките бързо оздравяване. Анкарската прокуратура е започнала разследване по случая. Министерството на транспорта и инфраструктурата съобщи по-рано днес, че локомотивът, извършващ контрол на релсите, не е трябвало да се намира на мястото на катастрофата. Възможно е проблемът да е резултат от сигнализационен или комуникационен проблем, посочва телевизията.", "date": "2018.12.13", "title": "9 станаха жертвите от влаковата катастрофа в Турция"}
