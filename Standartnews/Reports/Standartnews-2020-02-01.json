{"url": "https://standartnews.com/kultura/gay-richi-se-vrna-na-byal-kon-413385.html", "text": "Гай Ричи се завърна на бял кон в гангстерското кино. „Джентълмените“ е най-добрият филм, подписан от бившия съпруг на Мадона. Действието се лее с типичната изтънчена британска бруталност, подправена с още по-гаднярския английски хумор. Диалозите се безупречни, цитатите от култови образци в жанра са елегантни. Не липсват и сцени в стила на Тарантино, но Гай Ричи се е озаптил навреме. Какво се случва на екрана? Матю Макконъхи е американският наркопласьор Мики Пиърсън, изградил империя от продажбата на марихуана в Лондон. Той е супер шик с костюми от „Савил роуд“, пие чая си с мляко, нарича себе си лъв в престъпната савана на добрата стара Англия, но иска да се оттегли и да продаде бизнеса си на милиардер от Оклахома. Оттук тръгват мега престъпни схеми с подкупи, изнудване, стрелба и кръв - този път сравнително по-малко. Хю Грант – като репортер далавераджия от таблоид, изкушен като истинска медиина хиена да отмъкне голям къс месо под носа на царя в джунглата, Чарли Хънам – като консилиери с вид на интелектуалец, който тича не по-зле от Юсейн Болт, и Колин Фарел - като неописуем в неочакваните си таланти тип, чиито възпитаници от боксовата зала превръщат агресията в хип хоп клипове за Youtube  – са наистина перфектни. Гай Ричи по традиция мощно пародира касти, кланове и класи, но този път му се е получило повече от добре.  „Имах голям късмет – успях да съберат точно тези актьори в точното време на точното място“, хвали се той. Последните му два филма преди „Джентълмените“ останаха в зоната на компромиса. \"Аладин\" - игралната версия на едноименния анимационен филм от 1992-а, провокира смесени реакции. Досадно бъбривият джин, който гласът на Робин Уилямс превърна в явление на поп културата през 90-те, сега се модифицира в Уил Смит. Суперпродукцията \"Крал Артур: Легенда за меча\" (2017) пък си беше откровен провал – дори най-горещите му поклоннници си замълчаха. Да припомним, че Гай Ричи се превърна в знаменитост в края на 90-те с нискобюджетната гангстерска комедия \"Две димящи дула\" – лафове с кокни жаргон, бърз монтаж, демонстративна мачовщина, възбуждащ саундтрак и дузина награди. След 2 години, с по-голям бюджет, с Брад Пит, Бенисио дел Торо, Джейсън Стейтъм и Вини Джоунс направи \"Гепи\". Високият рейтинг му замая главата, той се взе много насериозно и се ожени за кака си Мадона. Тя – очаквано – му разказа играта. Последваха езотерики, Кабала и безумната приключенско-романтична боза \"Отнесени от бурята\" с певицата в главната роля. Двамата дори се снимаха в документалния „Ще ви прошепна нещо под секрет“ през 2005-а, но уви, нищо не успя да стопира разпадащата им се връзка. Гай Ричи се опита да изплува с „Револвер“, за което му помагаше аверът му Джейсън Стейтъм. През 2008-а разбра, че с Мадона нямат бъдеще и се разделиха „като приятели“. Междувременно излезе \"Рокенрола\" без особени претенции. Отласна се към повърхността с комерсиалния хит \"Шерлок Холмс\" с Робърт Дауни джуниър и Джуд Лоу - няколко години преди Бенедикт Къмбърбач да се сети за гениалния детектив. Блокбастърът зае челните класации. Кинаджията прелетя над океана за „Мъжът от U.N.C.L.E.“ - шпионската комедия по американски сериал, който върви по телевизия NBC между 1964-а и 1968-а. Историята беше за британски и руски шпионин, които работят за тайната организация U.N.C.L.E. (United Network Command for Law and Enforcement). Говори се, че самият Ян Флеминг – бащата на Джеймс Бонд – през миналия век е участвал в създаването на оригиналната поредица. Гай Ричи снима Хенри Кавил, Арми Хамър, Джаред Харис, Алисия Викандер и, разбира се, верния си боен другар Хю Грант. Следващият проект на Ричи е римейк на френския „Le Convoyeur” от 2004-а - за студен и мистериозен герой, познат като Х, който работи в компания за пренасяне на стотици милиони долари в брой из Лос Анджелис. Едва ли някой се съмнява, че в неговата кожа ще влезе Джейсън Стейтъм – царят на каменните физиономии. Гай Ричи, естествено, иска да използва и мускулите му. „Бързам, не знам до кога Джейсън ще може да разчита на коленете си”, шегува се обичливо той.", "date": "2020.01.31", "title": "Гай Ричи се върна на бял кон"}
{"url": "https://standartnews.com/kultura/erik-emanyuel-shmit-razdava-avtografi-v-narodniya-413366.html", "text": "Ерик-Еманюел Шмит ще раздава автографи във фоайето на първи балкон на Народния театър между 9, 30 и 12, 30 часа на 14 февруари. Световноизвестният писател и драматург пристига за юбилейното представление на своя хит „Господин Ибрахим и цветята на Корана“, с който Мариус Донкин празнува юбилей на 13 февруари. Двамата ще се качат на сцената, за да изиграят заедно част от спектакъла. Авторът на няколко от най-култовите пиеси, които не слизат от международните афиши, ще се срещне и с президента Румен Радев.    „Господин Ибрахим и цветята на Корана“ с режисьор професор Снежина Танковска има няколко престижни награди от родни и международни форуми, а билетите за него свършват с месеци напред. Той се играе на Сцена „Апостол Карамитев“ вече 16 години. Преводът на текста е на Снежина Русинова-Здравкова, сценографията и костюмите – на Тони Кондев, музиката – на Сашо Младенов, а художник на плаката е Стефан Десподов.", "date": "2020.01.31", "title": "Ерик-Еманюел Шмит раздава автографи в Народния"}
{"url": "https://standartnews.com/kultura/veselina-teneva-omaya-s-glas-khamburg-413383.html", "text": "Класическите концерти в Хамбург са от най-вълнуващите преживявания в северния мегаполис. Поредните овации в емблематичната музикална сграда Laeiszhalle бяха за оперните певици Веселина Тенева и Марина Бар, мецосопран и сопран, под диригентството на Дорис Фетър, създател на Оперетния хор в града през 2005-а и ръководител на 200 събития. В програмата бяха включени фрагменти от любими оратории, арии и дуети. Нежните звуци на известната песен „Shephard‘ Pipe Carol“ на английския композитор Джон Ротър, която звучи по световните сцени и църковни катедрали, откриха културната вечер. Под палката  на Фетер прозвучаха  „Sommertime“ на Гершиун, „Somewhere“ на Бърнстейн, американската „Jingle bells“ на Пиърпойнт под съпровода на младата пианистка Наталия Клем. Сред артистите се открои гост солистката  Веселина Тенева от Държавната опера в Хамбург, която поднесе ярък букет от откъси от „Weihnacht-soratorium“ на Бах, арии от „Petite Мesse Soleennelle“ на Росини, „Habanera“ от “Кармен“ на Бизе,  Barkarolle от „Хофманови разкази“ на Офенбах и спечели заслужено овациите. Красивият “Blumen duett“ от „Мадам Бътерфлай“ на Пучини в нейно и на Марина Бер изпълнение бе удивителен, а в “Katzenduett“ на Росини  двете актриси станаха съперници, извисявайки мощни гласове. Преминала през Оперния театър на Ерфрут /Тюрингия/, Веселина Тенева  и нейният съпруг,  тенорът  Димитър Тенев,  вече са в трупата на Държавната опера в Хамбург. Тя и Дорис Фетър направиха концерт в българската православна църква в мегаполиса. Прекрасната съвместна серия на двете дами продължава в  Хаустеатъра на Бергедорф.", "date": "2020.01.31", "title": "Веселина Тенева омая с глас Хамбург"}
{"url": "https://standartnews.com/regionalni/miyat-ulitsi-s-piteyna-voda-413371.html", "text": "Във Велико Търново се заражда гражданско недоволство заради започналото миене на улиците в града с питейна вода, съобщават от БНР. От Общината посочват, че заради тинята не е ефикасно да се използва вода от река Янтра. Заради хигиеничността и ефикасността във Велико Търново е практика улиците да се мият с чиста, а не с речна вода, посочват от общината по повод зараждащото се гражданско недоволство, че при наличието на национална водна криза, в града улиците се мият с питейна вода. Въпреки че градът няма проблеми с водоснабдяването, жителите му са против при цена на питейната вода от 2,55 лева за кубически метър улиците да се мият с нея. От пресцентъра на Община Велико Търново съобщават, че водата за миенето на улиците се зарежда от специално обозначени хидранти. Последното миене на града по този начин е струвало около 10 000 лева и е платено от сметката на Общината към водоснабдителното дружество.  ", "date": "2020.01.31", "title": "Мият улици с питейна вода"}
{"url": "https://www.standartnews.com/sport/bagata-izliza-sreshchu-brazilets-na-9-may-413334.html", "text": "Вече е ясен следващият съперник на Благой Иванов в UFC. Българинът ще се изправи на 9 май в Сао Пауло срещу бразилеца Аугусто Сакай в рамките на UFC 250. Новината беше съобщена първо от тв канала Combate.  Багата в момента води подготовка в Лас Вегас. Родният боец се намира на 11-о място в ранглистата в тежка категория. През 2019 година той победи Тай Туиваса и Бен Ротуел, а единствената му загуба беше от Дерик Люис през ноември след много спорно съдийство. Балансът на Багата, откакто е част от UFC, е 2-2, а в кариерата му в ММА като цяло - 18-3-1. Сакай е на 28 години и е 13-и в ранглистата. В кариерата си в смесените бойни изкуства бразилецът с японски корени има 14 победи, едно равенство и едно поражение. Той се присъедини към UFC през 2018 година и оттогава записа три победи - срещу Чейс Шърман, Андрей Арловски и Марчин Тибура.", "date": "2020.01.31", "title": "Багата излиза срещу бразилец на 9 май"}
{"url": "https://www.standartnews.com/sport/sochi-prie-67-ata-svetovna-sreshcha-na-skiorite-zhurnalisti-413391.html", "text": "Този уикенд  - 1 и 2 февруари 2020 г. белият керван при жените алпийки ще премери сили на олимпийското трасе от зимната олимпиада в Сочи 2014 г. в руския курорт Роза Хутор. По северните склонове под местния планински първенец Роза Пик (2320 м) състезанията за снежните дами на FIS са програмирани за два дни: 1 февруари, събота - спускане и в неделя, 2-ри февруари – супер гигантски слалом. Повече от сигурно е отсега, че спускането и суперджи-то ще бъдат на черната писта „Женский олимпийский спуск”. Лично, на място и на живо миналата седмица видяхме как се гласи въпросното трасе по рецептата на FIS за твърдост. Това  можаха да наблюдават и близо 130 журналисти-скиори, пристигнали от 25 страни от Европа, Америка и Азия в олимпийското село на Роза Хутор, за да се състезават в 67-та им годишна ски среща. Съвместни и любезни домакини на срещата бяха журналистическите ски клубове на Русия и Казахстан. Вестникарите, радиожурналистите, телевизионерите и другите медийни деятели, макар и да са скиори и бордисти обаче само гледаха трасето за Световната купа. Журналистическия гигантски слалом беше на друга писта по-лека, по–мека и по-къса. В олимпийски курорт пистите са общо 102 км  - 18 км зелени, 40 сини, 29 червени и 15 черни. 140 дни годишно за каране от декември до април обещават от курорта ако е рекъл Господ, но и с помощта на снежните оръдия, разбира се. Те не спират дори и когато падна нов сняг от поне 80 см, видяхме го с очите си. За Русия тока, горивото и водата изглежда не са им проблем, та снежните “кенон”-и бичат нон-стоп и през нощта, което си е малко кофти защото са шумни. Та не можеш да спиш на отворен прозорец, когато си с view към пистите. И при всичките тези оръдия да се чудиш откъде се взимат камъчетата по пистите, особено по зелените, където става голям калабалък от любители скиори. Явно има още на какво да се учат руснаците, иде ли реч за квалитетни пистови условия, не само за състезателните трасета. В курорта пистите се обслужват от 29 модерни лифта - 7 кабинкови, 11 седалкови, 7 влека и 4 подвижни пътеки тип конвейр. До конвейрчетата  на няколко пъти прибягвахме и ние на прибиране. Защото са на такива места, където чрез тях взимаш височина по склона, та после да не се буташ до входа на топлата скиорна на ski in/out хотела. Гевезлъци разни, но като го има, защо да не го ползваш. Но да се върнем на пистата за предстояща женска Световна купа този уикенд Местните, а и всички други „световни” писти нямат нищо общо с мазните алпийски трасета за любителите скиори, като тези в Италия, Франция и Австрия. За състезателните  писти  изискванията на FIS са други – освен да са стръмни и широки, но и да са достатъчно заледени и твърди. И по-трудно да стават на познатите ни ребра, покрай слаломните колове. Това изискване цели да осигури що-годе еднакви условия, както за състезатели от първа група, така и за тези с по-заден номер. Та за целта сме виждали едно време как се полива с маркучи снежната писта и  водата да я направи твърда, направо лед. Стъпвал съм със ските на такава писта и когато е стръмна едвам съм се задържал дори напряко на склона. На такава писта, когато е стръмна и без ски само по обувки трудно се закрепваш. А пък с нашите любителски ски, колкото и от висок клас да са и колкото и да са с добре наточени кантове с правилния за нон-профитата градус, забрави. В Роза Хутор заснехме как подготвяха трасето за спускане: Дълъг пожарен маркуч, разположен на зигзаг се провлачва методично по пистата, насочван от 20-тина оператори без ски на краката. Легналият на снега маркуч го управляват с някакви метални хващачи. Ритмично на около 30-50 секунди се чуваше отчетлив звук, като от механична помпа и частите на маркуча като по команда бяха леко премествани по склона. Разсъждаваме, че от пожарния шланг, най-вероятно на тънки струйки излиза вода, която да заледи трасето и да го направи с необходимата твърдост. В това време пистата беше затворена, но по нарочен тунел туристите-скиори минаваха под нея. Така и техният кеф не страдаше от това, че в курорта се готвят за Световна купа. С две думи да се прави състезателно трасе никак не е проста работа. Българска гордост изпитах, когато в нета открих, че за олимпиадата в Сочи през 2014 г. на снежните трасета в Роза Хутор са работили и 3-ма българи. Двама са били квалифицирани водачи на снежните ратракове за утъпкване на пистите, а третият е бил от високите снежни специалисти, отговорни за трасетата. Става дума за бившия наш скиор алпиец и шеф на скоростните състезания от олимпийските игри в Сочи и шеф на световните купи в Банско  Валентин Стефанов. Тихомир Шолев  ", "date": "2020.01.31", "title": "Сочи прие 67-ата световна среща на скиорите журналисти"}
{"url": "https://www.standartnews.com/sport/mesi-s-nov-rekord-v-ispaniya-413341.html", "text": "Аржентинската звезда на Барса - Лео Меси продължава да чупи рекорди във футбола. При елиминирането от каталунците на Леганес (5:0) в 1/8 финала за Купата на Краля шесткратният носител на Златната топка постигна своята победа №500 с екипа на Барселона. Това е абсолютен рекорд за Испания и Меси е първият футболист в историята, който минава тази граница. За целта Лео се нуждаеше от 709 мача за испанския колос. В тях той има внушителните 622 гола и 241 асистенции. С него в състава, Барса има още 131 равенства и едва 79 загуби. Зад Меси в класацията се нареждат Шави (482), Икер Касияс (463), Андрес Иниеста (459), Андони Субисарета (444) и Серхио Рамос (439). С екипа на каталунците аржентинският национал има 10 титли в Ла Лига, 4 пъти е печелил Шампионска лига, 3 пъти Световното клубно първенство и още много трофеи. Все още не е ясно обаче до кога Меси ще остане в Барса и дали догодина, когато му изтича договора няма да избере да замине за САЩ.", "date": "2020.01.31", "title": "Меси с нов рекорд в Испания"}
{"url": "https://www.standartnews.com/sport/polyatsi-iskat-napadatel-na-ludogorets-413384.html", "text": "Нападателят на Лудогорец Якуб Швиерчок е фаворит №1 за зимния трансферен прозорец на Легия Варшава. Медиите в страната споменават, че полският гранд е готов да даде 2 милиона евро за нов атакуващ футболист. През тази зима клубът продаде на Портланд Тимбърс основния си нападател Ярослав Ниезгода и желаят да привлекат достоен негов наследник. В Полша съобщават, че Легия се е спряла на две имена. Това на Якуб Швиерчок и на румънеца Денис Алибек от Астра Гюргево, пише sport.pl. Желанието на треньорът на гранда от Варшава Александър Вукович е да направи тима „по-полски“. По тази причина нападателят на Лудогорец е приоритет №1 за зимната селекция на Легия. До момента клубът е привлякъл двама поляци в лицето на Матеуш Чолевк и Пьотр Прьодъл. До момента в първенството Якуб Швиерчок заформи „плодотворна“ конкуренция на върха на атаката с Клаудиу Кешерю. Полякът изигра 14 двубоя за Лудогорец през настоящата кампания и отбеляза четири попадения.", "date": "2020.01.31", "title": "Поляци искат нападател на Лудогорец"}
{"url": "https://www.standartnews.com/sport/fenove-na-levski-piyat-kafe-pred-parlamenta-413374.html", "text": "Няколко десетки привърженици на футболния отбор на Левски се събраха пред Народното събрание, за да подкрепят спасяването на синия клуб, предаде БГНЕС. Благодетелят на отбора Васил Божков е обявен за издирване, заедно със свои съдружници, сред които и главният акционер на сините Георги Попов, който държи 87% от акциите на ФК Левски. Попов е акционер и в \"Национална лотария\". Сред присъстващите няма ултраси и радикално настроени запалянковци. Протестът за момента е мирен, не се чуват политически послания. Запалянковците не скандират и не носят плакати, някои от тях са облечени с фланелки на любимия отбор и носят шалчета. Феновете отказват да говорят за ситуацията в Левски, и твърдят, че са се събрали, за да изпият по едно кафе, тъй като мачове не са играни от месец декември и футболът им липсва.", "date": "2020.01.31", "title": "Фенове на Левски \"пият кафе\" пред парламента"}
{"url": "https://www.standartnews.com/sport/tiym-obrna-zverev-za-prvi-final-v-melbrn-413382.html", "text": "Австриецът Доминик Тийм се класира за финала на Откритото първенство на Австралия по тенис. В оспорван полуфинален мач днес той надделя с 3:6, 6:4, 7:6 (3), 7:6 (4) над №7 в схемата Александър Зверев (Гер). Така на финала в неделя Тийм, който е пети в схемата ще играе срещу Новак Джокович (Сърбия) в опит да спечели първа титла от Шлема след два загубени финала на \"Ролан Гарос\".  Джокович пък ще играе осмия си финал в Мелбърн. Досега той е спечелил и седемте си, като за последно триумфира през 2019.", "date": "2020.01.31", "title": "Тийм обърна Зверев за първи финал в Мелбърн"}
{"url": "https://www.standartnews.com/sport/bitkata-za-madrid-real-atletiko-po-max-sport-prez-uikenda-413365.html", "text": "Уикендът по   обещава много емоции и зрелища за футболните фенове с няколко класически дербита от Испания, Италия и Холандия. С най-голям интерес се очаква сблъсъкът между мадридските съперници Реал и Атлетико, част от програмата на XXII кръг на Ла Лига. Мачът на „Сантяго Бернабеу“ е с начален час 17:00 в събота и ще се излъчва пряко по MAX Sport 4. Домакините влизат в дербито с приповдигнато настроение, след като отвориха аванс от 3 точки пред Барселона в челото на класирането. „Дюшекчиите“ пък не правят най-силния си сезон досега и са едва на пета позиция на цели 10 точки от „белите“. Реал и Атлетико вече се срещнаха на два пъти през сезона, като и двата двубоя – за първенството и финала за Суперкупата, завършиха 0:0 в редовното време. В късния неделен следобед е време за голямото дерби на холандския футбол между Аякс и ПСВ. Домакините от Амстердам имат аванс от 3 точки на върха на класирането в Ередивизи пред АЗ Алкмаар, докато гостите от Айндховен са едва на пета позиция с 11 точки изоставане от Аякс. Въпреки различните позиции, дербито между двата гранда винаги е непредсказуемо и много резултатно. Двубоят ще се излъчи в неделя от 17:45 часа пряко по MAX Sport 1. Фаворитите за титлата Ювентус, Интер и Лацио загубиха точки в последните си двубои и заплетоха още повече възела в челото на Серия А. Трите отбора са събрани в рамките на едва 5 точки, като римският клуб дори има и мач по-малко от съперниците си. В неделя и трите тима ще изиграят своите срещи от XXII кръг, като те ще се излъчат пряко по MAX Sport 3. Програмата на 2 февруари се открива в 13:30 часа с домакинството на Ювентус срещу Фиорентина. От 16:00 часа Лацио има наглед лесната задача да добави нови три точки в актива си от мача на „Олимпико“ срещу СПАЛ, докато в късния двубой Интер гостува на коравия тим на Удинезе на „Стадио Фриули“.", "date": "2020.01.31", "title": "Битката за Мадрид Реал-Атлетико по MAX Sport през уикенда"}
{"url": "https://standartnews.com/sport/mesi-s-nov-rekord-v-ispaniya-413341.html", "text": "Аржентинската звезда на Барса - Лео Меси продължава да чупи рекорди във футбола. При елиминирането от каталунците на Леганес (5:0) в 1/8 финала за Купата на Краля шесткратният носител на Златната топка постигна своята победа №500 с екипа на Барселона. Това е абсолютен рекорд за Испания и Меси е първият футболист в историята, който минава тази граница. За целта Лео се нуждаеше от 709 мача за испанския колос. В тях той има внушителните 622 гола и 241 асистенции. С него в състава, Барса има още 131 равенства и едва 79 загуби. Зад Меси в класацията се нареждат Шави (482), Икер Касияс (463), Андрес Иниеста (459), Андони Субисарета (444) и Серхио Рамос (439). С екипа на каталунците аржентинският национал има 10 титли в Ла Лига, 4 пъти е печелил Шампионска лига, 3 пъти Световното клубно първенство и още много трофеи. Все още не е ясно обаче до кога Меси ще остане в Барса и дали догодина, когато му изтича договора няма да избере да замине за САЩ.", "date": "2020.01.31", "title": "Меси с нов рекорд в Испания"}
{"url": "https://standartnews.com/sport/bagata-izliza-sreshchu-brazilets-na-9-may-413334.html", "text": "Вече е ясен следващият съперник на Благой Иванов в UFC. Българинът ще се изправи на 9 май в Сао Пауло срещу бразилеца Аугусто Сакай в рамките на UFC 250. Новината беше съобщена първо от тв канала Combate.  Багата в момента води подготовка в Лас Вегас. Родният боец се намира на 11-о място в ранглистата в тежка категория. През 2019 година той победи Тай Туиваса и Бен Ротуел, а единствената му загуба беше от Дерик Люис през ноември след много спорно съдийство. Балансът на Багата, откакто е част от UFC, е 2-2, а в кариерата му в ММА като цяло - 18-3-1. Сакай е на 28 години и е 13-и в ранглистата. В кариерата си в смесените бойни изкуства бразилецът с японски корени има 14 победи, едно равенство и едно поражение. Той се присъедини към UFC през 2018 година и оттогава записа три победи - срещу Чейс Шърман, Андрей Арловски и Марчин Тибура.", "date": "2020.01.31", "title": "Багата излиза срещу бразилец на 9 май"}
{"url": "https://standartnews.com/sport/bitkata-za-madrid-real-atletiko-po-max-sport-prez-uikenda-413365.html", "text": "Уикендът по   обещава много емоции и зрелища за футболните фенове с няколко класически дербита от Испания, Италия и Холандия. С най-голям интерес се очаква сблъсъкът между мадридските съперници Реал и Атлетико, част от програмата на XXII кръг на Ла Лига. Мачът на „Сантяго Бернабеу“ е с начален час 17:00 в събота и ще се излъчва пряко по MAX Sport 4. Домакините влизат в дербито с приповдигнато настроение, след като отвориха аванс от 3 точки пред Барселона в челото на класирането. „Дюшекчиите“ пък не правят най-силния си сезон досега и са едва на пета позиция на цели 10 точки от „белите“. Реал и Атлетико вече се срещнаха на два пъти през сезона, като и двата двубоя – за първенството и финала за Суперкупата, завършиха 0:0 в редовното време. В късния неделен следобед е време за голямото дерби на холандския футбол между Аякс и ПСВ. Домакините от Амстердам имат аванс от 3 точки на върха на класирането в Ередивизи пред АЗ Алкмаар, докато гостите от Айндховен са едва на пета позиция с 11 точки изоставане от Аякс. Въпреки различните позиции, дербито между двата гранда винаги е непредсказуемо и много резултатно. Двубоят ще се излъчи в неделя от 17:45 часа пряко по MAX Sport 1. Фаворитите за титлата Ювентус, Интер и Лацио загубиха точки в последните си двубои и заплетоха още повече възела в челото на Серия А. Трите отбора са събрани в рамките на едва 5 точки, като римският клуб дори има и мач по-малко от съперниците си. В неделя и трите тима ще изиграят своите срещи от XXII кръг, като те ще се излъчат пряко по MAX Sport 3. Програмата на 2 февруари се открива в 13:30 часа с домакинството на Ювентус срещу Фиорентина. От 16:00 часа Лацио има наглед лесната задача да добави нови три точки в актива си от мача на „Олимпико“ срещу СПАЛ, докато в късния двубой Интер гостува на коравия тим на Удинезе на „Стадио Фриули“.", "date": "2020.01.31", "title": "Битката за Мадрид Реал-Атлетико по MAX Sport през уикенда"}
{"url": "https://www.standartnews.com/sport/oshche-poveche-adrenalin-v-efira-na-max-sport-413367.html", "text": "Повече високи скорости, адреналин и много емоции ще предложи програмата на спортните канали  , които тази година ще излъчват и стартовете от Световния рали шампионат (FIA World Rally Championship). Абонатите на спортните канали на А1 ще имат възможността да наблюдават на живо 13-те старта на вълнуващата автомобилна надпревара, първият от които бе на емблематичното трасе в Монте Карло между 23 и 26 януари. С добавянето на Световния рали шампионат към програмата на своите спортни канали, А1 отново препотвърждава своя ангажимент към любителите на високите скорости у нас. По MAX Sport българските фенове имат възможност да са съпричастни и със Световния шампионат по мотоциклетизъм MotoGP, американските серии NASCAR, австралийския шампионат Supercars, шампионата Speedway и други. За почитателите на моторните спортове е известно, че Световният рали шампионат - едно от най-старите и най-трудни автомобилни състезания, е епична битка с часовника. Днес, близо 50 години след първия старт в Монте Карло през 1973 година, WRC продължава да изправя пилоти и автомобилни компании пред едни от най-трудните терени на планетата – от асфалт, през каменисти планински пътища, до лед и сняг. В 48-мия сезон на Шампионата зрителите на Max Sport ще могат да наблюдават 13 зрелищни състезания, които ще се проведат на шест континента. След старта в Монте Карло 23 – 26 януари, феновете на автомобилните спортове могат да очакват състезанието в Швеция, което ще се проведе от 13 до 16 февруари. Класическото зимно трасе обхваща територията на две държави – Швеция и Норвегия, като преминава през снежни и заледени участъци. Парадоксалното е, че именно това трасе се счита за един от най-бързите кръгове през сезона. Сезон 2020 в Световния рали шампионат се очертава като непредвидим заради множеството трансфери на пилоти, случили се в последния момент. Световният шампион Ойт Танак ще стартира с Hyundai, а на негово място в отбора на Toyota ще застанат шесткратният шампион Себастиан Ожие и уелсецът Елфин Еванс. Календарът със състезания, които ще се излъчат по MAX Sport е най-разнообразният и вълнуващ от десетилетия. Африка, Далечният Изток и Тихоокеанският регион се завръщат с рали „Сафари“, рали „Япония“ и рали „Нова Зеландия“. Рали „Сафари“ в Кения е истинска легенда в спорта, но отсъства цели 17 години от календара. То обещава да бъде едно от най-предизвикателните както за пилотите, така и за автомобилите. Трасето на рали „Нова Зеландия“ се включва за първи път от 2012 г. Маршрутът на чакъл край Окланд е един от любимите на пилотите и нерядко се превръща в истински спектакъл за зрителите. Рали „Япония“ се завръща след десет годишно отсъствие от календара и ще замени рали „Австралия“ като последен кръг в шампионата. Днешните участници в WRC продължават традициите на оспорвани надпревари. През годините до тук Шампионатът се е превърнал в платформа за създаването на велики шампиони и легенди на автомобилния спорт, като Колин Макрей, Юха Канкунен, Карлос Сайнц, Томи Макинен, Себастиан Льоб, Себастиан Ожие и др. Освен за пилотите, Шампионатът е създал култов статут и на някои автомобилни марки, като Fiat Abarth, Audi Quatro, Lancia Delta, Subaru Impreza и Mitsubishi Lancer. Освен богато разнообразие за феновете на авто и мото спортовете, спортните канали на MAX Sport излъчват и едни от най-вълнуващите турнири от света на футбола, баскетбола, тениса, бойните спортове, леката атлетика и волейбола. Сред тях са мачовете във вторник от най-големия футболен клубен турнир - Шампионска лига, испанската Ла Лига и италианската Серия А, тенис от сериите ATP 1000, ATP 500 и ATP 250, битките в UFC серии и много други.   За да могат спортните фенове да се насладят на първокласно спортно съдържание, трябва да имат абонамент за пакета  , който включва четирите спортни канала  .", "date": "2020.01.31", "title": "Oще повече адреналин в ефира на MAX Sport"}
{"url": "https://standartnews.com/sport/oshche-poveche-adrenalin-v-efira-na-max-sport-413367.html", "text": "Повече високи скорости, адреналин и много емоции ще предложи програмата на спортните канали  , които тази година ще излъчват и стартовете от Световния рали шампионат (FIA World Rally Championship). Абонатите на спортните канали на А1 ще имат възможността да наблюдават на живо 13-те старта на вълнуващата автомобилна надпревара, първият от които бе на емблематичното трасе в Монте Карло между 23 и 26 януари. С добавянето на Световния рали шампионат към програмата на своите спортни канали, А1 отново препотвърждава своя ангажимент към любителите на високите скорости у нас. По MAX Sport българските фенове имат възможност да са съпричастни и със Световния шампионат по мотоциклетизъм MotoGP, американските серии NASCAR, австралийския шампионат Supercars, шампионата Speedway и други. За почитателите на моторните спортове е известно, че Световният рали шампионат - едно от най-старите и най-трудни автомобилни състезания, е епична битка с часовника. Днес, близо 50 години след първия старт в Монте Карло през 1973 година, WRC продължава да изправя пилоти и автомобилни компании пред едни от най-трудните терени на планетата – от асфалт, през каменисти планински пътища, до лед и сняг. В 48-мия сезон на Шампионата зрителите на Max Sport ще могат да наблюдават 13 зрелищни състезания, които ще се проведат на шест континента. След старта в Монте Карло 23 – 26 януари, феновете на автомобилните спортове могат да очакват състезанието в Швеция, което ще се проведе от 13 до 16 февруари. Класическото зимно трасе обхваща територията на две държави – Швеция и Норвегия, като преминава през снежни и заледени участъци. Парадоксалното е, че именно това трасе се счита за един от най-бързите кръгове през сезона. Сезон 2020 в Световния рали шампионат се очертава като непредвидим заради множеството трансфери на пилоти, случили се в последния момент. Световният шампион Ойт Танак ще стартира с Hyundai, а на негово място в отбора на Toyota ще застанат шесткратният шампион Себастиан Ожие и уелсецът Елфин Еванс. Календарът със състезания, които ще се излъчат по MAX Sport е най-разнообразният и вълнуващ от десетилетия. Африка, Далечният Изток и Тихоокеанският регион се завръщат с рали „Сафари“, рали „Япония“ и рали „Нова Зеландия“. Рали „Сафари“ в Кения е истинска легенда в спорта, но отсъства цели 17 години от календара. То обещава да бъде едно от най-предизвикателните както за пилотите, така и за автомобилите. Трасето на рали „Нова Зеландия“ се включва за първи път от 2012 г. Маршрутът на чакъл край Окланд е един от любимите на пилотите и нерядко се превръща в истински спектакъл за зрителите. Рали „Япония“ се завръща след десет годишно отсъствие от календара и ще замени рали „Австралия“ като последен кръг в шампионата. Днешните участници в WRC продължават традициите на оспорвани надпревари. През годините до тук Шампионатът се е превърнал в платформа за създаването на велики шампиони и легенди на автомобилния спорт, като Колин Макрей, Юха Канкунен, Карлос Сайнц, Томи Макинен, Себастиан Льоб, Себастиан Ожие и др. Освен за пилотите, Шампионатът е създал култов статут и на някои автомобилни марки, като Fiat Abarth, Audi Quatro, Lancia Delta, Subaru Impreza и Mitsubishi Lancer. Освен богато разнообразие за феновете на авто и мото спортовете, спортните канали на MAX Sport излъчват и едни от най-вълнуващите турнири от света на футбола, баскетбола, тениса, бойните спортове, леката атлетика и волейбола. Сред тях са мачовете във вторник от най-големия футболен клубен турнир - Шампионска лига, испанската Ла Лига и италианската Серия А, тенис от сериите ATP 1000, ATP 500 и ATP 250, битките в UFC серии и много други.   За да могат спортните фенове да се насладят на първокласно спортно съдържание, трябва да имат абонамент за пакета  , който включва четирите спортни канала  .", "date": "2020.01.31", "title": "Oще повече адреналин в ефира на MAX Sport"}
{"url": "https://standartnews.com/sport/fenove-na-levski-piyat-kafe-pred-parlamenta-413374.html", "text": "Няколко десетки привърженици на футболния отбор на Левски се събраха пред Народното събрание, за да подкрепят спасяването на синия клуб, предаде БГНЕС. Благодетелят на отбора Васил Божков е обявен за издирване, заедно със свои съдружници, сред които и главният акционер на сините Георги Попов, който държи 87% от акциите на ФК Левски. Попов е акционер и в \"Национална лотария\". Сред присъстващите няма ултраси и радикално настроени запалянковци. Протестът за момента е мирен, не се чуват политически послания. Запалянковците не скандират и не носят плакати, някои от тях са облечени с фланелки на любимия отбор и носят шалчета. Феновете отказват да говорят за ситуацията в Левски, и твърдят, че са се събрали, за да изпият по едно кафе, тъй като мачове не са играни от месец декември и футболът им липсва.", "date": "2020.01.31", "title": "Фенове на Левски \"пият кафе\" пред парламента"}
{"url": "https://www.standartnews.com/sport/olimpiadata-v-tokio-ne-e-zastrashena-413398.html", "text": "Организаторите на олимпийските игри в Токио 2020 отрекоха слуховете, че провеждането им е под въпрос заради разпространението на новия коронавирус. \r\n \r\n\"Никога не сме обсъждали вариант за отмяна на олимпийските игри. Организационният комитет продължава съвместната си работа с Международния олимпийски комитет (МОК) и други международни организации и ще обсъдим всички извънредни мерки, които евентуално ще бъдат необходими\", се казва в изявление на организационния комитет на Токио 2020. \r\n \r\nИгрите ще се проведат от 24 юли до 9 август. До момента на територията на Япония няма починали хора от новия коронавирус. \r\n \r\nИзбухването на епидемията в Китай доведе до близо 10 хиляди заразени и над 200 смъртни случая. Вирусът вече се е разпространил в много други страни, като в Япония са регистрирани 17 случая. \r\n \r\nЛетните олимпийски игри са най-голямото спортно събитие в света и в тях участват повече от 10 хиляди спортисти.", "date": "2020.01.31", "title": "Олимпиадата в Токио не е застрашена"}
{"url": "https://www.standartnews.com/sport/srednyak-pokharchi-100-mlnevro-za-selektsiya-413397.html", "text": "Херта (Берлин) привлече Матеус Куня от РБ (Лайпциг).За бразилеца Куня столичани ще платят около 20 милиона евро, a Зелке отива в Бремен под наем с клауза за задължително откупуване през лятото. За Херта Куня е трети нов футболист в рамките на последните дни. Берлинчани взеха Люка Тусар от Лион и Кшищоф Пьонтек от Милан за общо 52 милиона евро. Малко преди това клубът плати 11 милиона евро на Щутгарт за Сантиаго Аскасибар. През лятото Херта даде 20 милиона евро за Доди Лукебакио, което беше рекорден трансфер за клуба тогава. Така Херта похарчи повече от 100 милиона евро за нови играчи от началото на сезона. Треньорът на Херта Юрген Клинсман говори за сериозните си планове в клуба. Бившият немски национал поиска от столичани до няколко години да се превърнат в претендент за титлата. \"Най-важното нещо през сезона е да бъдем далеч от опасната зона. В следващия шампионат трябва да атакуваме местата, даващи право на участие в Лига Европа. Това е ясната ни цел. Следващата стъпка в развитието е да се борим за титлата. Това би се случило след между три и пет години\", заяви Клинсман.", "date": "2020.01.31", "title": "Средняк похарчи 100 млн.евро за селекция"}
{"url": "https://standartnews.com/sport/tiym-obrna-zverev-za-prvi-final-v-melbrn-413382.html", "text": "Австриецът Доминик Тийм се класира за финала на Откритото първенство на Австралия по тенис. В оспорван полуфинален мач днес той надделя с 3:6, 6:4, 7:6 (3), 7:6 (4) над №7 в схемата Александър Зверев (Гер). Така на финала в неделя Тийм, който е пети в схемата ще играе срещу Новак Джокович (Сърбия) в опит да спечели първа титла от Шлема след два загубени финала на \"Ролан Гарос\".  Джокович пък ще играе осмия си финал в Мелбърн. Досега той е спечелил и седемте си, като за последно триумфира през 2019.", "date": "2020.01.31", "title": "Тийм обърна Зверев за първи финал в Мелбърн"}
{"url": "https://standartnews.com/sport/polyatsi-iskat-napadatel-na-ludogorets-413384.html", "text": "Нападателят на Лудогорец Якуб Швиерчок е фаворит №1 за зимния трансферен прозорец на Легия Варшава. Медиите в страната споменават, че полският гранд е готов да даде 2 милиона евро за нов атакуващ футболист. През тази зима клубът продаде на Портланд Тимбърс основния си нападател Ярослав Ниезгода и желаят да привлекат достоен негов наследник. В Полша съобщават, че Легия се е спряла на две имена. Това на Якуб Швиерчок и на румънеца Денис Алибек от Астра Гюргево, пише sport.pl. Желанието на треньорът на гранда от Варшава Александър Вукович е да направи тима „по-полски“. По тази причина нападателят на Лудогорец е приоритет №1 за зимната селекция на Легия. До момента клубът е привлякъл двама поляци в лицето на Матеуш Чолевк и Пьотр Прьодъл. До момента в първенството Якуб Швиерчок заформи „плодотворна“ конкуренция на върха на атаката с Клаудиу Кешерю. Полякът изигра 14 двубоя за Лудогорец през настоящата кампания и отбеляза четири попадения.", "date": "2020.01.31", "title": "Поляци искат нападател на Лудогорец"}
{"url": "https://standartnews.com/sport/sochi-prie-67-ata-svetovna-sreshcha-na-skiorite-zhurnalisti-413391.html", "text": "Този уикенд  - 1 и 2 февруари 2020 г. белият керван при жените алпийки ще премери сили на олимпийското трасе от зимната олимпиада в Сочи 2014 г. в руския курорт Роза Хутор. По северните склонове под местния планински първенец Роза Пик (2320 м) състезанията за снежните дами на FIS са програмирани за два дни: 1 февруари, събота - спускане и в неделя, 2-ри февруари – супер гигантски слалом. Повече от сигурно е отсега, че спускането и суперджи-то ще бъдат на черната писта „Женский олимпийский спуск”. Лично, на място и на живо миналата седмица видяхме как се гласи въпросното трасе по рецептата на FIS за твърдост. Това  можаха да наблюдават и близо 130 журналисти-скиори, пристигнали от 25 страни от Европа, Америка и Азия в олимпийското село на Роза Хутор, за да се състезават в 67-та им годишна ски среща. Съвместни и любезни домакини на срещата бяха журналистическите ски клубове на Русия и Казахстан. Вестникарите, радиожурналистите, телевизионерите и другите медийни деятели, макар и да са скиори и бордисти обаче само гледаха трасето за Световната купа. Журналистическия гигантски слалом беше на друга писта по-лека, по–мека и по-къса. В олимпийски курорт пистите са общо 102 км  - 18 км зелени, 40 сини, 29 червени и 15 черни. 140 дни годишно за каране от декември до април обещават от курорта ако е рекъл Господ, но и с помощта на снежните оръдия, разбира се. Те не спират дори и когато падна нов сняг от поне 80 см, видяхме го с очите си. За Русия тока, горивото и водата изглежда не са им проблем, та снежните “кенон”-и бичат нон-стоп и през нощта, което си е малко кофти защото са шумни. Та не можеш да спиш на отворен прозорец, когато си с view към пистите. И при всичките тези оръдия да се чудиш откъде се взимат камъчетата по пистите, особено по зелените, където става голям калабалък от любители скиори. Явно има още на какво да се учат руснаците, иде ли реч за квалитетни пистови условия, не само за състезателните трасета. В курорта пистите се обслужват от 29 модерни лифта - 7 кабинкови, 11 седалкови, 7 влека и 4 подвижни пътеки тип конвейр. До конвейрчетата  на няколко пъти прибягвахме и ние на прибиране. Защото са на такива места, където чрез тях взимаш височина по склона, та после да не се буташ до входа на топлата скиорна на ski in/out хотела. Гевезлъци разни, но като го има, защо да не го ползваш. Но да се върнем на пистата за предстояща женска Световна купа този уикенд Местните, а и всички други „световни” писти нямат нищо общо с мазните алпийски трасета за любителите скиори, като тези в Италия, Франция и Австрия. За състезателните  писти  изискванията на FIS са други – освен да са стръмни и широки, но и да са достатъчно заледени и твърди. И по-трудно да стават на познатите ни ребра, покрай слаломните колове. Това изискване цели да осигури що-годе еднакви условия, както за състезатели от първа група, така и за тези с по-заден номер. Та за целта сме виждали едно време как се полива с маркучи снежната писта и  водата да я направи твърда, направо лед. Стъпвал съм със ските на такава писта и когато е стръмна едвам съм се задържал дори напряко на склона. На такава писта, когато е стръмна и без ски само по обувки трудно се закрепваш. А пък с нашите любителски ски, колкото и от висок клас да са и колкото и да са с добре наточени кантове с правилния за нон-профитата градус, забрави. В Роза Хутор заснехме как подготвяха трасето за спускане: Дълъг пожарен маркуч, разположен на зигзаг се провлачва методично по пистата, насочван от 20-тина оператори без ски на краката. Легналият на снега маркуч го управляват с някакви метални хващачи. Ритмично на около 30-50 секунди се чуваше отчетлив звук, като от механична помпа и частите на маркуча като по команда бяха леко премествани по склона. Разсъждаваме, че от пожарния шланг, най-вероятно на тънки струйки излиза вода, която да заледи трасето и да го направи с необходимата твърдост. В това време пистата беше затворена, но по нарочен тунел туристите-скиори минаваха под нея. Така и техният кеф не страдаше от това, че в курорта се готвят за Световна купа. С две думи да се прави състезателно трасе никак не е проста работа. Българска гордост изпитах, когато в нета открих, че за олимпиадата в Сочи през 2014 г. на снежните трасета в Роза Хутор са работили и 3-ма българи. Двама са били квалифицирани водачи на снежните ратракове за утъпкване на пистите, а третият е бил от високите снежни специалисти, отговорни за трасетата. Става дума за бившия наш скиор алпиец и шеф на скоростните състезания от олимпийските игри в Сочи и шеф на световните купи в Банско  Валентин Стефанов. Тихомир Шолев  ", "date": "2020.01.31", "title": "Сочи прие 67-ата световна среща на скиорите журналисти"}
{"url": "https://standartnews.com/sport/sportisti-i-aktori-stavat-vodeshchi-na-sport-toto-po-bnt-413392.html", "text": "На 02.02.2020 г. Български спортен тотализатор стартира кампания, в която изявени български спортисти и актьори ще влязат в ролята на водещи в предаването на СПОРТ ТОТО по БНТ. Вече 63 години тотото и спорта вървят ръка за ръка. БСТ е създаден с единствената мисия да подпомага българския спорт. Сега използваме случая да включим спортистите в целия процес - от тегленето на тиражите до споделянето на радостта на печелившите. Защото благодарение на участниците в нашите игри, ние сме успели само за миналата година да осигурим близо 30 млн. в подкрепа на спорта\", коментираха от БСТ. Български спортен тотализатор е единственият хазартен оператор у нас, който отделя 33% от постъпленията си в подкрепа на спорта и на държавни политики. Сстарт на кампанията ще дадат златното момиче Ренета Камберова и едно от най-чаровните лица на БНТ и на театралната сцена Игор Дамянов. Предстои да разберем, дали след тегленето на тиража, някой от участниците ще влезе във владение на рекордния джакпот в играта \"Тото 2 - 6 от 42\" в размер на 1 080 000 лв.", "date": "2020.01.31", "title": "Спортисти и актьори стават водещи на СПОРТ ТОТО по БНТ"}
{"url": "https://standartnews.com/biznes/kristalina-ochakva-virusen-trus-v-svetovnata-ikonomika-413336.html", "text": "Шефката на Международния валутен фонд (МВФ) Кристалина Георгиева очаква епидемията от коронавирус \"2019-nCov\" да се отрази отрицателно на световната икономика през първото тримесечие на годината, предадоха Франс прес и ТАСС. \"Да го кажем така: през това тримесечие твърде вероятно ще има отрицателни последици\", заяви Георгиева на конференция на вашингтонския Център за глобално развитие. \"Би било безотговорно да се спекулира какво ще последва\", каза тя и напомни за епидемията от коронавируса ТОРС (Тежък остър респираторен синдром), който зарази 8000 души и взе 774 жертви в периода 2002-2003 г. \"Тогава настъпи краткосрочно забавяне на растежа, а след това той се възстанови. Дали такъв ще е случаят и този път? Това е много трудно за прогнозиране\", заяви Георгиева. Тя подчерта, че \"непосредствените последици са очевидни\" и посочи положението с транспорта, туризма, индустрията в Китай и по-общо в Азия. \"Засега е рано да се прави оценка на последиците на коронавируса за световната икономика, но не е твърде рано да се каже, че живеем в свят, който все повече е подложен на различни сътресения. Политиците трябва да свикнат да са подготвени, да вземат мерки за превенция и да реагират на съвсем ранен етап, независимо дали става дума за пандемия, климатичен шок или геополитически напрежения\", заяви шефката на МВФ.", "date": "2020.01.31", "title": "Кристалина очаква вирусен трус в икономиката"}
{"url": "https://standartnews.com/balgariya/proektt-swan-shche-doprinese-za-opolzotvoryavaneto-na-otpadtsite-413372.html", "text": "    Икономиката на ЕС непрекъснато губи значително количество потенциални вторични суровини, които се намират в потоците от отпадъци. Само ограничен дял от битовите отпадъци, генерирани в Съюза, се рециклират, а останалите се депонират или изгарят. Превръщането на отпадъците в ресурс е съществена част от повишаването на ефективността на ресурсите и затварянето на цикъла в кръговата икономика. В региона на Балканите допълнителното предизвикателство е липсата на национални или регионални стратегии за ефективно управление на отпадъците, които годишно се генерират от битови отпадъци, главно от домакинства, но също така и от други източници като търговски обекти, офиси и публични институции. През 2017 г. Програма „Балкани – Средиземно море“ 2014-2020 финансира проект SWAN, който има за цел създаване на иновативна екосистема Balkan Med със свободен достъп за всички заинтересовани страни, които ще развиват на местно ниво и ще управляват транснационални вериги за използване на отпадъците. Програмата се финансира от Европейския регионален фонд за развитие и националните бюджети на участващите страни. Българска стопанска камара е единствения партньор от България, който участва в проекта.         Досега в  рамките на проекта са проведени три годишни срещи, на които партньорите обсъдиха своите резултати, планове, визия и очаквания от реализацията на проекта и както и въпроси, свързани с напредъка и планирането на следващите стъпки. Основните аспекти на проекта  бяха представени на 6-тата международна конференция за устойчиво управление на твърдите битови отпадъци, която се проведе на остров Наксос на 13-16 юни 2018 г., като се акцентира върху ползите, които могат да бъдат постигнати чрез неговото прилагане. Седемте партньора бяха представени от водещия партньор, който подчерта техните усилия да се създаде интегрирана дигитална и индустриална екосистема, която ще се развива на местно ниво и ще управлява транснационалните вериги за създаване на стойност за повторна употреба на твърди отпадъци. През юни 2018 г. проектът беше представен на събитието „Да печелим от отпадъци“ и предизвика сериозен интерес в участниците в  отделните панели. Бяха представени предстоящите проучвания за образуваните отпадъци и възможностите за тяхното рециклиране сред индустрията  и общините в страната, възможностите за индустриална симбиоза и други подходи за реализиране на кръгово потребление, както и възможностите в световната практика.    През септември 2018 г.,  беше представен първият продукт на проект SWAN  – Функционален и технически дизайн и насоки за прилагане на прототипа на платформата. От 16 до 18 април 2019 г. в Интер експо център – София по време на изложението „Save the planet” със собствен щанд с информационни материали за проект SWAN участва Българската стопанска камара. Повече от 30 фирми посетиха щанда на БСК и се запознаха с основните характеристики на проектираната информационна система и заявиха готовност за включване при пускането ѝ в експлоатация. Огромен интерес предизвика и вторият информационен ден по проекта. Посетителите бяха впечатлени от заложените функции на информационната система. Прави впечатление, че все повече фирми работят активно в тази посока и се стремят, към устойчива зелена политика.", "date": "2020.01.31", "title": "Проектът SWAN ще допринесе за оползотворяването на отпадъците"}
{"url": "https://standartnews.com/sport/srednyak-pokharchi-100-mlnevro-za-selektsiya-413397.html", "text": "Херта (Берлин) привлече Матеус Куня от РБ (Лайпциг).За бразилеца Куня столичани ще платят около 20 милиона евро, a Зелке отива в Бремен под наем с клауза за задължително откупуване през лятото. За Херта Куня е трети нов футболист в рамките на последните дни. Берлинчани взеха Люка Тусар от Лион и Кшищоф Пьонтек от Милан за общо 52 милиона евро. Малко преди това клубът плати 11 милиона евро на Щутгарт за Сантиаго Аскасибар. През лятото Херта даде 20 милиона евро за Доди Лукебакио, което беше рекорден трансфер за клуба тогава. Така Херта похарчи повече от 100 милиона евро за нови играчи от началото на сезона. Треньорът на Херта Юрген Клинсман говори за сериозните си планове в клуба. Бившият немски национал поиска от столичани до няколко години да се превърнат в претендент за титлата. \"Най-важното нещо през сезона е да бъдем далеч от опасната зона. В следващия шампионат трябва да атакуваме местата, даващи право на участие в Лига Европа. Това е ясната ни цел. Следващата стъпка в развитието е да се борим за титлата. Това би се случило след между три и пет години\", заяви Клинсман.", "date": "2020.01.31", "title": "Средняк похарчи 100 млн.евро за селекция"}
{"url": "https://standartnews.com/sport/olimpiadata-v-tokio-ne-e-zastrashena-413398.html", "text": "Организаторите на олимпийските игри в Токио 2020 отрекоха слуховете, че провеждането им е под въпрос заради разпространението на новия коронавирус. \r\n \r\n\"Никога не сме обсъждали вариант за отмяна на олимпийските игри. Организационният комитет продължава съвместната си работа с Международния олимпийски комитет (МОК) и други международни организации и ще обсъдим всички извънредни мерки, които евентуално ще бъдат необходими\", се казва в изявление на организационния комитет на Токио 2020. \r\n \r\nИгрите ще се проведат от 24 юли до 9 август. До момента на територията на Япония няма починали хора от новия коронавирус. \r\n \r\nИзбухването на епидемията в Китай доведе до близо 10 хиляди заразени и над 200 смъртни случая. Вирусът вече се е разпространил в много други страни, като в Япония са регистрирани 17 случая. \r\n \r\nЛетните олимпийски игри са най-голямото спортно събитие в света и в тях участват повече от 10 хиляди спортисти.", "date": "2020.01.31", "title": "Олимпиадата в Токио не е застрашена"}
{"url": "https://standartnews.com/sport/kobrata-trenira-zdravo-na-belmeken-413401.html", "text": "Кубрат Пулев тренира здраво на Националната спортна база \"Белмекен\". Претендентът за Световната титла се готви за следващия си професионален мач, след който може да стъпи на планетарния връх. Преговорите с носителя на 4 световни титли Антъни Джошуа са в много напреднала фаза и боят между тях по всяка вероятност ще се проведе в края на май или началото на юни. Споразумението трябва да бъде постигнато до 14 февруари. Кубрат сподели с последователите си малка част от подготовката си. Той публикува кратък клип, на който работи във фитнеса.", "date": "2020.01.31", "title": "Кобрата тренира здраво на Белмекен"}
{"url": "https://standartnews.com/sport/sramt-za-tsska-v-ispaniya-prodlzhava-413408.html", "text": "Столичният гранд ЦСКА отстъпи на вицешампиона на Чехия Виктория Пилзен резултат 0:3 в четвъртата си контрола на испанска земя по време на зимната подготовка. \"Червените\" продължиха с разочароващите резултати в своите контроли и след четири срещи все още нямат отбелязан гол. Ян Коварик се разписа на два пъти за чехите, съответно в 39-ата и 47-ата минута, а в 66-ата - Марко Алвир оформи крайния резултат. По-рано през месеца \"армейците\" победиха казахстанския Каспий с 4:0, но последваха две загуби - от Нюрнберг с 0:5 и Шонан с 1:0, както и нулево равенство с Чонбук. Така вече четвърти мач атаката на столичани не успява да се разпише.  Този факт очевидно започва да дразни една част от червената публика. Още повече, че наближава стартът на първенството, а първият мач е вечното дерби с Левски.  ", "date": "2020.01.31", "title": "Срамът за ЦСКА в Испания продължава"}
{"url": "https://standartnews.com/svyat/51-po-rikhter-izkara-rumntsite-ot-leglata-413327.html", "text": "Рано тази сутрин - в 3 часа и 26 минути, на територията на Румъния е усетено земетресение с магнитуд от 5,1 степен по Рихтер. Епицентърът е бил на 153 километра северно от Букурещ и на 140 километра дълбочина. Няма информация за пострадали хора и за нанесени щети. Земетресението е било усетено в цяла Румъния, Молдова, Украйна и в някои части на Североизточна България - Русе, Шумен, Велико Търново. В сайта на Европейския сеизмологичен център коментарите от Румъния посочват, че трусът е бил “кратък, но силен\". На 185 километра от епицентъра в Силистра пишат, че са усетили силата му “достатъчно, за да се събудят”.", "date": "2020.01.31", "title": "5,1 по Рихтер изкара румънците от леглата"}
{"url": "https://standartnews.com/svyat/otmenyat-svatbite-v-kitay-na-2-fevruari-zaradi-epidemiyata-413340.html", "text": "Китайските власти препоръчаха на всички да се откажат от плановете за провеждане на сватбена церемония на 2 февруари, предаде БГНЕС, цитирайки съобщение на Министерството на гражданската администрация на КНР. Причината е разпространението на коронавируса в страната. Много влюбени в Китай се надяваха да регистрират брака си точна на 2.02.2020 г., защото комбинацията от тези числа, които на китайски език са в съответствие с израза „обичам те, обичам те“, се случва веднъж на хиляда години. Въпреки факта, че денят е почивен в много региони на страната разрешиха „в името на любовта“ да приемат заявления за регистрация на брак на 2 февруари. Регистрацията на хиляди бракове на 2 февруари беше официално отменена в Хубей и Пекин. \"Органите за регистрация на бракове в целия Китай трябва редовно да дезинфекцират помещенията и да проверяват температурите на служителите. Всички органи, които преди това са обявили, че ще регистрират бракове на 2 февруари, трябва да анулират церемониите и да уведомят обществеността\", се казва в изявлението. В редовни работни дни отделът препоръчва да се избягват многолюдни церемонии, както и да се отменят сватбените банкети. Заради смъртоносният вирус и бързото му разпространение Световната здравна организация обяви извънредна заплаха за общественото здраве в глобален мащаб. Пекин е уверен, че ще се справи с коронавируса, заяви външното министерство на Китай.", "date": "2020.01.31", "title": "Отменят сватбите в Китай на 2 февруари заради епидемията"}
{"url": "https://standartnews.com/svyat/vrancha-se-razdvizhi-ruse-i-shumen-usetikha-413350.html", "text": "Вранча се раздвижи отново. Земетресение с магнитуд 5,2 по скалата на Рихтер е станало в източна Румъния, в района на Вранча, съобщи Румънският национален институт за изследвания на развитието на физиката на Земята. Трусовете са регистрирани в 3:26 минути българско време в областта Вранча. Епицентърът на земетресението е на дълбочина 140 километра. Почувствано е и в Североизточна България - Русе, Шумен, а също и във Велико Търново. Не е получена информация за жертви и материални щети. Земетресението е било усетено не само в столицата на Румъния (Букурещ е разположен на 153 км. от епицентъра – бел. ред.), но и в съседна Молдова. Окръг Вранча се намира между Централните и Южни Карпати и е най-опасната сеизмична зона в Румъния. През 1977 г. земетресение с магнитуд 7,5 по Рихтер причини смъртта на над 1600 души в Румъния, като у нас най-силно пострада Свищов с големи разрушения и повече от 130 жертви.", "date": "2020.01.31", "title": "Вранча се раздвижи, Русе и Шумен усетиха"}
{"url": "https://www.standartnews.com/sport/kobrata-trenira-zdravo-na-belmeken-413401.html", "text": "Кубрат Пулев тренира здраво на Националната спортна база \"Белмекен\". Претендентът за Световната титла се готви за следващия си професионален мач, след който може да стъпи на планетарния връх. Преговорите с носителя на 4 световни титли Антъни Джошуа са в много напреднала фаза и боят между тях по всяка вероятност ще се проведе в края на май или началото на юни. Споразумението трябва да бъде постигнато до 14 февруари. Кубрат сподели с последователите си малка част от подготовката си. Той публикува кратък клип, на който работи във фитнеса.", "date": "2020.01.31", "title": "Кобрата тренира здраво на Белмекен"}
{"url": "https://standartnews.com/balgariya/vzemete-noviya-broy-na-vestnik-standart-413379.html", "text": "", "date": "2020.01.31", "title": "Вземете новия брой на вестник \"Стандарт\""}
{"url": "https://standartnews.com/svyat/denyat-na-razvoda-doyde-413328.html", "text": "Великобритания ще напусне днес Европейския съюз. Три години и половина след референдума от юни 2016 г., на който британците решиха да излязат от блока на 28-те, ЕС за пръв път ще загуби държава членка. Брекзитът ще стане факт в 23 часа по Гринуич (полунощ брюкселско време), съобщи Франс прес. Раздялата няма незабавно да предизвика конкретни промени, а ще отбележи началото на преговорите по условията на бъдещите им отношения. Отношенията между Великобритания и ЕС ще се запазят както досега до края на 2020 година. През този 11-месечен преходен период Лондон и Брюксел трябва да договорят бъдещите си отношения. Някои практически промени обаче ще се случат още преди това. С напускането на 66 милиона британци населението на ЕС ще стане около 446 милиона, а територията му ще намалее с 5,5 на сто. Ако някога Обединеното кралство реши да се върне, ще трябва да премине през обичайната процедура за присъединяване. В Брюксел свалянето на британското знаме пред Европейския парламент ще символизира една реална промяна: Великобритания напуска ЕС и се превръща в една от \"третите страни\". Великобритания вече няма да има евродепутати и еврокомисар, британският премиер вече няма да бъде канен на европейските срещи на високо равнище и членовете на правителството няма да участват в министерските срещи. Но Лондон, който е вторият по големина нетен вносител в бюджета на ЕС след Германия, ще продължи да плаща вноски до края на преходния период. По силата на споразумението за напускане, сключено между британския премиер Борис Джонсън и лидерите на 27-те държави членки, емигрантите, живеещи от двете страни на Ламанша, ще запазят всички права за пребиваване и работа в приелите ги държави до края на преходния период. Живеещите във Великобритания европейски граждани трябва да се регистрират, за да се възползват от тези права. За британците, живеещи в ЕС, процедурите варират в различните страни. Правото на свободно движение ще се прилага до края на декември тази година. Подробностите за реципрочните права ще бъдат договорени след Брекзит.", "date": "2020.01.31", "title": "Денят на развода дойде!"}
{"url": "https://standartnews.com/svyat/i-turkish-airlines-sprya-poletite-do-kitay-413357.html", "text": "Заради разрастващата се епидемия, причинена от коронавирус от турската авиокомпания Turkish Airlines съобщават, че спират полетите си до Китай до 9 февруари, предава Анадолската агенция. \"С оглед оценка на ситуацията и скорошното развитие на събитията, свързани с разпространението на коронавируса, както и действията на национални и международни власти, спираме полетите си до градовете Пекин, Гуанджоу, Шанхай и Сиан до 9 февруари\", заяви старшият вицепрезидент на Turkish Airlines за връзки с медиите. Новият коронавирус, известен още като 2019-nCoV, произхождащ от град Ухан до момента е причинил смъртта на 213 души, а числото на заразените в Китай е вече 9602-ма.", "date": "2020.01.31", "title": "И Turkish Airlines спря полетите до Китай"}
{"url": "https://standartnews.com/svyat/izvnredno-polozhenie-v-rayona-na-kanbera-413355.html", "text": "Заради бушуващ извън южните предградия на Канбера горски пожар, който още не е овладян, е обявено извънредно положение на територията на Австралийската столична територия, съобщи ДПА. Решението на властите е съобщено на журналисти от ръководителя на регионалното правителство Андрю Бар. Той каза, че заради съчетанието от изключително високи температури, вятър и суха растителност през следващите дни огънят може да засегне южните предградия на Канбера. Пожарът, който гори в националния парк Намаджи и резервата Ороръл вали, намиращи се на 30 километра от Канбера, се е разпрострял на площ от 18 500 хектара, което е 8 процента от територията на столичната територия. Предполага се, че пожарът е възникнал случайно в понеделник от прожектор, използван при кацане от военен хеликоптер. Стотици пожарникари се борят с огъня.  ", "date": "2020.01.31", "title": "Извънредно положение в района на Канбера"}
{"url": "https://www.standartnews.com/sport/sramt-za-tsska-v-ispaniya-prodlzhava-413408.html", "text": "Столичният гранд ЦСКА отстъпи на вицешампиона на Чехия Виктория Пилзен резултат 0:3 в четвъртата си контрола на испанска земя по време на зимната подготовка. \"Червените\" продължиха с разочароващите резултати в своите контроли и след четири срещи все още нямат отбелязан гол. Ян Коварик се разписа на два пъти за чехите, съответно в 39-ата и 47-ата минута, а в 66-ата - Марко Алвир оформи крайния резултат. По-рано през месеца \"армейците\" победиха казахстанския Каспий с 4:0, но последваха две загуби - от Нюрнберг с 0:5 и Шонан с 1:0, както и нулево равенство с Чонбук. Така вече четвърти мач атаката на столичани не успява да се разпише.  Този факт очевидно започва да дразни една част от червената публика. Още повече, че наближава стартът на първенството, а първият мач е вечното дерби с Левски.  ", "date": "2020.01.31", "title": "Срамът за ЦСКА в Испания продължава"}
{"url": "https://standartnews.com/svyat/bez-flag-na-es-v-predstavitelstvoto-na-velikobritaniya-413410.html", "text": "Със символичен ход флагът на ЕС беше свален от постоянното представителство на Великобритания в Брюксел, коeто е близо до централата на Общността, информира АП. След 47-годишно членство Великобритания напуска ЕС тази вечер - първата държава в историята на Общността, която напуска. \"Гардиън\" пише, че знамето на ЕС е свалено пред погледа на малка група  журналисти и минувачи. Знамето е свалено в 17,30 часа местно време. Единствено остана флагът на Великобритания.", "date": "2020.01.31", "title": "Без флаг на ЕС в представителството на Великобритания"}
{"url": "https://standartnews.com/svyat/adidas-i-hm-razreshikha-23-godishen-spor-413324.html", "text": "  Германската компания Adidas и шведския производител H&M най-накрая приключиха съдебния спор за лентите по артикулите си, съобщи холандското издание Business Insider. Съдебното заседание се е провело на 28 януари. Съдиите са разрешили на H&M да продават дрехи с две ленти, но само при положение, че пропорциите са различни от трите ленти на Adidas. Спорът между компаниите е от 23 години, когато представители на Adidas обвинили дизайнерите на фитнес сериите на H&M, че опасно напомнят отличителния знак, с който исторически се свързва немския спортен бранд. Според тях това може да създаде объркване сред купувачите.Те сега приложили и изследване, според което 24 процента от потребителите наистина се заблуждават.", "date": "2020.01.31", "title": "Аdidas и H&M разрешиха 23-годишен спор"}
{"url": "https://standartnews.com/biznes/skochikha-tsenite-na-petrola-413354.html", "text": "След като снощи Световната здравна организация се обяви против ограничаването на пътуванията и търговията, въпреки международното извънредно положение във връзка с новия вирус от Китай, днес котировките на петрола скочина, съобщава Ройтерс. Сортът Брент, който е референтен за Европа, тази сутрин в Азия поскъпна с 1,16 долара до 59,45 долара за барел. През предходната сесия се бе обезценил с 2,5 процента и продължава да е с 2 на сто по-евтин за седмицата. Американският лек суров петрол повиши стойността си с 1,06 долара до 53,20 долара за барел. Вчера този контракт поевтиня с 2,2 на сто и бележи седмично понижение на цената си от 1,8 на сто. Тази седмица котировките на петрола се бяха  сринали с близо 4 % като достигнаха тримесечни минимуми на фона на безпокойството на инвеститорите за начина, по който разпространението на коронавируса може да се отрази на търсенето на петрол и производните му продукти. Решението на СЗО да се противопостави на ограничаване на пътуванията и търговията засили доверието на пазара, макар организацията да обяви международно извънредно положение, коментира Маргарет Янг, анализатор в Си Ем Си маркетс (CMC Markets).  ", "date": "2020.01.31", "title": "Скочиха цените на петрола"}
{"url": "https://standartnews.com/biznes/bezos-specheli-13-mlrd-za-15-minuti-413344.html", "text": "Изпълнителният директор на компанията Amazon Джеф Безос стана по-богат с 13,2 милиарда долара само за 15 минути, съобщи Агенция Блумбърг, цитирана от БГНЕС. Причината за това беше резкия скок на акциите на Amazon на борсовия пазар на 30 януари - с 12%. Според съобщения в медиите, ръстът на котировките се обяснява с успешния тримесечен отчет на компанията, който \"разби\" прогнозите на анализаторите. Според доклада на Amazon печалбата на компанията е била 87,4 милиарда долара, а печалбата на акция - 6,47 долара, докато експертите очакваха 4,11 долара. \r\nПо-рано беше съобщено, че Джеф Безос отново оглавява класацията на „Форбс” за най-богатите хора в света. По това време с показател 115,5 милиарда долара той изпревари президента на Louis Vuitton Moеt Hennessy Бернар Арно, чието състояние се оценява на 112,9 милиарда долара.", "date": "2020.01.31", "title": "Джакпот! Безос спечели $13 млрд. за 15 минути"}
{"url": "https://standartnews.com/regionalni/radetski-otnovo-e-na-kozloduyskiya-bryag-413361.html", "text": "След извършен в румънския град Браила ремонт на подводната част на сух док, корабът-музей \"Параход Радецки\" се завърна на Козлодуйския бряг. Корабът бе провлечен в края на миналата година до Браила, където успешно бе осъществена първата част от плановия преглед и ремонт за установяване на годността на външната обшивка на корпуса и устройствата в подводната част не кораба. Корабът премина и  през преглед и изпитания на конструкцията, ремонт на корпуса и надстройките и основен ремонт на двигателно-гребните колеса. \r\n  \r\nСлед като се завърна на родна земя, корабът-музай \"Параход Радецки\" ще домува в пристанището на Козлодуй. От Националния исторически музей разработват концепция за обновяване на постоянната му експозиция, представяща делото на Христо Ботев. Планирано е в началото на месец април 2020 г., корабът-музей да отвори врати и да посрещне първите си посетители. \r\n  \r\nВ следващата фаза от обществената поръчка - \"Ремонтни дейности, които ще се извършат на вода\", предстои преглед и ремонт при необходимост на корабните системи, устройства и механизми, пише канал 3. Едва след това ще може да получи Корабно удостоверение за вътрешно корабоплаване от Изпълнителна агенция \"Морска администрация\" и ще възобнови и плавания в река Дунав.", "date": "2020.01.31", "title": "\"Радецки\" отново е на Козлодуйския бряг"}
{"url": "https://www.standartnews.com/sport/sportisti-i-aktori-stavat-vodeshchi-na-sport-toto-po-bnt-413392.html", "text": "На 02.02.2020 г. Български спортен тотализатор стартира кампания, в която изявени български спортисти и актьори ще влязат в ролята на водещи в предаването на СПОРТ ТОТО по БНТ. Вече 63 години тотото и спорта вървят ръка за ръка. БСТ е създаден с единствената мисия да подпомага българския спорт. Сега използваме случая да включим спортистите в целия процес - от тегленето на тиражите до споделянето на радостта на печелившите. Защото благодарение на участниците в нашите игри, ние сме успели само за миналата година да осигурим близо 30 млн. в подкрепа на спорта\", коментираха от БСТ. Български спортен тотализатор е единственият хазартен оператор у нас, който отделя 33% от постъпленията си в подкрепа на спорта и на държавни политики. Сстарт на кампанията ще дадат златното момиче Ренета Камберова и едно от най-чаровните лица на БНТ и на театралната сцена Игор Дамянов. Предстои да разберем, дали след тегленето на тиража, някой от участниците ще влезе във владение на рекордния джакпот в играта \"Тото 2 - 6 от 42\" в размер на 1 080 000 лв.", "date": "2020.01.31", "title": "Спортисти и актьори стават водещи на СПОРТ ТОТО по БНТ"}
{"url": "https://standartnews.com/svyat/kak-brekzitrite-shche-posreshchnat-brekzit-413411.html", "text": "Близо четири години след референдума за ЕС от юни 2016 г. денят на Брекзит дойде. Великобритания най-сетне ще прекъсне връзките си с Европейския съюз късно тази вечер, след като датата бе отлагана нееднократно. Първоначалната дата на Брекзит беше 29 март 2019 г. Но беше изместена до 31 октомври и след това до 31 януари 2020 г. - 10 месеца след първоначално планираното. За радост на привържениците на развода с ЕС в 11:00 тази вечер (01:00 българско време) премиерът Борис Джонсън ще сложи край на Брекзит. И все пак изобилието от въпроси без отговор продължава да бъде свързано с бъдещите отношения на Обединеното кралство с ЕС. Джонсън си даде срок до края на 2020 г., за да постигне търговска сделка с блока, но лидерите на ЕС предупредиха, че това не е достатъчно време. Независимо от неизвестното бъдеще обаче тази нощ едни ще празнуват, а други може и да си поплачат. Не е изненада, че има много събития, планирани в чест на големия ден... за празнуващите… Номер 10 на \"Даунинг Стрийт\" ще освети черните си тухли със светлинен дисплей. Той е предназначен да символизира силата и единството на Англия, Шотландия, Уелс и Северна Ирландия. Сградите около Уайтхол също ще светнат, докато флагът \"Юниън Джак\" (Union Jack) ще се вее на всеки стълб на площада на Парламента. Часовник за обратно отброяване ще бъде прожектиран върху стената на резиденцията на премиера от 22:00 местно време, за да отбележи последния час от членството на Обединеното кралство в ЕС. Премиерът Джонсън ще произнесе специално обръщение към нацията, за да отбележи историческия ден на раздялата. Според прокраднала се предварително информация Джонсън ще поиска обществото да разбере възможността, която гласуването отделяне дава на Великобритания. Той също така ще постави акцент върху „разгръщането на огромния потенциал на британския народ“, докато страната се впуска в нова глава от историята си. Премиерът ще призове хората да се „обединят и да продължат напред обединени“. Измина вече повече от седмица откакто министърът на финансите Саджид Джавид показа възпоменателна монета за Брекзит от 50 пенса в чест на \"заминаването\" на Великобритания. Показвайки надписа „Мир, просперитет и приятелство с всички народи“, монетата носи дата 31 януари. Около 3 милиона Брекзит-монети ще влязат в обръщение из Обединеното кралство от утре, и още 7 милиона по-късно тази година. Борис Джонсън ще бъде първият, който ще получи възпоменателна монета. Правителството беше принудено да претопи за повторна употреба на метала 1 милион 50-пенсови монети, които се оказаха с грешна дата на Брекзит миналата година, когато датата 31 октомври се оказа предпоследна.", "date": "2020.01.31", "title": "Как брекзитърите посрещат Брекзит"}
