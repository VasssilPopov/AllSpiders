{"url": "http://standartnews.com/lyubopitno/ostrovnata_darzhava_palau_zabranyava_slantsezashtitnite_kremove-377365.html", "text": "Островната държава Палау забранява използването на слънцезащитни продукти. Целта на тази мярка е да се опазят кораловите рифове. От 2020 година продажбата и употребата на токсичните за коралите слънцезащитни продукти се забранява за цялата територия на архипелага. Така тази държава с малко повече от 20 000 жители ще стане първата в света, въвела подобна мярка. Хавай също въвежда подобно ограничение, но от 2021 г. Нарушителите ще бъдат наказвани с глоба от 1000 долара, а продуктите, внесени от туристите, ще бъдат конфискувани. Пластмасовите продукти, като чашки, сламки, бутилки и торбички също ще бъдат забранени.", "date": "2018.11.02", "title": "Островната държава Палау забранява слънцезащитните кремове"}
{"url": "http://standartnews.com/regionalni/chetat_stihove_v_gradskiya_transport_v_stara_zagora_-377404.html", "text": "  Πътниците в oбнoвeния гpaдcĸи тpaнcпopт на Cтapa Зaгopa вече пътуват със cтиxoвeте нa своите любими пoeти.Идeята на млaди xopa, ĸoитo иcĸaт дa бъдe cъxpaнeнa литepaтypнaтa пaмeт в Гpaдa на липите и поетите, е пoдĸpeпeнa oт общинaтa. Така днес,пo пoвoд oбявявaнeтo нa лауреатите в  35-ия нaциoнaлeн млaдeжĸи ĸoнĸурс за пoeзия „Beceлин Xaнчeв\", в градските aвтoбycи и тpoлeйбycи cтapoзaгopци мoгaт дa cи припомнят емблематични стихове  нa Xaнчeв / „Πocвeщeниe\"/, Kиpил Xpиcтoв /„Зaпycтялa ĸъщa\"/, Hиĸoлaй Лилиeв /„Зaщo ми вдъxнa\"/  и Cтoйчo Cтoйчeв\" /„Cтapa Зaгopa\"/. \"Инициaтивaтa c пpeдcтaвянeтo нa paзлични творби oт cтapoзaгopcĸи автopи щe пpoдължи, пepиoдичнo щe ce cмeнят твopбитe и aвтopитe\",пoяcни Ивaнĸa Coтиpoвa, зaм.-ĸмeт нa Cтapa Зaгopa.Скоро по спиpĸитe нa гpaдcĸия тpaнcпopт щели дa бъдaт пocтaвeни cпeциaлни тaблa c инфopмaция и cнимĸи нa нaй-знaчимитe apтeфaĸти, открити в paйoнa.", "date": "2018.11.02", "title": "Четат стихове в градския транспорт в Стара Загора"}
{"url": "http://standartnews.com/svyat/pilot_na_polet_londontokio_hvanat_s_alkohol_10_pati_nad_normata-377352.html", "text": "Авиокомпания \"Джапан еърлайнс\" се извини за закъснелия миналия уикенд полет Лондон-Токио. Причината за забавянето е била, че вторият пилот на самолета е бил пиян. Алкохолната проба е показала, че количеството алкохол в кръвта му, по информация на британската полиция, е било десет пъти над допустимото, предаде Франс прес. Самолетът е излетял от Лондон в неделя с 69 минути закъснение. \"Компанията се извинява искрено на всички пътници и всички хора, засегнати от действията на този служител\", каза в комюнике \"Джапан еърлайнс\". Пилотът е бил задържан от британската полиция, след като дрегерът и кръвният тест са показали високи нива на алкохол. Той е имал 189 мг алкохол на 100 мл кръв при допустим лимит от 20 мг за пилот. 42-годишният мъж е пледирал виновен пред британски съд и е бил задържан под стража. На 29 ноември има насрочено дело срещу него, съобщи британската информационна агенция Прес асосиейшън. Тя припомня, че пилот на \"Бритиш еъруейс\" е бил осъден през юни на осем месеца затвор, след като е било установено, че количеството алкохол в кръвта му е надвишило четирикратно нормата.", "date": "2018.11.02", "title": "Пилот на полет Лондон-Токио хванат с алкохол 10 пъти над нормата"}
{"url": "http://standartnews.com/svyat/italiya_zabrani_na_rayaner_i_uizer_da_taksuvat_patnitsite_za_rachniya_bagazh-377346.html", "text": "Нискотарифните авиокомпании \"Райънер\" и \"Уизер\" да не таксуват клиентите си за ръчния багаж от 1 ноември изиска италианският орган за защита на конкуренцията на пазара, \"Ла Вангуардиа\". В съобщение регулаторът посочва, че е наредил временното спиране на новата политика за багажа на \"Райънер\" и \"Уизер\", която влезе в сила от 1 ноември. Двете компании разполагат с пет дена, за да уведомят регулатора за мерките, които са предприели в изпълнение на решението. \"Райънер\" задължава вече клиентите си да плащат за куфарите с тегло до 10 кг, което досега бе безплатно. От 1 ноември всеки клиент на Wizz Air пък има право да носи на борда един безплатен ръчен багаж (40x30x20 см), а пътниците, които закупят WIZZ Priority, ще могат да качат на борда и багаж с колелца (55х40х23 см).", "date": "2018.11.02", "title": "Италия забрани на \"Райънер\" и \"Уизер\" да таксуват пътниците за ръчния багаж"}
{"url": "http://standartnews.com/svyat/trupat_na_kashogi_raztvoren_v_syarna_kiselina-377414.html", "text": "Тялото на саудитския журналист Джамал Хашоги е било унищожено в сярна киселина. Това е заявил за вестник \"Вашингтон пост\" високопоставен служител на турската правораздавателна система. Според изтекла от разследването информация, останките са били унищожени или в подземията, или в градината на консулството. Същевременно отново \"Вашингтон пост\" пише, че в дните след изчезването на журналиста принцът-престолонаследник Мохамед е заявил в телефонен разговор с Белия дом, че Хашоги е бил опасен ислямист и че е член на \"Мюсюлмански братя\". Нещо, което писателят още приживе категорично е отричал.", "date": "2018.11.02", "title": "Трупът на Кашоги разтворен в сярна киселина"}
{"url": "http://standartnews.com/biznes/uiz_ear_taksata_za_rachen_bagazh_e_spravedliva-377413.html", "text": "Унгарската нискотарифна авиокомпания Уиз еър (Wizz Air) защити новата си политика за заплащане на такса за допълнителен ръчен багаж, влязла в сила от 1 ноември, срещу нареждането на италианския регулатор за конкуренцията да продължи да приема безплатно всички багажи в кабината, предаде Франс прес, цитирана от dir.bg. Според Уиз еър новата й политика за багажите, прилагана по цялата й мрежа от 142 дестинации в 44 страни, е прозрачна и справедлива за всички, тъй като предлага най-голям избор на багажи за клиентите си, съобщиха от авиокомпанията. По новите правила вече трябва да се плаща за малък куфар под 10 килограма. Пътниците могат да продължат да качват безплатно ръчен багаж с размери до 40x30x20 сантиметра. Друга нискотарифна авиокомпания - ирландската Райънеър (Ryanair) също въведе подобна мярка от 1 ноември. В сряда италианският регулатор за конкуренцията Антитръст (Antitrust) нареди на Райънеър и Уиз еър да прекратят новата практика. Според Антитръст допълнително заплащане по основен елемент от договора за въздушен транспорт, какъвто е ръчният багаж, предоставя неверна представа за реалната цена на билета и вреди на сравняването на тарифите с други авиокомпании, въвеждайки в погрешна преценка потребителя. Райънеър вчера обяви, че възнамерява да обжалва нареждането на италианския орган за защита на конкуренцията.", "date": "2018.11.02", "title": "Уиз еър: Таксата за ръчен багаж е справедлива"}
{"url": "http://standartnews.com/mneniya/metoologiya_za_otvlichane_na_vnimanieto-377417.html", "text": "Подозирам,  прелюбезни,  че целият ни живот е просто активно мероприятие,  за да ни бъде отвлечено вниманието от други, по-важни неща!  Ето,  например, аз ви пиша от Джибути, където само преминаването ми по улицата на колоритна едноименна столица, е сериозно отвличане на вниманието на населението от тежкото Джибутианско ежедневие и героичните усилия на президента Исмаил Омар Гелле да  осигури на страната по-добро бъдеще. Той се опитва вече четвърти мандат, завалията.  Основно чрез откриването на поредната чуждестранна военна база... За последно го преизбраха с 87 процента. Казвам го,  за да подчертая, че не е лесно да отвлечеш  вниманието на джибутците, но  много ми  помогнаха две обстоятелства: пълната липса на туристи  (дори магнити за хладилник нямат!) и синята ми брада (техните си ги къносват). Концертите на Лили Иванова, мачът на Кубрат и Фюри... Сигурен съм, че и те бяха за отвличане на вниманието! Аз до  последно се надявах, че Бойко ще се появи да разтърве Кубрат и Фюри и те двамата, прегърнати, ще отидат в \"33\" в Студентски град,  например... Но не би!  Цели 13 рунда отвлечено внимание на българите от тежките им проблеми!  Добре,  че са президентът Радев и  Корнелия да ни припомнят постоянно колко зле живеем! Напоследък президентът само това прави! Като онези чуждестранни звезди,  които крещят в началото на концертите: \"Хелоу, София!\"  Абе, ей ... Ние музика сме дошли да слушаме,  не да ни припомнят къде живеем! В Джибути съм още отпреди деня, в който   #Metoo (Мииитьооо, както го произнасят местните ) имаше имен ден. И #Metoo   е едно голямо отвличане на вниманието, но то е планетарно, можем да кажем, и да се върнем на нашенските.  Пък и в Джибути няма много сексуално притеснявани от Харви Уейнстийн или Кевин Спейси. Както и в България, впрочем. Но от тук чудесно се вижда как ни отклонят вниманието! Понякога е нужно да идеш на място, където единственият нет са мрежите на рибарите, за да ти стане ясна цялата световна комуникационна картина.. За световното отклоняване  на вниманието от важните неща много помага и прочутото Хиперкинетично разстройство с нарушение на вниманието (Attention  Deficit hyperactiviti  disorder или ADHD накратко).  Твърди се, че от 3 до 5 процента от населението го имат. В България само 3 до 5 процента го нямат.  Официално е обявено за заболяване и е доказано, че се предава по наследство. Което обяснява много неща. Защо, например,  вече повече от 1000 години не можем да се съсредоточим  достатъчно и да  превземе Константинопол. Тъкмо се съсредоточим върху нещо важно - завземането на проливите или  превръщането на нощта на Вси светии в Ден на народните будители, например, и веднага ни почват:  Арабаджиеви, Стайкови,  Баневи,  Прокопиеви... Само ни отклоняват вниманието! Ей, докато се разсейваме,  съвсем без елит  ще останем! Както са тръгнали,  скоро и на Евгени Минчев ще посегнат!  Но пък е хубаво да преброиш колко точно обувки е имала госпожа Банева, нали? Признайте си, не ви ли смъдна малко под лъжичката, че обувките й са много по-малко от тези на Имелда Маркос?! Ей, елитът, стягайте се Рекорди имаме да гоним! Като казах арест на елита, та се сетих: миналата седмица се разбра, че това май е и  единственият начин Пламен Карталов да бъде изваден от Операта... Сега,  аз много от опера не разбирам.  Знам само, че ако Аида и Радамес не пеят в последното действие (когато ги зазиждат живи), въздухът ще им стигне за по-дълго. Това като водолаз ви го казвам, а и май съм го чел и у Кърт Вонегът. Но за лош вкус още никого не са арестували в България... Дори и Баневи за Полимери ги обвиняват, а не за лош вкус. И, слава Богу, ще кажа. Защото, ако арестуваха за лош вкус, ремонтите в София доста щяха да се проточат... Така, де! Думата ми е, че постоянно ни отвличат вниманието от важните неща. И това ни държи в състояние на перманентна хиперактивна депресия и весел дизордър. Разбира  се, най-силните са медиите! Те стриктно изпълняват националната повеля  да държат населението в състояние на постоянно развеселен идиот. Ето, онези мастър-шефс, дето рекламират кренвирши! Да не мислите, че са опрели до   хонорарите от тези реклами?! Не! Правят го, за да ни отклонят вниманието от важните неща! Например от факта, че ако случайно намерите месо в кренвирша си, това може да означава само едно -в цеха  за кренвирши е имало трудова злополука! Толкова сме разсеяни вече, че дори не можем да разберем от какво ни отклоняват вниманието. А то е просто: отклоняват ни вниманието от факта, че постоянно ни отклоняват вниманието! Ето, да вземем данните на правителството:  Според цитирани от него статистики, през 2017-а годишният общ доход средно на лице от домакинство е 5 586 лева и нараства с 8,1% спрямо 2016-а, а от влизането на България в ЕС през 2008-а,  досега общият доход средно на член на домакинство се увеличава близо 1, 6 пъти. През 2017 –а в страната са регистрирани 64 359 родени деца, като от тях 63 955 (99,4%) са живородени. В сравнение с предходната година броят на живородените намалява с 1 029 деца, или с 1, 6%, но едновременно с това се увеличава средният брой живородени деца от една жена. През миналата година той е бил 1, 56 при 1, 24 през 2001-а и 1, 54 през 2016-а. Не ви ли радва, че с всяка изминала година ставаме все по-живородени?! При това сме население, което е на трето място в ЕС по вяра в прераждането според изследванията на центъра \"Пю\".  Повече от една трета от нас са убедени, че имаме втори шанс! И това е страхотно! Поне спрямо населението в Джибути, където близо 60 процента вярват, че нямат никакъв шанс! Но пък толкова нашенци - 63 процента - са убедени в предопределението на съдбата и вярват в лоши магии. Или е заради Хелоуин, или просто трябва да спрат да гледат сутрешни блокове! В същото време научаваме, че хиляди македонци, украинци, молдовци са готови да платят по 8 хиляди евро само и само да се присъединят към малкото раздорно семейство на българското гражданство! Странно, не е ли?! На тези, като им кажеш \"аз съм българин\", те, подведени от всеобщото отклоняване на вниманието, започват да скандират #me too, #me too!  И човек не може да разбере - радват ли се, оплакват ли се!  Но аз трима от местните питах искат ли да са българи, и тримата казаха - веднага!  Т.е., ако мафията с българските паспорти свали малко цените, тутакси ще осигуря сериозен прираст от джибутци към демографската ни картина. При това искрено ще са радостни, а няма да мрънкат и да се оплакват постоянно. Вярно, един от тях ми припомни модерна джибутска #metoo-логия: Местен молел горещо Аллах да го направи бял, да има безкрайно много вода и да е заобиколен от голи жени постоянно. И добрият Господ Бог го превърнал в биде в дамска тоалетна... Да,  Джибути е бивша френска колония и местните отлично разбират думата \"bidet\". За разлика от мнозинството българи, накои от  които все още си караме на \"пусть всегда    bidet солнце\". Не че е лошо това солнце, но и то постоянно ни блести в очите и ни отклоняват вниманието от важните неща.", "date": "2018.11.02", "title": "#METOOлогия за отвличане на вниманието"}
{"url": "http://standartnews.com/svyat/avtobus_padna_v_reka_sled_sbivane_na_patnichka_i_shofyor_13_zaginali-377410.html", "text": "  Сбиване между пътничка и автобусен шофьор е довела до падането на автобуса в река Янцзъ в Китай, при което са загинали най-малко 13 души, предаде ДПА, като цитира Синхуа. Драмата се разиграла в неделя в югозападния мегаполис Чунцин. Тринайсет тела са извадени от водата, двама души остават в неизвестност. Властите са ангажирали 70 плавателни съда, водолази и подводни роботи за претърсването на водите на реката, предаде Франс прес, цитирана от БТА и dir.bg. Разпространен от китайските медии видеозапис от камерата за наблюдение, която заедно с тахографа е извадена от вътрешността на автобуса, показва как жената удря шофьора по главата с мобилния си телефон. В отговор той също започва да я удря, изпуска волана и автобусът рязко завива наляво. Камерите за сигурност на моста са заснели как той навлиза в насрещното движение, удря се в кола, разбива предпазната ограда и пада в реката. Разследването установило, че 48-годишната Лю се скарала с шофьора, понеже пропуснала спирката си. Шофьорът трябвало да направи отклонение поради ремонт на пътя и предупредил пътниците предварително да слязат по-рано. Жената не го направила и когато по-късно осъзнала, че е пропуснала спирката си, поискала от шофьора да спре, но той отказал, понеже нямало редовна спирка наблизо. Пътничката се ядосала и избухнала кавгата, която прераснала в юмручен бой и довела до смъртоносния край.", "date": "2018.11.02", "title": "Автобус падна в река след сбиване на пътничка и шофьор, 13 загинали"}
{"url": "http://standartnews.com/svyat/putin_vrashta_gru-377415.html", "text": "Путин предложи да се върне легендарното название - ГРУ на днешното руско военно разузнаване. Това съобщи Риа Новости, пововавйки се на изказване на руския президент, което той направи докато поздравяваше ветераните от военната разведка със стогодишнината на ведомство. \"Неизвестно ми е къде се загуби думата \"разузнавателно\", каза Путин, а залата избухна в аплодисменти. Сегашното Главно управление на генщаба беше създадено през 2010 години, след преименуването на дългогодишната структура - Главно разузнавателно управление на Генералния щаб на въоръжените сили на Русия. Тя се оглавява от генерал- полковник Игор Коробов, припомня Риа новости.", "date": "2018.11.02", "title": "Путин връща ГРУ"}
{"url": "http://standartnews.com/biznes/levon_hampartsumyan_se_otteglya_ot_unikredit_bulbank-377342.html", "text": "Теодора Петкова ще поеме позициите на председател на Управителния съвет и главен изпълнителен директор на УниКредит Булбанк от 1 май 2019 г. след  получаване на необходимите регулаторни одобрения от БНБ, става ясно от прессъобщение на банката. Петкова ще замести Левон Хампарцумян, който ще остане на тези позиции до края на април 2019 г., когато изтича неговият мандат след 18 години начело на най-голямата банка в България. През следващите няколко месеца той ще работи с избрания наследник за плавен преход към новото управление. Хампарцумян остава ангажиран с банката и ще поеме надзорни функции. Теодора Петкова е член на УС и главен риск директор на „УниКредит Булбанк\". Тя е председател на Кредитния съвет на банката, на Комитета по провизиране и реструктуриране и член на Кредитния комитет. Петкова започва кариерата си в банката като кредитен анализатор през 2002 г. и става старши мениджър на екипа за корпоративно кредитиране през 2007 г.  От 2009 до 2015 г. Теодора е директор на управление „Кредитен риск\", а от септември 2015 г. е директор на Международния център в „Корпоративно, инвестиционно и частно банкиране\".  Петкова е и член на Надзорния съвет на УниКредит Кънсюмър Файненсинг и има многогодишен опит като член на Борда на директорите на УниКредит Факторинг. Тя е магистър по финанси от УНСС и има Global Executive MBA от Carlson Business School на University of Minnesota и от Vienna University of Economics and Business. „Левон Хампарцумян е доказан визионер в българския банков сектор. За мен и за УниКредит е чест, че работим заедно\", коментира Карло Вивалди, директор на УниКредит за Централна и Източна Европа. „Той е най-дългогодишният лидер на банка от групата, което показва високата оценка за неговата работа. Под негово ръководство УниКредит Булбанк е пазарен лидер вече почти две десетилетия и активен участник в икономическото развитие на България. С наближаването на края на мандата му, УниКредит Булбанк е отлично позиционирана да продължи да се развива, да инвестира в своите хора и в нови технологии и да предоставя на клиентите най-съвременното банкиране\", споделя Карло Вивалди и добавя: „Радвам се, че човекът, който ще поеме позицията главен изпълнителен директор, е избран от настоящия екип на UniCredit. Това показва готовността ни да развиваме колегите и потвърждава нашия ангажимент към равнопоставеността на половете и многообразието. Теодора притежава нужните лидерски качества да продължи успеха на УниКредит Булбанк и я приветстваме топло в новата й роля\". „За мен е чест да бъда част от общността на УниКредит. Основната ни цел през всичките тези години е била непрекъснато да се подобряваме, да бъдем силен, стабилен, предвидим и отговорен партньор на над един милион граждани, домакинства, малкия бизнес, големите кампании и местните общности. Гордея се с постигнатото от клиентите ни и от колегите ми. УниКредит Булбанк е силна, стабилна и добре подготвена за бъдещ растеж и съм убеден, че Теодора е правилният човек да продължи този път и да води банката напред\", коментира Левон Хампарцумян, председател на УС и главен изпълнителен директор на УниКредит Булбанк. „Много съм щастлива за предоставената ми възможност и за предстоящата ми работа с екипа, с който ще надграждаме успеха на УниКредит Булбанк\", каза Петкова, настоящ риск директор на банката и член на УС на УниКредит Булбанк. Към средата на 2018 г. „УниКредит Булбанк\" е на първо място на българския пазар по активи (близо 20 млрд. лева), депозити (над 15 млрд. лева), кредити (близо 12 млрд.лв). Банката е част от UniCredit, която обслужва 26 милиона клиенти в Западна, Централна и Източна Европа. Групата е активна на 14 основни пазара в Европа: Италия, Германия, Австрия, Босна и Херцеговина, България, Хърватия, Чехия, Унгария, Румъния, Словакия и Турция. Чрез международната си мрежа тя обслужва клиенти в още 18 страни по целия свят.", "date": "2018.11.02", "title": "Левон Хампарцумян се оттегля от УниКредит Булбанк"}
{"url": "http://standartnews.com/biznes/70_ot_prihodite_ot_vinetki_u_nas_idvat_ot_lekite_avtomobili-377372.html", "text": "В момента около 70% от приходите от винетки са от леките автомобили, а с тол-системата ще се въведе по-справедлив модел за таксуване при ползването на пътната мрежа, защото тежкотоварните превозни средства амортизират най-много инфраструктурата. Това съобщи инж. Веселин Давидов, член на Управителния съвет на Агенция „Пътна инфраструктура\" пред Нова телевизия. Той подчерта, че от 1 януари 2019 г. се преминава от хартиена към електронна винетка за леките автомобили като цените не се променят. Годишната винетка е 97 лв., тримесечната - 54 лв., месечната 30 лв., а седмичната 15 лв. Новост е уикенд винетката, която ще е валидна от обяд в петък до полунощ в неделя. Предложената цена е 10 лв. От началото на следващата година до 16 август превозните средства над 3,5 тона също ще ползват електронна винетка, а след средата на август ще се премине към тол за изминато разстояние. В момента консултантът от Световната банка и експертите продължават работа по обхвата за таксуване на пътната мрежа и размера на тарифите, каза инж. Давидов. Контролът за платени пътни такси ще се осъществява от 100 автомобила на АПИ, както и от контролните органи на „Пътна полиция\" и граничните власти. Предвидената компенсаторна такса за неизрядните шофьорите на товарни автомобили над 12 тона ще бъде 70 лева, за ППС до 12 тона - 50 лв., а за леките автомобили 30 лева. „Компенсаторните такси, които се въвеждат са масова практика в страните от Централна и Западна Европа и имат предварително възпитаващ ефект. Контролът за винетките ще бъде изключително завишен и ще прихваща над 99% от потока\", посочи инж. Давидов.", "date": "2018.11.02", "title": "70% от приходите от винетки у нас идват от леките автомобили"}
{"url": "http://standartnews.com/biznes/ochakvat_znachitelen_rast_v_predlaganeto_na_ofis_ploshti_v_sofiya-377332.html", "text": "Значителен ръст в предлагането на нови офис площи в София ще постави под натиск наемните цени и ще доведе до по-ниска заетост през следващите години, прогнозира консултантската компания за бизнес имоти Cushman & Wakefield Forton. По нейни данни към момента в проект или в строеж са над 600 000 кв. м, които се очакват на пазара до края на 2022 г. Ако всички проекти бъдат реализирани в заявените срокове, през следващите четири години ще излязат площи, които обичайно се усвояват за поне шест години. Това от своя страна ще доведе до превес на предлагането над търсенето, спад на наемните цени и ръст на незаетите площи. „Последните години бяха силни за пазара на офис площи, но този период е към края си – икономическият растеж се забавя, безработицата в София и в страната е близо до исторически най-ниските си нива, лихвите ще нарастват. Това ограничава потенциала за ръст на бизнеса и търсене на нови офис площи, което в комбинация с увеличаващото се предлагане ще постави пазара под натиск\", прогнозира Михаела Лашова, изпълнителен директор на Cushman & Wakefield Forton. \"През следващите години очакваме нива на ново строителство, сравними с тези от пазарния пик през 2007-2008 г. и първите години на кризата, когато предлагането растеше бързо. Тогава се завършваха между 150 000 до над 200 000 кв. м нови офиси годишно при обем на усвояване от пазара под 100 000 кв. м. Съветвам инвеститорите в офис сгради да вземат тези числа предвид при планирането на нови проекти\", допълни Станимира Пашова, мениджър „Офис площи\" в Cushman & Wakefield Forton. По данни на компанията през 2018 г. в София са завършени или се очаква да влязат в експлоатация близо 180 000 кв. м офиси, като част от тези площи може да бъдат отложени за първите месеци на 2019 г. Подобни обеми от ново строителство показват, че пазарът е близо до точката на насищане и досегашният тренд на нарастващи наеми и намаляващ дял свободни площи се обръща. Най-силно това ще се усети при по-ниския клас сгради, тъй като наемателите обичайно мигрират към първокласни площи и локации. Към деветмесечието на 2018 г. делът на свободните площи клас А и Б в София се задържа на 9.5% при подписани договори за наем на 130 300 кв. м. Нетно усвоените площи за периода обаче са малко под 54 000 кв. м, тъй като основната част от договорите са за офиси в строеж. Инвестиционен пазар Инвестиционният пазар, който през 2018 г. е движен основно от сделки с офис площи, също забавя активността си. След сделките за първокласни активи, като Polygraphia Office Center, Megapark и Millennium Center през третото тримесечие преобладаваха по-малки транзакции, основно за активи с потенциал за развитие и покачване на стойността. „Силното първо полугодие на пазара доведе до нереалистични очаквания за цени и нива на доходност сред много собственици на бизнес сгради. Това блокира пазара и доведе до липсата на инвестиционен продукт въпреки наличието на почти 1 млн. кв. м първокласни площи в София\", коментира Явор Костов, мениджър „Капиталови пазари\" в Cushman & Wakefield Forton. Според него се изчерпват възможностите за сделки поради липсата на качествен продукт и твърде оптимистични очаквания на собствениците. Има потенциал за придобивания на готови сгради или сгради в строеж, които вече имат подписани договори с наематели, но ако собствениците имат реалистични очаквания, както е случая със сделките затворени в началото на годината.. Данните на Cushman & Wakefield Forton показват, че към деветмесечието на 2018 г. са приключени транзакции с офис площи за над 227 млн. евро, което е над два пъти по-голям обем в сравнение с предходната година. Офис площите остават водещ сегмент на пазара на бизнес имоти с над 55% от общия обем на транзакциите. Споделените офиси Споделените офиси (coworking space) стават все по-значим фактор на пазара заради комбинацията от цена, гъвкавост и удобства, които предлагат на наемателите. По данни на Cushman & Wakefield Forton общата им площ в София е близо 27 000 кв. м с над 3100 работни места, като в това число влизат и т.нар. офиси с допълнително обслужване (serviced offices). Основното предимство на споделените офиси е, че предлагат работни места под наем в комбинация с допълнителни услуги за гъвкав период от време – от един ден или седмица до няколко месеца или година. Като се има предвид, че основните ползватели на тази концепция са компании от бързо растящия IT сектор, собствениците на офис сгради все по-осезаемо ще усещат конкуренция в нейно лице, е прогнозата на консултантската компания. Към момента споделените офиси са едва 1.5% от общото предлагане на пазара в София, но сегментът се разраства бързо, като очакванията на Cushman & Wakefield Forton са за увеличение на тези площи с до 50% до края на 2019 г. Традиционно в такъв тип площи се трансформират по-нисък клас офисни или индустриални сгради в центъра на града или на локации с лесен достъп. От Cushman & Wakefield Forton обаче прогнозират, че в близките години тази концепция ще навлезе и при по-високия клас офис сгради, като част от площите в тях ще започнат да се предлагат като споделени офиси. Тази тенденция би могла да се ускори и с навлизането на големи оператори в тази сфера, които вече присъстват в региона на Централна и Източна Европа.", "date": "2018.11.02", "title": "Очакват значителен ръст в предлагането на офис площи в София"}
{"url": "http://standartnews.com/biznes/temenuzhka_petkova_v_turtsiya_ruskiyat_gaz_e_edin_ot_iztochnitsite_za_zahranvane_na_haba_balkan-377401.html", "text": "Целта ни е да запазим водещата роля на България в областта на транспортирането на природен газ, както и да развием търговията със синьо гориво. Това каза енергийният министър Теменужка Петкова по време на посещение в гр. Чорлу, Турция, където е по покана на „Газпром\" заедно със сръбския си колега Александър Антич. В южната ни съседка Петкова и Антич се запознаха с дейностите, осъществявани от кораба „Пионерски дух\" по полагането на тръбите на газопровода „Турски поток\". В събитието участва и изпълнителният директор на „Булгартрнасгаз\" Владимир Малинов. За да запазим стратегическата роля на България на газовата карта на Европа, последователно се изпълняват дейности по реализацията на концепцията за изграждане на газоразпределителния център „Балкан\" на българска територия, посочи Петкова. Разглеждаме руския природен газ като един от източниците за захранване на хъба, включително и през инфраструктурата на „Турски поток\", допълни тя. Според данните от проведеното предпроектно проучване за „Балкан\" като предпочитан маршрут за реализацията на хъба се очертава „Балкан 1\", който предвижда нов входен капацитет от Турция. Инфраструктурата на газовия хъб ще свърже пазарите на природен газ на България, Гърция, Румъния, Унгария, Сърбия, Хърватия, Словения, Австрия, Германия, Италия, Украйна, Молдова и други. Като основни източници за хъба се разглеждат руски природен газ, местен добив от България и Румъния, природен газ от Южния газов коридор (ТАП и ТАНАП). Съществуващите и изграждащите се терминали за втечнен природен газ в Гърция и Турция биха могли да осигурят количества газ от САЩ, Катар, Алжир, Египет, Израел и др.", "date": "2018.11.02", "title": "Теменужка Петкова в Турция: Руският газ е един от източниците за захранване на хъба \"Балкан\""}
{"url": "http://standartnews.com/biznes/koreyski_firmi_shte_uchastvat_v_targove_za_izgrazhdane_na_magistrali_u_nas-377400.html", "text": "Корейски строителни фирми ще могат да участват в изграждането на редица пътни инфраструктурни обекти в България на принципа на публично-частното партньорство. Това стана ясно по време на среща в Сеул на зам.-министъра на регионалното развитие и благоустройството Валентин Йовев със зам.- министъра на земята, инфраструктурата и транспорта на Корея Джонг Кюнг Хун. Пред корейския си колега зам.-министър Йовев представи няколко инфраструктурни проекта, които биха могли да се реализират с корейски инвестиции: доизграждането на автомагистралите „Хемус\" и „Черно море\", които са части от Европейската транспортна мрежа; аутобанът „Русе – Велико Търново\" по направлението на Общоевропейски транспортен коридор № 9; скоростният път „Видин-Ботевград\"; тунелът под връх Шипка в Стара планина и тунелното съоръжение под прохода „Петрохан\". С направените промени в законодателната база у нас се разкриват повече възможности за участие на чуждестранни инвеститори, в това число и корейски фирми,  в изграждането и модернизирането на инфраструктурни обекти именно чрез публично-частното партньорство, каза още по време на срещата Валентин Йовев. През последните години МРРБ води активен диалог на различни нива с представители на Корея, който е важно да бъде продължен и в бъдеще, дебело подчерта зам.-министър Йовев. Надявам се нашата среща да бъде повратна точка в положителен аспект за насърчаване на българо-корейските взаимоотношения, коментира от своя страна зам.-министър Джонг Кюнг Хун.", "date": "2018.11.02", "title": "Корейски фирми ще участват в търгове за изграждане на магистрали у нас"}
{"url": "http://standartnews.com/svyat/dvama_namushkani_s_nozh_pri_intsident_v_london-377369.html", "text": "Двама души бяха намушкани с нож в централата на \"Сони Мюзик\" в Лондон, предаде Ройтерс. На мястото на инцидента е изпратен екип на лондонската полиция. Един човек е арестуван. Според полицията не става дума за терористичен акт. Като предпазна мярка централата на \"Сони Мюзик\" е евакуирана. \"Служителите на реда, пожарната служба и лондонската бърза помощ са в готовност\", се посочва в изявление на полицията.", "date": "2018.11.02", "title": "Двама намушкани с нож при инцидент в Лондон"}
{"url": "http://standartnews.com/biznes/4_mln_lv_poveche_za_bdzh_v_haznata-377407.html", "text": "С 4 млн. лв. скача сумата, заложена за капитални ремонти в \"Холдинг БДЖ\" в държавния бюджет за 2019 г. спрямо последните години. Това се похвалиха специално за STANDARTNEWS.COM от националната железопътна компания. 39 млн. лева е сумата, заложена в бюджета специално за ремонти на пътнически вагони и локомотиви, а не, както депутат от управляващата партия обяви пред една телевизия - за покупка на 42 нови вагона. Досега холдингът получаваше за капиталови ремонти по 35 млн. лв. годишно. \"БДЖ - Пътнически превози\" отдавна изпитва недостиг както от локомотиви, така и от пътнически вагони. Поради това голяма част от регионалните влакове се движат само с по 1 вагон, дори и когато возят пътници между такива големи градове като Русе и Стара Загора. Композициите навъртат и десетки часове закъснения месечно от престои заради чести повреди по амортизираните локомотиви \"Шкода\".", "date": "2018.11.02", "title": "4 млн. лв. повече за БДЖ в хазната"}
{"url": "http://standartnews.com/biznes/zashto_v_chas_pik_taksitata_v_sofiya_ne_stigat_-377406.html", "text": "  ПЕТЪР ГАНЕВ, Институт за пазарна икономика   Таксиметровият превоз в столицата е услуга, която през последните години оставя противоречиви впечатления сред потребителите. От една страна секторът се модернизира - навлязоха всякакви приложения, които не просто свързват потребители и шофьори, но и като цяло връщат водещата позиция на потребителя. Последният може да изразява своята удовлетвореност от шофьора, да вижда своя маршрут на картата, да получава дори предварителна оценка колко би му струвало возенето. Като прибавим и възможностите за плащане с карта (не са налични във всички таксита), цялото това движение към технологиите е своеобразна защита на потребителя от традиционните проблеми на таксиметровия пазар - минаването през оператор, спорове за маршрута, качеството на обслужването, липсата на ресто и т.н. Изброените по-горе позитиви не са абсолютни. Всяко едно от тези неща може да не проработи в дадена ситуация - пререканията с оператори не са изчезнали напълно. Колкото и да следиш апликацията и да оценяваш таксита пак можеш да попаднеш в ситуация да спориш за маршрута и цената, среднощните обиколки за ресто също не са минало. Общата тенденция обаче е ясна - технологичните решения промениха коренно таксиметровия пазар в полза на потребителите и го направиха в условията на враждебна нормативна среда. На фона на всичко това, лошият привкус на таксиметровия превоз в столицата от последните години е... липсата на таксита. Тук трябва внимателно да обясним за какво става дума. По официални данни на Столична община броят на автомобилите, за които са подадени заявления за таксиметров превоз за 2017 г. са 6671. Приходите на общината от данък върху таксиметровия превоз на пътници за 2017 г. са близо 4.9 млн. лв. Годишният данък на едно такси е 850 лв., което означава, че въпросните 6671 таксита не са оперирали през цялата година - в противен случай приходите биха били с близо 800 хил. лв. повече. Без да знаем разбивката към всеки месец, можем да спекулираме, че официално по улиците на София през 2017 г. са се движили средно под 6000 таксита – друг е въпросът, че тези коли не са постоянно в движение, тъй като няма как работата да е оптимизирана до 24 часа за всяка кола. Данните за 2018 г. не са пълни, но показват дори по-негативна картина. Към 31 юли 2018 г. подадените заявления за таксиметров превоз са 5010, а приходите малко над 2 млн. лв. Последното явно е поради факта, че шофьорите са заплатили половината данък за годината. Тези данни говорят, че броят на такситата в столицата върви надолу. Този процес беше особено видим през предходната зима, когато на моменти усещането беше сякаш в столицата няма таксиметрова услуга. След месец тази ситуация най-вероятно ще се повтори. Причините за по-малкото таксита са много, но е важно да отбележим нормативните такива. Таксиметровата услуга е силно бюрократизирана и подлежи на контрол от какви ли не институции. Местният данък уж трябваше да \"изчисти\" услугата, но сивият сектор продължава да е огромен. Това, което се случва е, че данъкът се заплаща директно от фирмите упражняващи таксиметрова дейност, които към 31 юли 2018 г. са 97. Самите шофьори си остават в сивия сектор и огромна част от тях не са осигурени. На практика има странна комбинация от ръст на данъчната тежест заради новия данък и в същото време пак сив сектор. Всичко това не прави таксиметровите услуги привлекателен сектор. Връщайки се на недостига, важно е да уточним, че когато говорим за липса на таксита не говорим за всеки един момент. В нормално време, в което няма свръх търсене, таксита в София има предостатъчно. Към момента на написване на тази статия, например, само едната апликация регистрира поне 5 свободни автомобила на 2-3 минути разстояние от автора. Проблемът в столицата е в пиковите часове или моментите, в които има рязък ръст в търсенето. \"Изчезването\" на такситата е най-осезаемо например при студ, дъжд и особено при сняг. Влошените условия вдигат търсенето и услугата, в т.ч. технологичната, може да изчезне. Причините това да се случва са ясни. На първо място няма достатъчно коли да посрещнат свръх търсенето. Ако бройката на такситата отговаряше на нуждите на пиковете моменти, то в нормално време половината таксита биха стояли без работа. Има и обяснение защо всякакви стари (обаждане на оператор) и нови методи (апликации) за комуникация с такситата се разпадат. Взимането на поръчка носи разходи и риск за шофьора. Той трябва да отиде до клиента, да губи време по пътя във влошената обстановка и накрая няма никаква гаранция, че клиент ще има – последният нищо чудно да се е изнервил и да е използвал всичките си налични апликации, докато в същото време се оглежда за произволно свободна кола на най-близката стоянка. В същото време, улиците са пълни с хора, които са готови да спрат преминаващо такси, бягайки от студа и снега. Рационалното решение за шофьора в пиков момент (особено влошено време) е да игнорира всякакви апликации и оператори и просто да взима клиенти от пътя, които му носят нулев риск. Технологичните иновации на практика работят великолепно при добри времена, но също подлежат на разпад в лошото време. За да решат казуса с пиковите моменти, технологиите трябва да отидат по-далеч от простото свързване на клиент и шофьор при фиксирани условия. Отговорът на пиковия момент се състои в две неща: 1) възможност и стимули повече коли да се включат при повишено търсене и 2) възможност клиентът да заплати повече за това, че услугата работи и в тежкото време. И двете решения са проблемни в нашите условия. Силно бюрократизираната таксиметрова услуга у нас на практика ограничава броя на такситата и фиксира цената на превоз. Преди години видяхме за кратко как пазарът може да се промени, когато има възможност за навлизането на нови коли – т. нар. споделено пътуване, което позволява именно това – в пиковия момент броят на превозващите коли да се разшири. От пазарна гледна точка всичко е налично – има търсене, има и хора с коли и свободно време, които са готови да влязат за няколко часа на този пазар. Технологичните решения също са налични. Тук въпросът вече е изцяло нормативен – законодателят у нас така и не пожела да вкара в някаква рамка споделените градски превози, така че пазарното решение да не противоречи на закона. Гъвкавото тарифиране също е ключово и проблематично у нас. Официално такситата имат само дневна и нощна тарифа, без да се дава възможност за промяна на цената в пиковия момент – последното провокира повече таксита да са по улиците, независимо от това дали има или няма споделени превози. Таксиметровите компании обаче не могат да предложат пикова цена на превоза, тъй като това е извън нормативната рамка – цените се обявяват предварително, пише ги на таксито, няма как от нормативна гледна точка да е гъвкава. Подобна услуга могат да предложат единствено апликациите, които свързват таксита и клиенти, но не са таксиметрови компании, а самите плащания са на практика под формата на бакшиш – не се калкулират на апарата. Горното е решение, което се ползва в пикови моменти – повече през зимата, но все пак то е ограничено, както по отношение на броя на коли, които го предлагат, така и по отношение на това, че от нормативна гледна точка не е съвсем изчистено от гледна точка на шофьора. Въпреки това, навлизането на тази практика е добра новина. Тя постепенно извървя пътя от единични решения – клиентът индивидуално да предложи допълнително заплащане, до по-системно такова – отделна услуга, която в общия случай залага рамката на допълнителното плащане и която пак е по-избор на клиента. Съвсем индивидуалният подход – всеки да предложи един лев отгоре, после два и т.н., не работи добре, тъй като не дава нужната сигурност на шофьорите, която да ги провокира на работят и да ходят по адреси. Така или иначе, изчистването на всички тези решения минава и през възприемане на някаква форма на дигитално тарифиране, което е пример за налично решение, което е невъзможно в нормативна рамка от миналия век. В заключение можем да кажем, че тази зима проблемът с такситата в столицата ще бъде ясно видим. Той не е технологичен, не е дори и икономически, а почти изцяло нормативен. Административната и нормативна рамка вместо да приветства новите решения е силно враждебна към тях. Решението на проблема минава както през легализирането на споделените превози – тоест приемането на някаква правна рамка за тях, така и през катурването на бюрократизма и позволяването на иновациите да се разгърнат.", "date": "2018.11.02", "title": "Защо в час пик такситата в София не стигат"}
{"url": "http://standartnews.com/biznes/kabinetat_predvizhda_minimalnata_rabotna_zaplata_da_stane_560_leva_ot_1_yanuari-377378.html", "text": "От 1 януари минималното заплащане на час става три лева и 37 стотинки, а минималната месечна работна заплата за страната се повишава от сегашните 510 на 560 лева. Това е посочено в проект на постановление на Министерския съвет, публикуван в Портала за обществени консултации. Срокът за становища и предложения е 30 ноември. През 2019 година минималната заплата ще се повиши с 9,8% в сравнение с 2018 година. Според доклада на социалния министър Бисер Петков към проектопостановлението повишението ще стимулира активността на пазара на работната сила, което ще доведе до нарастване на доходите на най-нискодоходните групи и ще повиши покупателната способност и жизненото равнище. Размерът на минималната заплата от 560 лева от догодина е съобразен с актуализираната средносрочна бюджетна прогноза за периода 2019-2021 година. През 2019 година се предвижда ръст на Брутния вътрешен продукт (БВП) от 3.7 на сто, очакванията са за запазване на добрия бизнес климат, ръстът на инвестициите и увеличение на заетостта. Стабилните макроикономически показатели и търсенето на висококвалифицирана работна ръка са предпоставка за увеличение на всички доходи. Очакванията са да се запази положителната тенденция за запазване на средната работна заплата от последните години, се казва още в доклада на министър Петков.", "date": "2018.11.02", "title": "Кабинетът предвижда минималната работна заплата да стане 560 лева от 1 януари"}
{"url": "http://standartnews.com/biznes/novite_kasovi_aparati_na_pazara_vednaga_sled_studentskiya_praznik-377403.html", "text": "Новите касови апарати ще се появят на пазара след Студентския празник. Това стана ясно след среща, проведена в НАП с представители на Българския институт по метрология (БИМ), мобилните оператори, както и фирмите, които разработват фискален софтуер и произвеждат касови апарати. Към 1 ноември за изпитване в БИМ са предадени 12 модела касови апарати, които ще бъдат изпитани от метролозите и одобрени за продажба максимум до 40 дни. Крайният срок, до който всеки регистриран по ДДС търговец трябва да обнови или смени касовите си апарати, според новоприетата Наредба Н-18/2006 за регистриране и отчитане на продажби в търговските обекти чрез фискални устройства, е 31-ви март 2019 г. За нерегистрираните по ДДС търговци срокът е 30-и юни догодина. Според НАП сроковете са напълно изпълними, ако всички заинтересувани страни започнат подготовката веднага. От приходната агенция твърдят, загубите за бюджета от укриване на обороти и манипулиране на фискални системи, най-вече в заведенията за обществено хранене и развлечения, както и по курортите, е над 330 млн. лева годишно. След въвеждането на новия софтуер чрез закупуване на нови касови апарати или обновят на някои модели стари фискални устройства, подходящи за това, данните от всяка продажба ще постъпват в НАП до 5 минути. На интернет страницата на НАП е публикуван специален софтуер, с който всеки, притежаващ фискално устройство, може да провери дали то подлежи на модернизиране или трябва да бъде заменено с ново. Според работодателските организации у нас функционират над 250 хил. фискални устройства. Около 100 хиляди от тях са стари модификации и не подлежат на обновяване, затова ще трябва да бъдат подменени с нови. От оставащите около 50 хиляди са фискални принтери, които е изгодно да се обновят с новия софтуер, а за останалите около 100 хил. фискални устройства самите търговци ще трябва да преценят кое им е ппо-изгодно - дали обновят софтуера им или да си закупят нови. Според ИТ специалисти винаги е по-изгодно да се купи ново фискално устройство, отколкото да се харчат пари за нов софтуер за вече амортизирана техника.", "date": "2018.11.02", "title": "Новите касови апарати на пазара веднага след Студентския празник"}
{"url": "http://standartnews.com/mneniya/standart_s_nov_pat_-377323.html", "text": "\"Стандарт\" избра Деня на народните будители, за да направи една от най-важните крачки в 26-годишното си развитие. След като показахме стандартите за свястна и съвестна печатна медия, сега влизаме ударно в света на интернет. Още преди 18 години направихме първото онлайн издание на вестник и то с англоезична версия. От днес хвърляме всички усилия в преобразената агенция \"Стандарт\". Тя е последна дума на асовете в създаването на информационни сайтове. Но нейният най-голям коз е екипът на \"Стандарт\", който ще се труди  24 часа в денонощието. При това не само количествено, а и качествено. А това ние го можем най-добре. За да не чакате новините и анализите ден по-късно, още повече, че \"Стандарт\" свършва преди 10 ч. - четете ни онлайн. Явно ежедневникът губи битката с технологиите на 21 век. Но понеже държим на традициите и твърдо вярваме, че словото на хартия никога няма да изчезне, а написаното черно на бяло тежи най-много, всеки петък \"Стандарт\" пак ще бъде на вестникарските сергии. С най-доброто от любимите на нашите  читатели рубрики и нещо повече. А и петък не случайно е ден на майстора - вече 1352 броя на Златния \"Стандарт\" са радвали голямото семейство приятели на вестника. На хейтърите, които още тази сутрин ще възкликнат с облекчение: \"Стандарт\" издъхна, ще кажем, че не се възнасяме. Напротив - възкръсваме в нета. Спокойно, не се правим на велики. Признаваме, че избрахме този ход, защото искаме да се запазим като истинска медия. А в момента у нас това е непостижимо за печатно издание, което не е на хранилка. Както казва народът - който плаща, той поръчва музиката. \"Стандарт\" беше първият вестник, в който журналистите станаха и негови собственици. Взехме акциите през февруари, но за съжаление заедно със задълженията. Свободата струва скъпо! И това не е клише - изпитахме го на гърба си. Последните 8 месеца бяха най-трудните в живота ни, а повярвайте - за хора врели и кипели над 25 години в професията, сме видели и две, и двеста. Всеки, който работи, иска трудът му да бъде възнаграден. Но има няколко професии, в които човек няма право на компромиси - учители, лекари и журналисти. Направиш ли го - това е  сделка с дявола. Ние не я искаме! Не искаме в името на дотацията никога да ни се налага в деня на най-зловещата катастрофа в България - край Своге, да излизаме с водещ материал за бутната триколка, понеже там е замесен важен роднина. Не искаме да си слагаме грях на съвестта и да пишем, че убитата Виктория Маринова не е никаква журналистка. Не искаме заради гарантиран грант през нас да се пускат компромати, които свалят министри още преди да са назначени. Ние също сме грешни, че понякога сме били боязливи и дори милозливи към силните на деня. Но при нас флашки по куриер никога не са ставали заглавия на първа страница. Не сме разбивали човешки съдби след команди по телефона. И не сме фабрикували партийни книжки. Нито пък сме съчинявали биографии на първите хора като жития на светци. Колкото и трудни, и гладни да бяха последните 8 месеца, ние се гордеем с тях. Защото запазихме достойнството си на независима медия. Звучи твърде помпозно, но е вярно. Не сме взели нито една стотинка държавни пари, нито едно евро от европейските субсидии. Не сме си и помисляли за грантове. В същото време получихме най-голямата европейска награда на Еврокомисията за културно-историческо наследство, прокарахме куп законодателни промени за професионалното образование, дадохме трибуна на най-големите реални инвеститори в България. Обиколихме няколко пъти страната с родолюбивите си кампании. Дадохме кураж на младите таланти и в най-малките градчета. И най-важното - не лъжехме! Правили сме го и ще го правим, защото това е нашата мисия. Но както е казал народът - няма ненаказано добро. На мода са кресливите и услужливите. Затова благодарим на приятелите, които бяха с нас в добро и в лошо. И сме сигурни, че те ще ни подкрепят и по новия път. Ако някой ви каже, че днес и утре в България печатно издание може да оцелее на пазарен принцип, това е виц. Цените на хартията и отношението на държавата към печатните издания правят тази мисия невъзможна. Всеки от властта, а и не само, роптае срещу незавидното 111-то място на България по свобода на словото. Но десетилетия наред никой не си мръдна пръста да даде равен шанс на вестниците и телевизиите по отношение на прякото договаряне за европейските медийни пари. Нито се трогна от 80-процентния скок на хартията. И, ако скоро България стане първата държава в Европа без печатни медии, вината най-малко ще е на журналистите. Колегиално стискаме палци на другите всекидневници да оцелеят, но достойно - за честта на гилдията. Обещаваме им обаче, че оставаме сериозна конкуренция. Защото никой не е преживял тази голгота, през която минахме ние. А както се знае - това, което не ни убива, ни прави по-силни. Затова ние повече от всякога сме сигурни, че и сега ще успеем. И ще бъдем \"Стандарт\"-ът! Екипът на \"Стандарт\"", "date": "2018.11.02", "title": "\"Стандарт\" с нов път"}
{"url": "http://standartnews.com/biznes/balgariya_opitva_da_zapazi_rolyata_si_v_transportiraneto_i_targoviyata_s_priroden_gaz_v_regiona-377377.html", "text": "\"Един от водещите ни приоритети в областта на енергетиката е развитие на газопреносната инфраструктура на България. Целта ни е да запазим водещата роля на страната в областта на транспортирането и да развием търговията с природен газ.\" Това каза енергийният министър Теменужка Петкова по време на посещение е град Чорлу, Република Турция, съобщи пресцентърът на министерството на енергетиката. По покана на ПАО \"Газпром\" Петкова и сръбският й колега, министърът на минното дело и енергетиката Александър Антич, се запознаха с дейностите, осъществявани от кораба \"Пионерски дух\" по полагане на тръбите на газопровода \"Турски поток\". В събитието участва и изпълнителният директор на \"Булгартрнасгаз\" Владимир Малинов. \"За да запазим стратегическата роля на България на газовата карта на Европа, последователно се изпълняват дейности по реализацията на концепцията за изграждане на газоразпределителния център \"Балкан\" на българска територия. Разглеждаме руския природен газ като един от източниците за захранване на хъба, включително и през инфраструктурата на \"Турски поток\", каза министър Петкова. Според данните от проведеното предпроектно проучване за хъб \"Балкан\" като предпочитан маршрут за реализацията на хъба се очертава \"Балкан 1\", който предвижда нов входен капацитет от Турция. Инфраструктурата на газовия хъб ще свърже пазарите на природен газ на България, Гърция, Румъния, Унгария, Сърбия, Хърватия, Словения, Австрия, Германия, Италия, Украйна, Молдова и други. Като основни източници за хъба се разглеждат руски природен газ, местен добив от България и Румъния, природен газ от Южния газов коридор (ТАП и ТАНАП). Съществуващите и изграждащите се терминали за втечнен природен газ в Гърция и Турция биха могли да осигурят количества природен газ от САЩ, Катар, Алжир, Египет и други.", "date": "2018.11.02", "title": "България опитва да запази ролята си в транспортирането и търговията с природен газ в региона"}
{"url": "http://standartnews.com/mneniya/bankata_kato_universitet__e_napalno_vazmozhna_misiya-377335.html", "text": "- Оценката за студентите е абсолютна коректна. Тя е резултат от целенасочена държавна политика по ежегодно намаляване на държавната поръчка за висше образование по икономика, администрация и управление с 15% за трите профилирани икономически висши училища в София, Свищов и Варна и с по 50% - за непрофилираните в тази област университети. Свищовската Алма матер обаче понася най-осезаемо ефекта от тази държавна политика. През 2015 г. трите профилирани по икономика държавни висши училища имаха общ прием от 11 545 първокурсници в пропорция 47:21:32. През 2018 г. пропорцията е 65:9:26 при държавна поръчка от 6781 студенти. Мога поименно да изредя имената на просветните министри, които направиха това – свищовци „благодарят\" ежедневно за тази им \"държавническа\" преценка. Не знам дали в МОН съзнават, че правят това именно в града на българската свобода, на първите български просветен и финансов министри – д-р Георги Атанасович и Григор Начович!? Спадът в държавната поръчка във Варна за тези 4 поредни приема е 1,96 пъти, в Свищов - 3,33 пъти, а в София - 1,14 пъти. В Свищов този спад мина предела на управленска логика и скоро тежките въпроси ще бъдат поставени където трябва. С парламентарното гласуване за приемане на дарението и завещанието на Димитър Апостолов Ценов от 1932 г. е поет ясен държавен ангажимент, скрепен със закони и царски укази. Национализацията на Фонд „Димитър А. Ценов\" преди точно 70 години  се явява настоящ морален (и не само) дълг на държавата към щедро приетите тогавашни милиони златни левове, с еквивалент от над четвърт милиард лева днешни пари. Тези средства на някакъв етап трябва и ще бъдат възстановени към Фонд „Димитър А. Ценов\", когато уважаващи историческата памет и законността политици най-накрая решат и направят това! За нас е радващ фактът, че интересът към катедра „Финанси и кредит\" и специалност „Финанси\" в Свищов остава и вече добива нови измерения. Експанзията в образователни продукти на чужд език доведе и до съответен интерес. Не само европейската програма \"Еразъм+\", но и проектите за „двойна\" диплома променят и интернационализират облика на обучаваните от нас студенти. Със своя състав от 25 преподаватели и над 40 докторанти ние сме своеобразен локомотив в развитието на Алма матер, носейки отговорността да бъдем исторически първата българска академична катедра по финансови науки. - Едва ли някой може да допусне, че икономически растеж е възможен без икономисти, без финансова стабилност, без прецизни секторни политики, подкрепени със съответни бюджети. Практически целият околен свят е финансов ребус, чието решаване изисква вещина и академично обезпечена грамотност. Но в едно са прави работодателите – време е да се сложи край на „ерозираните\" дипломи по икономика, печатани от стопански факултети на инженерни и педагогически висши училища! Недалновидните решения по лобистки подбуди за „роене\" на българското икономическо висше образование създадоха хиляди икономисти с дипломи, но без елементарни бизнес компетенции. Смятам, че от 2019-та трябва да има нулев прием по икономика във всички неспециализирани висши училища.  Обратната връзка с бизнеса е потвърждение за това – завършилите в София, Свищов и Варна са предпочитаните кадри в конкурсите за икономически длъжности по цялата йерархия в частния и държавния сектор. Сред тях дипломата „Финанси\" от Свищов е подплатена с активи от най-конкурентен порядък. - Финансовата сфера изпитва глад за кадри в четири направления – корпоративни финансисти, банков сектор, публичен сектор и сектор инвестиции и капиталови пазари. Може би най-предизвикателен се явява банковият сектор, където дигитализацията превръща днешния банкер в „универсален войник\" на фронта на финансово-кредитни услуги. Именно прякото партньорство с потребителите на кадри е най-добрият способ за качествено висше образование по икономика и бизнес. Сред десетките наши партньори мога да изтъкна позитивния ни опит от учебната 2017/2018 година с Банка Пиреос. Ръководството на банката в лицето на главния изпълнителен директор г-н Емил Ангелов подкрепи наш меморандум за сътрудничество с дарение към академична фондация за реализация на редица проекти, вкл. за провеждане на национално банково състезание за средношколци, отпускане на стипендии за топ-студенти и за изграждане на специализирана научна лаборатория за докторанти към катедра „Финанси и кредит\". Мащабът на дарението от близо 50 000 лв. показа устойчивост и даде незабавни резултати. Този пример е ярко доказателство, че концепцията за банката като университет е мисия възможна. Само когато банкерите влязат в аудиториите чрез майсторски класове, лекции и практически занятия, ще се постигне добавена стойност от взаимен интерес. Затова примерът за партньорство на Банка Пиреос с финансовата катедра в Свищов трябва да бъде популяризиран. Не случайно наши най-талантливи дипломанти вече са част от професионалния екип на тази честваща своя четвъртвековен юбилей елитна търговска банка. - През пролетта на 2017 г. имахме отговорността чрез поредица от събития да отбележим 65-годишнината от създаването на финансовата катедра в Свищов. Неин основател е именно проф. Минко Русенов, който заедно с проф. Велеслав Гаврийски от застрахователната катедра в течение на десетилетия ръководиха единствените в страната специалности, осигуряващи кадри за сектор „Финансови и застрахователни дейности\". Затова и днес „каймакът\" от топ банкери и застрахователи, включително и министърът на финансите, са свищовски възпитаници. Част от инициативите по годишнината бе и учредяването на академична фондация, носеща името на патрона на катедрата, която е регистрирана в обществена полза. За тази година и половина ние акумулирахме дарения от над 100 хил. лева, като водещ институционален дарител е Банка Пиреос. Получихме и множество индивидуални дарения вкл. от семейството на проф. Русенов, от проф. Делчо Порязов – почетен гражданин на Свищов и бивш наш ректор, от наши възпитаници, преподавателите също направихме значителни лични дарения. В момента работим по партньорски проекти за разширяване на мрежата от партньорски институции, като особено ни радва факта, че Банка Пиреос за втора поредна година подкрепя проектите на фондацията с приоритет стипендии, академична инфраструктура и финансова грамотност сред гимназистите. Важен резултат от това партньорство е популяризирането на бранда „Финанси\" в Свищов в интернет, в социалните мрежи и YouTube. Подкрепената от Фондацията катедрената уеб-страница www.finance1952.com вече достигна 100 хиляди уникални посетители и е отлична среда за дигитална комуникация от финансисти към финансисти. Практически този проект на фондацията за катедрен сайт е с най-голям мащаб отчетена позитивна обратна връзка. - Бъдещето е функция на силата на традициите и способността ни в настоящето да разчетем сигналите за еволюция в образователната философия. Имам аргументите да заявя, че в цялата палитра от икономически специалности и професии „финанси\" е номер едно! Не случайно сектор „Финансови и застрахователни дейности\" е в топ секторите по средномесечно заплащане в страната и вече надмина нивото от 2000 лв. Свищов е и си остава люлка на Третата българска държава. Тук всяка улица носи свидетелства за бурни събития, свързани с възраждане, просвета и култура. Това е градът на Алеко, на авторите на двата ни химна - „Шуми Марица\" и „Горда Стара планина\". Най-вече това е градът на най-голямото българско академично дарение! Именно сега подкрепата от водещи банки като Пиреос е ясен знак и към кандидат-студентите, че тук е мястото за избор на професия. Професията финансист е глобална – няма безработни финансисти, застрахователи и счетоводители. Свищов е ковачница на кадри – тук студентите намират истински академичен кампус, сигурна среда, достъпни квартири, съоръжения за спорт и отдих, програми за стипендии, проектно заплатени стажове и практики. И нека политиците в столицата не забравят, че има и Северна България и в центъра на новия административен Северен район е възрожденският Свищов - нашият исторически академичен дунавски център за икономическо образование и финансова грамотност!", "date": "2018.11.02", "title": "Банката като университет  е напълно възможна мисия"}
{"url": "http://standartnews.com/mneniya/bankata_kato_universitet_e_napalno_vazmozhna_misiya-377383.html", "text": "- Оценката за студентите е абсолютна коректна. Тя е резултат от целенасочена държавна политика по ежегодно намаляване на държавната поръчка за висше образование по икономика, администрация и управление с 15% за трите профилирани икономически висши училища в София, Свищов и Варна и с по 50% - за непрофилираните в тази област университети. Свищовската Алма матер обаче понася най-осезаемо ефекта от тази държавна политика. През 2015 г. трите профилирани по икономика държавни висши училища имаха общ прием от 11 545 първокурсници в пропорция 47:21:32. През 2018 г. пропорцията е 65:9:26 при държавна поръчка от 6781 студенти. Мога поименно да изредя имената на просветните министри, които направиха това – свищовци „благодарят\" ежедневно за тази им \"държавническа\" преценка. Не знам дали в МОН съзнават, че правят това именно в града на българската свобода, на първите български просветен и финансов министри – д-р Георги Атанасович и Григор Начович!? Спадът в държавната поръчка във Варна за тези 4 поредни приема е 1,96 пъти, в Свищов - 3,33 пъти, а в София - 1,14 пъти. В Свищов този спад мина предела на управленска логика и скоро тежките въпроси ще бъдат поставени където трябва. С парламентарното гласуване за приемане на дарението и завещанието на Димитър Апостолов Ценов от 1932 г. е поет ясен държавен ангажимент, скрепен със закони и царски укази. Национализацията на Фонд „Димитър А. Ценов\" преди точно 70 години  се явява настоящ морален (и не само) дълг на държавата към щедро приетите тогавашни милиони златни левове, с еквивалент от над четвърт милиард лева днешни пари. Тези средства на някакъв етап трябва и ще бъдат възстановени към Фонд „Димитър А. Ценов\", когато уважаващи историческата памет и законността политици най-накрая решат и направят това! За нас е радващ фактът, че интересът към катедра „Финанси и кредит\" и специалност „Финанси\" в Свищов остава и вече добива нови измерения. Експанзията в образователни продукти на чужд език доведе и до съответен интерес. Не само европейската програма \"Еразъм \", но и проектите за „двойна\" диплома променят и интернационализират облика на обучаваните от нас студенти. Със своя състав от 25 преподаватели и над 40 докторанти ние сме своеобразен локомотив в развитието на Алма матер, носейки отговорността да бъдем исторически първата българска академична катедра по финансови науки. - Едва ли някой може да допусне, че икономически растеж е възможен без икономисти, без финансова стабилност, без прецизни секторни политики, подкрепени със съответни бюджети. Практически целият околен свят е финансов ребус, чието решаване изисква вещина и академично обезпечена грамотност. Но в едно са прави работодателите – време е да се сложи край на „ерозираните\" дипломи по икономика, печатани от стопански факултети на инженерни и педагогически висши училища! Недалновидните решения по лобистки подбуди за „роене\" на българското икономическо висше образование създадоха хиляди икономисти с дипломи, но без елементарни бизнес компетенции. Смятам, че от 2019-та трябва да има нулев прием по икономика във всички неспециализирани висши училища.  Обратната връзка с бизнеса е потвърждение за това – завършилите в София, Свищов и Варна са предпочитаните кадри в конкурсите за икономически длъжности по цялата йерархия в частния и държавния сектор. Сред тях дипломата „Финанси\" от Свищов е подплатена с активи от най-конкурентен порядък. рия или отделни банки, за които да подготвяте кадри, чието следване да се финансира целево чрез стипендии? - Финансовата сфера изпитва глад за кадри в четири направления – корпоративни финансисти, банков сектор, публичен сектор и сектор инвестиции и капиталови пазари. Може би най-предизвикателен се явява банковият сектор, където дигитализацията превръща днешния банкер в „универсален войник\" на фронта на финансово-кредитни услуги. Именно прякото партньорство с потребителите на кадри е най-добрият способ за качествено висше образование по икономика и бизнес. Сред десетките наши партньори мога да изтъкна позитивния ни опит от учебната 2017/2018 година с Банка Пиреос. Ръководството на банката в лицето на главния изпълнителен директор г-н Емил Ангелов подкрепи наш меморандум за сътрудничество с дарение към академична фондация за реализация на редица проекти, вкл. за провеждане на национално банково състезание за средношколци, отпускане на стипендии за топ-студенти и за изграждане на специализирана научна лаборатория за докторанти към катедра „Финанси и кредит\". Мащабът на дарението от близо 50 000 лв. показа устойчивост и даде незабавни резултати. Този пример е ярко доказателство, че концепцията за банката като университет е мисия възможна. Само когато банкерите влязат в аудиториите чрез майсторски класове, лекции и практически занятия, ще се постигне добавена стойност от взаимен интерес. Затова примерът за партньорство на Банка Пиреос с финансовата катедра в Свищов трябва да бъде популяризиран. Не случайно наши най-талантливи дипломанти вече са част от професионалния екип на тази честваща своя четвъртвековен юбилей елитна търговска банка. - През пролетта на 2017 г. имахме отговорността чрез поредица от събития да отбележим 65-годишнината от създаването на финансовата катедра в Свищов. Неин основател е именно проф. Минко Русенов, който заедно с проф. Велеслав Гаврийски от застрахователната катедра в течение на десетилетия ръководиха единствените в страната специалности, осигуряващи кадри за сектор „Финансови и застрахователни дейности\". Затова и днес „каймакът\" от топ банкери и застрахователи, включително и министърът на финансите, са свищовски възпитаници. Част от инициативите по годишнината бе и учредяването на академична фондация, носеща името на патрона на катедрата, която е регистрирана в обществена полза. За тази година и половина ние акумулирахме дарения от над 100 хил. лева, като водещ институционален дарител е Банка Пиреос. Получихме и множество индивидуални дарения вкл. от семейството на проф. Русенов, от проф. Делчо Порязов – почетен гражданин на Свищов и бивш наш ректор, от наши възпитаници, преподавателите също направихме значителни лични дарения. В момента работим по партньорски проекти за разширяване на мрежата от партньорски институции, като особено ни радва факта, че Банка Пиреос за втора поредна година подкрепя проектите на фондацията с приоритет стипендии, академична инфраструктура и финансова грамотност сред гимназистите. Важен резултат от това партньорство е популяризирането на бранда „Финанси\" в Свищов в интернет, в социалните мрежи и YouTube. Подкрепената от Фондацията катедрената уеб-страница www.finance1952.com вече достигна 100 хиляди уникални посетители и е отлична среда за дигитална комуникация от финансисти към финансисти. Практически този проект на фондацията за катедрен сайт е с най-голям мащаб отчетена позитивна обратна връзка. - Бъдещето е функция на силата на традициите и способността ни в настоящето да разчетем сигналите за еволюция в образователната философия. Имам аргументите да заявя, че в цялата палитра от икономически специалности и професии „финанси\" е номер едно! Не случайно сектор „Финансови и застрахователни дейности\" е в топ секторите по средномесечно заплащане в страната и вече надмина нивото от 2000 лв. Свищов е и си остава люлка на Третата българска държава. Тук всяка улица носи свидетелства за бурни събития, свързани с възраждане, просвета и култура. Това е градът на Алеко, на авторите на двата ни химна - „Шуми Марица\" и „Горда Стара планина\". Най-вече това е градът на най-голямото българско академично дарение! Именно сега подкрепата от водещи банки като Пиреос е ясен знак и към кандидат-студентите, че тук е мястото за избор на професия. Професията финансист е глобална – няма безработни финансисти, застрахователи и счетоводители. Свищов е ковачница на кадри – тук студентите намират истински академичен кампус, сигурна среда, достъпни квартири, съоръжения за спорт и отдих, програми за стипендии, проектно заплатени стажове и практики. И нека политиците в столицата не забравят, че има и Северна България и в центъра на новия административен Северен район е възрожденският Свищов - нашият исторически академичен дунавски център за икономическо образование и финансова грамотност!", "date": "2018.11.02", "title": "Банката като университет е напълно възможна мисия"}
{"url": "http://standartnews.com/mneniya/da_ne_posichame_balgarina__u_kobrata_nuzhen_ni_e__poveche_ot_vsyakoga-377355.html", "text": "  Това, че един от големите ни боксьори не спира да обикаля българските училища и да се среща с децата, да ги увлича по спорта и да ги убеждава да тренират, да им показва, че могат да бъдат горди българи като него – това показен патриотизъм ли е? Защото това е действие – не са просто думи. Този въпрос си зададох веднага след като с неприятно чувство прочетох една статия в популярен сайт от 29 октомври – „Цялата истина за огромната истерия около Кобрата и напомпения му национализъм\". Преекспонира ли Кобрата патриотизма си? Категорично не съм съгласен. На първо място, в днешно време, което често е безвремие, което е време на размити ценности, на войнстващ нихилизъм, на безродие, насаждани от крайни соросоидни кръгове, ни е нужно да се върнем към най-силните корени на една нация – това е усещането за принадлежност. Принадлежност към вековна нация, каквато е българската, към най-древната организирана държава в Средновековна Европа, оцеляла и до днес, към държава, съхранила традициите и същността си. Принадлежността, че си българин. От това имаме нужда днес. От това популярни личности и авторитети, независимо от кои области на общественото ни развитие са – да отстояват патриотичната идея. Отново се връщам на срещите на Кубрат Пулев с децата – патриотизмът се възпитава. С него не се раждаш наготово. Неслучайно в САЩ всяка година отделят по 20 милиарда долара за консолидация на американската нация. Затова патриотизмът, който проявява боксьорът ни, не само не трябва да се критикува, а трябва и да се поощрява. Така, че и други популярни българи, други авторитети, да изразяват своя патриотизъм. И то да го правят публично. Отново ще кажа - защото това възпитава. Децата гледат на големите ни имена в спорта или в музиката като на кумири. И ги следват. Това е важното. Патриотизмът на Кобрата не е показен. Той го е доказал. Защото лично Ангела Меркел му предложи германско гражданство, както и това да се състезава под германски флаг. Той можеше да приеме и вероятно щеше да уреди живота си по-добре, както го направиха други. Но не го направи. Защото е расъл в здраво българско семейство, възпитаван е още от малък да обича родината си и да я почита. Кръстен е Кубрат. А брат му е Тервел. Това не е показен патриотизъм. А усещане за принадлежност. Което днес ни е нужно повече от всякога.", "date": "2018.11.02", "title": "Да не посичаме българина  у Кобрата, нужен ни е  повече от всякога"}
{"url": "http://standartnews.com/mneniya/da_ne_posichame_balgarina_u_kobrata_nuzhen_ni_e_poveche_ot_vsyakoga-377385.html", "text": "Това, че един от големите ни боксьори не спира да обикаля българските училища и да се среща с децата, да ги увлича по спорта и да ги убеждава да тренират, да им показва, че могат да бъдат горди българи като него – това показен патриотизъм ли е? Защото това е действие – не са просто думи. Този въпрос си зададох веднага след като с неприятно чувство прочетох една статия в популярен сайт от 29 октомври – „Цялата истина за огромната истерия около Кобрата и напомпения му национализъм\". Преекспонира ли Кобрата патриотизма си? Категорично не съм съгласен. На първо място, в днешно време, което често е безвремие, което е време на размити ценности, на войнстващ нихилизъм, на безродие, насаждани от крайни соросоидни кръгове, ни е нужно да се върнем към най-силните корени на една нация – това е усещането за принадлежност. Принадлежност към вековна нация, каквато е българската, към най-древната организирана държава в Средновековна Европа, оцеляла и до днес, към държава, съхранила традициите и същността си. Принадлежността, че си българин. От това имаме нужда днес. От това популярни личности и авторитети, независимо от кои области на общественото ни развитие са – да отстояват патриотичната идея. Отново се връщам на срещите на Кубрат Пулев с децата – патриотизмът се възпитава. С него не се раждаш наготово. Неслучайно в САЩ всяка година отделят по 20 милиарда долара за консолидация на американската нация. Затова патриотизмът, който проявява боксьорът ни, не само не трябва да се критикува, а трябва и да се поощрява. Така, че и други популярни българи, други авторитети, да изразяват своя патриотизъм. И то да го правят публично. Отново ще кажа - защото това възпитава. Децата гледат на големите ни имена в спорта или в музиката като на кумири. И ги следват. Това е важното. Патриотизмът на Кобрата не е показен. Той го е доказал. Защото лично Ангела Меркел му предложи германско гражданство, както и това да се състезава под германски флаг. Той можеше да приеме и вероятно щеше да уреди живота си по-добре, както го направиха други. Но не го направи. Защото е расъл в здраво българско семейство, възпитаван е още от малък да обича родината си и да я почита. Кръстен е Кубрат. А брат му е Тервел. Това не е показен патриотизъм. А усещане за принадлежност. Което днес ни е нужно повече от всякога.", "date": "2018.11.02", "title": "Да не посичаме българина у Кобрата, нужен ни е повече от всякога"}
{"url": "http://standartnews.com/regionalni/tovaren_mertsedes_prevozva_bez_dokumenti_4_kravi_10_ovtse_i_4_kozi-377395.html", "text": "  Товарен \"Мерцедес\" с кърджалийска регистрация, управляван от 42-годишен, превозвал без документи и разрешителни 4 крави, 10 овце и 4 кози. Незаконният превоз на домашни животни  е установен от полицаи от РУ-Кърджали в хода на специализирана операция за противодействие на престъпността в малките и отдалечени населени места, съобщават от ОД на МВР Кърджали. Служители на Областната дирекция по безопасност на храните са съставили акт по Закон за ветеринарномедицинската дейност.", "date": "2018.11.02", "title": "Товарен \"Мерцедес\" превозва без документи 4 крави, 10 овце и 4 кози"}
{"url": "http://standartnews.com/sport/adrian_andreev__iskam_i_moga_da_stana_1_v_tenisa-377412.html", "text": "- Травмата е от по-рано, направихме две седмици процедури с физиотерапевта в Аржентина и Китай. Чувствам се доста по-добре. Възстановявам се. В Китай ме заболя във втория сет на първия мач. Реално играх така цялата седмица. Преди мач и след мач при физиотерапевта... Освен това излязоха и мазоли... Като цяло не бях добре здравословно в Китай. Но сега състоянието ми е по-добро. - Сега трябваше да съм в Северна Америка и да играя на фючърс турнири. Но се прецени, че е по-разумно да остана и да се възстановя напълно от травмата. Предстои турнир в Мексико, който е на ITF от \"А\" категория, след това \"Еди Хер\" и \"Ориндж Боул\", което е завършекът на сезона. - - Винаги съм знаел какви са ми целите в спорта. През тези месеци постигнах по-голямо спокойствие, дадох си сметка къде съм. Както и друго: научих, че всичко се случва - и на корта, и в живота. Трябва да си по-уравновесен и да приемаш всичко спокойно. - Отдал съм се на тениса вече от пет години, работя здраво всеки ден. Избрал съм този път. Разбирам въпроса и съм на мнение, че тенисът дава толкова, колкото и взима. Дава ценни неща, но отнема много. Към момента не го усещам още толкова силно, защото аз се наслаждавам на това, което правя. - Всеки един състезател, който иска да постигне нещо в тениса, гледа към върха. Искам да съм номер едно в тениса. Искам да съм по-добър от останалите. Затова работя от самото начало. - Има доста играчи по света в момента. Много от тях са качествени. Всеки по-различни причини не успява и всеки по различни начини успява да стигне до елита и да се задържи там. Трябва да намериш своя начин да успееш. Да направиш крачката от фючърсите към чалънджъри, а после и към ATP... За едни е дълга тази крачка, някои и никога не успяват. Аз вярвам в себе си, че мога да я направя. Всеки един от юношите, който е в топ 10 или топ 20, има шансовете за това. Въпросът е да ги реализира. - Планираме програмата си през януари за това какви турнири ще се играят. Ще се наблегне на мъжките турнири, на фючърсите. На юношеските турнири в Големия шлем - също. Трябва да се заложи на тези надпревари. Работим, планираме и изграждаме игра, която да помогне да постигнем целта. Имам и добър екип от треньори, условия... Вярвам, че мога да печеля на такова ниво. - Трябва да си развиваш играта във всички сфери и при конкретния противник да влезеш в такава, която да не му е удобна на него. Днес си \"тип Джокович\" - стабилен. Друг път влизаш повече в \"сервис-мрежа\". Не опитвам да играя като конкретен тенисист, а да направя така, че на съперника да му е неудобно на корта срещу мен. Този подход съм избрал. - Емоцията беше много положителна. Хората бяха позитивни, отрази ми се добре този мач с Истомин. Осъзнах къде съм, както и, че малките неща, ударите, тактически детайли, те ще доведат и до победите. Включително и на ранг 250. - Ако станеш достатъчно добър играч, за да стигнеш до мачовете срещу тези топ състезатели, значи си готов. Няма как да пропуснеш нива в тениса, вървиш по стъпалата нагоре. За да стигнеш до среща с Роджър и останалите на върха, трябва да играеш и да биеш по-слаби от тях. И тези нива, през които минаваш, ще те подготвят за най-високото равнище двубои и съперници. Искрено вярвам в това. - Като семейство сме в тура. Помагаме си, забавляваме се, играем билярд... Постоянно сме заедно. На турнирите се чувствам най-добре, виждам се с тези хора, тренираме, играем, всичко правим заедно. Осъзнавам, че вероятно моите забавления са различни от тези на хората на моята възраст, които са ежедневно в училище и имат друг начин на живот. - Много рядко. Всъщност, за първи път се случи на US Open, когато отидохме на кино в Ню Йорк с партньора ми на двойки. Това беше забавно, но бяхме навреме в хотела. Така или иначе беше привечер и не сме видяли повече от града. - Интересни ли са ви автобиографии на големи тенисисти? - Чел съм откъси, но не съм на мнение, че ще науча най-същественото от тях. Може би - за грешките, които са допускали. Аз мисля, че всеки един човек има свой път, минава пред своите разочарования и радости, собствено развитие. Всичко е различно, не можеш да живееш живота на друг или да минеш пътя му. Минаваш по твоя си път, изживяваш си го ти. - Първо, ако не съм направил добри резултати, сигурно няма да се видим! Това на шега. Усещам, че имам сили да спечеля фючюрси, имам сили да печеля турнири от Големия шлем. Имам нивото за това, убеден съм. Вярвам в своите възможности и качества.  ", "date": "2018.11.02", "title": "Адриан Андреев : Искам и мога да стана №1 в тениса"}
{"url": "http://standartnews.com/sport/pochina_golyam_shampion_v_shtangite-377387.html", "text": "Олимпийският шампион и седемкратен първенец на планетата по вдигане на тежести Юрий Варданян е починал след тежко боледуване в болница в САЩ. Новината съобщи пресслужбата на Министерството на спорта и младежта в Армения. \"На 63 години почина олимпийски шампион, бивш министър на спорта и младежта на Армения Юрий Варданян, се чете в съобщението. В спортната си кариера освен титлата от игрите в Москва 1980 Варданян има и поставени 43 световни рекорда. През 1994 г той бе приет в Залата на славата на световната тежка атлетика.  След разпада на СССР Варданян се премести в САЩ. През 2009 се върна в родината си и бе назначен за съветник на президента на Армения.  От 2013 до 2015-а той бе начело на министерството на младежта и спорта. От 2014-а до 2017-а бе посланик на Армения в Грузия. Пламен Вълков", "date": "2018.11.02", "title": "Почина голям шампион в щангите"}
{"url": "http://standartnews.com/sport/zvezda_na_pszh_popadna_v_zatvora-377392.html", "text": "Халфът на френския гранд Пари Сен Жермен Марко Верати е бил арестуван вечерта на 30 октомври за шофиране в нетрезво състояние, разкри \"Екип\". Нивото на алкохол в кръвта на 25-годишен италианец било два пъти по-високо от допустимото. Италианският полузащитникът е бил прибран за няколко часа в изтрезвителното. Той най-вероятно ще бъде лишен от шофьорските си права за дълго време. Все още няма официално изявление от играча или клуба по темата. Наскоро треньорът на парижани Томас Тухел похвали Марко като заяви: \"Верати е един от най-добрите на своя пост в целия свят\". През настоящия сезон Верати изигра 10 мача за ПСЖ и не вкара гол.", "date": "2018.11.02", "title": "Звезда на ПСЖ попадна в затвора"}
{"url": "http://standartnews.com/sport/grisho_dvamata_s_frizyorkata_izmislihme_tazi_pricheska-377396.html", "text": "- Правя упражнения за разтягане всеки ден, но не шпагати всеки ден. Когато бях малък, тренирах гимнастика и оттогава ми помага, а и е в гените ми. Но мисля, че някой ден ще стана още по-пластичен, това е много важно. - Тя също, това е пакетна сделка. Абсолютно! (смее се) - Бих казал секси, да, абсолютно. - Да, опитах нещо ново с прическата ми. Последният път беше преди около 10 години. Отидох при фризьорката ми и тя ме пита дали ще е обичайната прическа, но аз й казах да махне всичко. Тя каза, че няма да го направи и започна да ме подстригва с ножици. Тогава аз взех машинката и направих една линия на главата си, така че тя трябваше да довърши.", "date": "2018.11.02", "title": "Гришо: Двамата с фризьорката измислихме тази прическа"}
{"url": "http://standartnews.com/sport/shefat_na_sadiite_imashe_duzpa_za_levski-377386.html", "text": "Шефът на Съдийската комисия Йордан Сталев обяви днес, че дузпа за \"Левски\" в мача с \"Черно море\" за купата в сряда е имало. След този мач от щаба на \"сините\" поискаха главата на съдийския шеф. Сталев коментира днес и други спорни ситуации от началото на есенния сезон. \"Има дузпа на \"Черно море\" - \"Левски\" и Ивайло Стоянов трябваше да отсъди такава. Реферът беше залегнал за нарядите за следващия кръг, но след тази ситуация вече него го няма в тях. Това е вътрешно решение и не е редно да коментирам колко време е наказан\", коментира Сталев на специалната пресконференция днес. Според него дузпа е имало и за \"Арда\" в мача с \"Царско село\". Реферът от този мач Станислав Ставров също е аут от новите наряди. Сталев заяви, че Ивайло Стоянов е подминал и 11-метров наказателен удар за ЦСКА в дербито с \"Левски\". Според Ставрев декларацията с която от \"сините\" му искат оставката била несериозна. \"Тази декларация е несериозна. Това е най-меко казано. В нея не виждам нещо, заради което те имат причина да се оплакват. Сами видяхте две ситуации, в които те са облагодетелствани от съдиите. Не виждам причина, че тази неотсъдена дузпа да се отрази на Левски, защото те водеха до 91-та минута с 2:1. Съдиите не са им виновни, че не си вкараха дузпите и си изпуснаха преднината\", коментира Сталев.", "date": "2018.11.02", "title": "Шефът на съдиите: Имаше дузпа за \"Левски\""}
{"url": "http://standartnews.com/sport/shef_na_levski_iska_preigravane_s_tsska_i_cherno_more-377381.html", "text": "Изпълнителният директор на \"Левски\" Красимир Иванов изненадва всички с появата си на днешната пресконференция на шефа на съдийската комисия Йордан Сталев. \"Сините\" излязоха вчера с остра декларация с която поискаха оставката на Сталев, поради грешки във вреда на клуба, като основна такава бе изтъкната неотсъдената дузпа в мача за Купата срещу \"Черно море\", който загубиха след дузпи. Малко след пресконференцията синият шеф даде адекватно мнение за отказа на съдийския председател да се махне. \"Очевидно е защо присъсттвах - исках да чуя с ушите си и да видя с очите си, какво ще стане днес. Държахме се културно, както видяхте, искахме от първо лице да видим какво се случва. Защо отвореното писмо, което публикувахме вчера, предизвика такава реакция. Аз чух три неща - дузпа има, оставка няма, с което съм разочарован, и трето - всичко със съдиите е идеално. Аз лично съм скандализиран. Явно има тотално разминаване между БФС и клубовете. Ние плащаме стадиони, за охрана и съответно за съдии, което е услига, която се предоставя. Считам, че тонът на Сталев не отговаряще на позицията му. Ние искаме качествено съдииство, искаме услугата, за която плащаме да е качествена. Искаме съдийство, което да е еднакво за всички. Искаме хората да се чудят какво ще стане на мача, когато отиват към него, а не кой съдия е купен и къде, и на коя бензиностанция е чакан\", заяви пред журналистите Иванов веднага след пресконференцията. Синият шеф обяви, че очаква нови атаки. \"Апелирам съдийството да бъде еднакво, честно и коректно. Да, искаме преиграване на мача във Варна, макар че това е емоционална реакция. Телефонът ми изгоря да ме питат феновете какво правим, стотици хиляди се чувстват ощетени, трябва да премислим нещата сега. Ако БФС не може да се справи, ние сме готови да помогнем, ако трябва ще намерим консултанти, ще работим с тях. Казахме доста остри неща, дано да бъдат премислени и да има реакция. ние искаме честно съдийство, нищо друго. Ако тръгнем да поставяме въпроса за преиграванията, очевидно ще преиграем и този мач с ЦСКА-София. Ако тръгнем да преиграваме, да преиграваме всички мачове. Какво да кажа? Така е. Когато искате да е еднакво за всички, трябва да приемете тези тези\", заяви още изпълнителният директор на \"Левски\".", "date": "2018.11.02", "title": "Шеф на \"Левски\" иска преиграване с ЦСКА и \"Черно море\""}
{"url": "http://standartnews.com/sport/sedmo_myasto_za_balgariya_na_starta_na_svetovnoto_po_shtangi-377384.html", "text": "България стартира със седмо място участието си на започналото днес в столицата на Туркменистан Ашхабад световно първенство по вдигане на тежести за мъже и жени. При най-леките дами, в кат. 45 кг Даниела Пандова се нареди седма с двубой 141 кг. Пандова, която е бронзова медалистка от последното европейско първенство в Букурещ тази пролет, трябваше да сваля в последните дни доста килограми за да се вмести в новата категория и очевидно това повлия на представянето й. В изхвърлянето Даниела започна колебливо с неуспех на 50 кг, след това се поправи и накрая завърши с резултат 60 кг. В изтласкването българката се справи последователно със 75 кг, после с 81 кг, но в последния си опит не успя на 86 кг, което й отреди шесто място в движението и седмо в общото класиране. Шампионка със 186 кг е Сухчароен от Тайланд, пред сънародничката си Нантауон със 171 кг, трета е представителката на домакините Джумабаева, на която скандално й бе отменен втория опит в изтласкването. По-късно днес на подиума ще излезе вторият ни представител – Ангел Русев ще вдига при най-леките мъже в кат. 55 кг.", "date": "2018.11.02", "title": "Седмо място за България на старта на световното по щанги"}
{"url": "http://standartnews.com/sport/programa_za_14_krag_v_parva_liga-377409.html", "text": "3 ноември, събота, 12,30 ч Дунав - Витоша (Диема спорт) От 15:00 ч Локо (Пловдив) - ЦСКА-София (Диема спорт) От 17,15 ч Септември (София) - Верея (Нова спорт) 4 ноември, неделя, 12,30 ч Ботев (Враца) - Черно море (Диема спорт) От 15,00 ч Левски - Ботев (Пловдив) (Диема спорт) От 17,30 ч Етър - Лудогорец (Диема спорт) 5 ноември, понеделник, 17,30 ч Берое - Славия (Диема спорт) Място  Отбор Мачове Точки 1. Лудогорец 13 32 2. Левски 13 31 3. ЦСКА-София 13 29 4. Берое 13 24 5. Ботев (Пд) 13 23 6. Локо (Пд) 13 20 7. Черно море 13 18 8. Етър 13 18 9. Славия 13 16 10. Витоша 13 13 11. Ботев (Вр) 13 12 12. Дунав 13 11 13. Септември 13 4 14. Верея 13 4", "date": "2018.11.02", "title": "Програма за 14 кръг в Първа лига"}
{"url": "http://standartnews.com/sport/levski_v_panika_zagubi_zvezda_do_kraya_na_sezona-377390.html", "text": "Кошмарната новина в лагера на \"Левски\" след отпадането от \"Черно море\" за Купата на България се потвърди. Централният бранител Холмар Ейолфсон няма да носи синия екип до края на сезона. Футболистът мина медицински прегледи, след които стана ясно, че е със скъсани връзки и менискус на дясното коляно. Националът на Исландия се контузи в самото начало на стадион \"Тича\". Той беше изнесен на носилка. Още тогава стана ясно, че травмата на бранителя е сериозна, но сега прогнозите бяха потвърдени. Холмар ще претърпи операция, като ще бъде извън игра минимум шест месеца, като се очаква да започне пълноценни тренировки, ако всичко е наред, чак през лятната подготовка на 2019 година. Така Левски остава без една от звездите си. Холмар се превърна в любимец на феновете на \"сините\" със сърцатите си изяви.", "date": "2018.11.02", "title": "\"Левски\" в паника, загуби звезда до края на сезона"}
{"url": "http://standartnews.com/sport/bolt_pak_ostana_bez_otbor-377380.html", "text": "Световният рекордьор в спринта и носител на 8 олимпийски титли - Юсейн Болт, остана без отбор. Ямаецъг преследва мечтата си да се преквалифицира във футболист след края на лекоатлетическата си кариера, но все още не успява да подпише професионален договор. Последно Болт бе в Австралия, където премина пробен период в \"Сентръл Коуст Маринърс\", но въпреки, че вкара 2 гола в контролна среща не успя да впечатли ръководството, за да му предложат договор. \"Благодаря на собствениците, ръководството, играчите и феновете на \"Сентръл Коуст Маринърс\" за това, че ме приветстваха в техните редици. Пожелавам им успех през новия сезон\", заяви Болт, след като стана ясно, че няма да играе за тима през новия сезон. Спринтьорът вече отказа и на тим от Малта, за да чака по-добро предложение. \"Не успяхме да постигнем споразумение, но никога не казвай никога – Юсейн може отново да е част от отбора\", заяви президентът на австралийския клуб Шон Милекамп. Преди да заиграе за \"Сентръл Коуст Маринърс\" 32-годишният ямаец тренира с няколко европейски отбора, но също не се разбра за договор с тях.", "date": "2018.11.02", "title": "Болт пак остана без отбор"}
{"url": "http://standartnews.com/svyat/koy_i_kak_sledi_zdraveto_na_severnokoreyskiya_lider-377344.html", "text": "Националната разузнавателна служба на Южна Корея е демонстрирала на депутатите компютърна програма, която анализира здравословното състояние на севернокорейския лидер Ким Чен-ун, съобщи ТАСС. Агенцията се позовава на изявление пред журналисти на представител на парламентарната комисия по въпросите на разузнаването. Разузнавателната служба е разработила специална програма, която въз основа на анализ на видеоизображение създава специален триизмерен модел, проследявайки и анализирайки промените във външния вид на обекта. Вече няколко години с нейна помощ се следи здравето на председателя на Държавния съвет на КНДР. Депутатът съобщи, че по данни на разузнаването, Ким Чен-ун е \"относително здрав\", въпреки наднорменото тегло си и наследствените рискове от високо кръвно и диабет. Според южнокорейски експерти службата решила да покаже програмата в отговор на критики от опозицията, че след започналото тази година сближаване между двете Корея националното разузнаване на Юга вече не работи толкова усърдно. На заседанието на парламентарната комисия бе съобщено също, че разузнаването анализира проби от почвата, взети от района на севернокорейския ядрен полигон Пунгени, който Пхенян обяви, че разрушава през май, предаде южнокорейската осведомителна агенция Йонхап. На този полигон Северна Корея извърши и шестте си пробни ядрени взрива, включително последния през септември 2017 г. За обработката на резултатите ще е необходимо време. В изследванията участват и чужди експерти, бе заявено в парламента.", "date": "2018.11.02", "title": "Кой и как следи здравето на севернокорейския лидер?"}
{"url": "http://standartnews.com/balgariya/dopalnitelen_transport_za_zadushnitsa-377399.html", "text": "Допълнителен градски транспорт пуска Столична община за Задушница утре. Четири мотриси ще се движат по временна трамвайна линия с маршрут: ж.к. \"Борово\" - кв.\"Орландовци\" Трамвайни линии № 3 и 4 ще работят с увеличен брой мотриси.  ще се обслужва от допълнителни четири броя тролейбуси.  (за гробищен комплекс \"Бакърена фабрика\") временно ще се движат от Зоопарка по маршрута на автобусна линия № 83 до бул. \"Ломско шосе\", наляво по бул. \"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно.  (за гробищен комплекс \"Бакърена фабрика\") временно ще се движат с маршрут - от ж.к. \"Люлин - 5\" по стария маршрут на автобусна линия № 108 (в посока ул. \"Бели Дунав\" - от бул. \"Сливница\" по ул. \"Адам Мицкевич\") до ул. \"Бели Дунав\", надясно по ул. \"Хан Кубрат\", наляво по ул. \"Христо Силянов\", наляво по бул.\"Ломско шосе\", наляво по ул. \"Бели Дунав\" и по ул. \"Хан Кубрат\" по маршрута двупосочно. Разкриват се временни автобусни линии за обслужване на гробищните комплекси \"Централни гробища\" и \"Малашевски гробища\" със следните маршрути: -  с маршрут: автостанция \"Орландовци\"- гробищен парк ,,Малашевски гробища\"; по маршрута на автобусна линия № 18 -   с маршрут: надлез \"Надежда\", ул. \"История Славянобългарска\", ул.\"Индустриална\", ул. \"Константин Стоилов\", бул. \"Ген. Данаил Николаев\", бул. \"Владимир Вазов\", ул. \"Тодорини кукли\";, ул. \"Река Велека\" и по бул. \"Владимир Вазов\" по маршрута двупосочно -  с маршрут: АТ \"Малашевци\", ул. \"Резбарска\";, пл. \"Сточна гара\", бул. \"Сливница\";, обратен завой на ул. \"Опълченска\"; и по маршрута, двупосочно -   с маршрут: автостанция \"Изток\", бул. \"Ботевградско шосе\", ул.\"Александър Екзарх\";, ул. \"Река Велека\";, ул. \"Васил Кънчев\"; до гробищен парк \"Малашевски гробища\";  ще работи по разписание с повече коли.  също ще се обслужват от по-голям брой коли. - в района на Централни гробища - по платната на ул. \"История Славянобългарска\" (старо име ул. \"202\") и ул. \"Заводска\" - в района на гробища \"Бакърена фабрика\" - по платната под подлеза на ул.\"Адам Мицкевич\" - в района на гробища \"Малашевци\" - по платната на ул. \"Резбарска\" между ул.\"Васил Кънчев\" и бул. \"Ген. Владимир Вазов\", както и пред централния вход на ул. \"Жак Дюкло\"", "date": "2018.11.02", "title": "Допълнителен транспорт за Задушница"}
{"url": "http://standartnews.com/svyat/silen_trus_v_chili_nyama_danni_za_razrusheniya_i_zhertvi-377329.html", "text": "Силно земетресение разтърси Чили. Трусът с магнитуд 6,2 по Рихтер е регистриран в северната част на страната на границата с Перу и Боливия. Не се съобщава за разрушения и жертви. В градовете Арика и Икике уплашени хора са излезли на улицата. Огнището е било на дълбочина от 97 километра и с епицентър 88 км североизточно от Икике. Няма опасност от цунами. Чили се намира на т.нар. Огнен пръстен и е една от най-силно сеизмичните страни в света. През 2010 г. трус с магнитуд 8,8 и предизвикано от него цунами уби над 520 души.", "date": "2018.11.02", "title": "Силен трус в Чили, няма данни за разрушения и жертви"}
{"url": "http://standartnews.com/balgariya/zakrivat_obshtestveniya_savet_kam_fonda_za_lechenie_na_detsa-377368.html", "text": "Закриват Обществения съвет към Фонда за лечение на деца. Това стана ясно на пресконференция в Министерството на здравеопазването. Съветът обединява лекари, пациенти, неправителствени организации и представители на медиите, които взимат решения за терапията на най-малките. Проектът за бюджет на Националната здравноосигурителна каса (НЗОК) предвижда от следващата година фондът да премине към НЗОК. Министерството уверява, че децата ще продължат да ползват всички услуги, включително транспорт, престой в чужбина и преводач. Управителят на касата изтъкна, че голяма част от решенията за лечение на деца са постъпвали в касата без оферта.", "date": "2018.11.02", "title": "Закриват Обществения съвет към Фонда за лечение на деца"}
{"url": "http://standartnews.com/balgariya/tsvetanov_kategorichen_che_nyama_da_ima_predogovaryane_na_koalitsionnite_otnosheniya-377379.html", "text": "Няма да има предоговаряне на коалиционните отношения в управлението, заяви председателят на ПП ГЕРБ и председател на парламентарната група на партията Цветан Цветанов. Според Цветанов на срещите на коалиционния съвет се отчита напредък по изпълнение на управленската програма. „Към настоящия момент няма различие или отстъпление от поетите ангажименти по управленската програма и както е предвидено минималната работна заплата да нараства всяка година, видно е от това, което ще се случи в проектобюджета, че тази стъпка се спазва. Знаем, че средната работна заплата в края на управленския мандат трябва да бъде 1 500 лева, 650 лева трябва да бъде минималната работна заплата и същевременно осигуряваме 150 млн. лв. повече за децата с увреждания, което смятам, че е поет ангажимент от правителството и изпълним ангажимент в проектобюджета, виждайки, че тези числа ги има и, че те ще бъдат одобрени в разходната част на бюджета в социалното министерство\", допълни Цветанов. Той посочи още, че когато има съмнения за корупция, дори и на най-високо политическо ниво, държавата винаги е поощрявала разследващите органи да направят нужните проверки и истината да излезе наяве. Коментарът му е по повод действията на специализираните органи в Агенцията за българите в чужбина. „Вярвам, че това е силата на едно управление, когато има политическа воля да се реализират всички тези случаи, където има достатъчно данни за съмнения за корупция. Това, което прави държавата е, когато има подобни сигнали, разработки не да се спират политически и да се гарантира, че ще бъдат защитени тези, които извършват деянията, а държавата и тези високи политически нива в държавното управление са много активни и проявяват политическа воля, за да могат да се направят всички тези реализации\", посочи Цветанов.", "date": "2018.11.02", "title": "Цветанов категоричен, че няма да има предоговаряне на коалиционните отношения"}
{"url": "http://standartnews.com/svyat/donald_tramp_obyavi_novi_zakonovi_restriktsii_sreshtu_migrantite-377330.html", "text": "Американският президент обяви нови законови рестрикции срещу мигрантите. Доналд Тръмп готви промени на разпоредбите, така че хората, които влизат нелегално в Съединените щати, да не могат след това да искат убежище и да живеят свободно в страната, докато се разглежда случаят им. Освен това САЩ ще отказват убежище на хора, които влизат в страната извън законните входни пунктове. Новият указ ще бъде издаден другата седмица и е насочен срещу \"тези, които се подиграват на имиграционните закони\". Междувременно голямата колона мигранти, повечето от които от Хондурас, възобнови придвижването си през Мексико към Съединените щати. В нея има над 4000 души, а във втора, по-малка колона на юг още 2000. Именно тези колони предизвикаха гнева на Тръмп, който обяви, че ще разположи 15 хиляди войници по мексиканската граница, за да спре мигрантската вълна.", "date": "2018.11.02", "title": "Доналд Тръмп обяви нови законови рестрикции срещу мигрантите"}
{"url": "http://standartnews.com/balgariya/alo_izamnitsi_nabirat_muleta_chrez_obyavi_za_rabota-377398.html", "text": "  Телефонни измамници набират \"мулета\", които да събират парите от набелязаните жертви, чрез обяви за работа. Това става ясно от повдигнатото обвинение срещу 33-годишния старозагорец Д.Д.за съучастие в измама на 83-годишен старец. Обвиняемият Д.Д. бил безработен и пуснал обява, че си търси работа. С него по телефона се свързал непознат мъж, който му предложил да събира оставени пари на посочени адреси срещу възнаграждение. Така на 27 февруари т.г. след серия объркващи позвънявания - ту от измамниците, ту от мним полицай, възрастният мъж бил заблуден, че участва в полицейска операция по залавяне на „телефонни измамници\" и следва да предостави за нуждите на полицията 2 620 лв. Дядото първо скрил парите в готварско фолио в камерата на хладилника си да не ги откриела \"машинката на измамниците\", а след това ги оставил пред вратата на жилището си за примамка. В капана обаче попаднало въпросното \"муле\" Д.Д.като срещу него е било образувано досъдебно производство з съучасти в измач. По делото са били разпитани свидетели, извършени са експертизи и иззети веществени доказателства. Обвиняемият Д.Д., който е с чисто съдебно минало, е изразил съжаление за стореното и направил пълни самопризнания.", "date": "2018.11.02", "title": "Ало- изамници набират \"мулета\" чрез обяви за работа"}
{"url": "http://standartnews.com/balgariya/chudotvornata_sv_bogoroditsa_shte_e_do_ponedelnik__vav_vratsa-377394.html", "text": "На 1 ноември във Враца пристигна украйнската чудотворна икона на света Богородица – \"Скоропослушница\". Тържественото й посрещане бе в 17 ч. с камбанен звън пред катедралния храм \"Св. апостоли\". Иконата на Божията майка беше внесена в храма, където веднага започна вечерня. Богослужението оглави Врачанският митрополит Григорий в съслужение със свещеници от града. Чудотворният образ на Божията майка ще остане за поклонение във Враца до понеделник – 5 ноември. Иконата на света Богородица \"Скоропослушница\" е била изписана през 1893 г. в манастира \"Св. Панталеймон\" на Света гора. Осветена е в Дохиарската света обител, където оригиналният образ е бил нарисуван през Х век. В началото на ХХ век е била дарена на църквата \"Св. Александър Невски\" в украйнския град Ананиев, където се пази до днес. В България пристигна за поклонение и вече обиколи други епархии, където бе приета с огромна духовна радост. Вярващите нарекли тази икона на Божията майка \"Скоропослушница\", защото св. Богородица бързо чува молитвите на онези, които се помолят пред нея. Многобройни са разказите за изцеления от тежки болести, за решаване на житейски проблеми и получена духовна помощ и утеха от света Богородица. Врачанската света митрополия кани всички християни да се присъединят към този духовен празник и да се поклонят пред чудотворната икона на Божията майка \"Скоропослушница\".", "date": "2018.11.02", "title": "Чудотворната св. Богородица ще е до понеделник  във Враца"}
{"url": "http://standartnews.com/balgariya/blagotvoritelniyat_bazar_na_mezhdunaroden_zhenski_klub_shte_e_na_2_dekemvri_v_sofiya-377408.html", "text": " Ежегодният благотворителен базар на Международен женски клуб – София, ще представи културата и традициите на страни от цял свят за 24-ти пореден път. Тази година събитието ще се проведе на 2 декември, неделя, от 9:00 до 19:00 ч. в Интер Експо Център. Билети за базара могат да бъдат закупени онлайн,  както и в мрежата на Ticket Portal в цялата страна. Благотворителният базар е едно от най-популярните събития в столицата, което повече от 20 години дава възможност на страни от цял свят да представят своите традиции под формата на ръчно изработени продукти, сувенири, шедьоври от националната им кухня, характерни облекла и разнообразна културна програма. По този начин събитието набира средства за множество образователни, здравни и социални каузи в България. Международен женски клуб – София реализира благотворителния базар с подкрепата на представители на международната общност в страната – посланици, представители на дипломатически мисии и техните семейства, както и благодарение на помощта на редица компании и многобройни доброволци. Миналата година в събитието се включиха 59 страни, които представиха културата и традициите си пред 10,000 посетители. По този начин бяха събрани 373,000 лв., с които бяха подкрепени директно 24 значими каузи. Средствата бяха използвани за подпомагането на деца с онкологични заболявания, хора в неравностойно положение, възрастни със сериозни увреждания и деца, лишени от родителска грижа. Работата по тези проекти беше извършена в сътрудничество с организации, които подкрепят хора със специални нужди, малцинства, уязвими групи, възрастни хора и други благородни каузи. Стандартните билети за Базара са на стойност от 5 лв., а тези за студенти и пенсионери – 2 лв. Предлага се и комбиниран билет за семейства на цена от 12 лв., както и дарителски билет (VIP пропуск) на стойност от 25 лв., който предоставя достъп до церемонията за откриване на Базара с всички официални гости, както и специални подаръци от Международен женски клуб – София. Както всяка година, така и тази, всички приходи от Базара ще бъдат предоставени за благотворителните инициативи и проекти, които Международен женски клуб – София подкрепя. 24-тият Благотворителен базар на Международен женски клуб – София се провежда със специалната подкрепа на партньорите на организацията – Столична община, Inter Expo Center, M3 Communications Group, Inc., Форс Делта, Алайд Пикфордс, Екопак, Българска търговско-промишлена палата и Съвет на жените в бизнеса.", "date": "2018.11.02", "title": "Благотворителният базар на Международен женски клуб ще е на 2 декември в София"}
{"url": "http://standartnews.com/balgariya/stena_premaza_rabotnik-377402.html", "text": "Стена премаза работник в Провадия. Стената е част от ремонтирана сграда. Двама от колегите на мъжа успели в последния момент да избягат и да се спасят. Под надзора и ръководството на Окръжната прокуратура във Варна е образувано досъдебно производство. В момента се извършва оглед на местопроизшествието от следовател от Окръжния следствен отдел", "date": "2018.11.02", "title": "Стена премаза работник"}
{"url": "http://standartnews.com/balgariya/veselin_mareshki_be_gost_na_vselenskiya_patriarh_za_treti_pat-377375.html", "text": "Лидерът на партия ВОЛЯ и зам.-председател на Народното събрание Веселин Марешки беше на частно посещение в Турция. Той се срещна с Вселенския патриарх Вартоломей  I по негова покана. Това е третата лична среща между двамата за последната година, съобщават от пресцентъра на ВОЛЯ. Веселин Марешки поздрави патриарха по повод навършването на 27 години от интронизацията му на 2 ноември 1991г. Вартоломей I е 270-тия Вселенски патриарх и архиепископ на Константинопол.", "date": "2018.11.02", "title": "Веселин Марешки бе гост на Вселенския патриарх за трети път"}
{"url": "http://standartnews.com/balgariya/v_plovdiv_vkarvat_bokluka_pod_zemyata_sreshtu_3_mln_leva-377357.html", "text": "Кофите за смет в Пловдив ще бъде вкарани под земята срещу 3 милиона лева. Това става ясно от обявената от администрацията обществена поръчка за доставка и монтаж на подземни контейнери за битови отпадъци. Срокът на процедурата е 3 години. Местната управа планира подземни кошове за боклук да бъдат поставени основно в централната градска част, като входа на Цар-Симеоновата градина от ул. \"Гладстон\", както и по ул. \"Христо Г. Данов\" между Джумаята и Дондуковата градина. Ефектът, който отчетоха от градската администрация от първите подземни контейнери в Пловдив, изградени на ул. \"Отец Паисий\", е добър. Освен че визуално се вписват в пейзажа на отсечката, около тях вече не се трупат отпадъци от търговските обекти на Главната и нейните пресечки.", "date": "2018.11.02", "title": "В Пловдив вкарват боклука под земята срещу 3 млн. лева"}
{"url": "http://standartnews.com/balgariya/aleya_ot_dyalan_kamak_v_parka_na_blagoevgrad-377397.html", "text": "Ремонтират централната алея в градската градина в Благоевград Започна ремонт на централната алея в градската градина в Благоевград. На място се подменя компрометираната настилката, като се поставя нова, отново дялан камък. В най-кратки срокове алеята ще бъде обновена за удобството на жителите и гостите на Благоевград. През 2016 година бе изцяло обновена и детска площадка в градската градина. В къта за игра бе изграден и кът с кварцов пясък, монтирани бяха пързалка, люлки, пружинни клатушки. Положена бе и ударопоглъщаща настилка.", "date": "2018.11.02", "title": "Алея от дялан камък в парка на Благоевград"}
{"url": "http://standartnews.com/balgariya/skandalat_s_targoviyata_na_dokumenti_za_balgarski_proizhod_se_razrastva-377362.html", "text": "Скандалът с търговията на документи за български произход се разраства. ВМРО се издържа от продажба на българско гражданство. Това  обяви в предаването „Тази сутрин\"  на bTV Катя Матева, бившият шеф на дирекцията „Българско гражданство\" към Министерството на правосъдието. Матева е уволнена от правосъдното министерство в края на септември 2017 г. Пред bTV тя каза, че е подавала сигнали за търговия с гражданство и била подложена на натиск от Красимир Каракачанов. Ден по-рано вицепремиерът и лидер на ВМРО обясни поведението на Матева с реваншизъм. „Тази госпожа самоволно е прекратявала преписки. Има решение на административния съд  за това. От 2016 г. има дисциплинарно разследване в Министерството на правосъдието за тези нейни действия. И 2016 г. започва процедурата по нейното уволнение... и тогава въпросната госпожа започва да пише сигнали\", обяви в интервю за bTV Каракачанов. Сигналите на Матева са били проверявани в прокуратурата, но доказателства не са събрани и преписките са прекратени. Депутати от ВМРО обявиха днес, че ще съдят Матева за клевета.", "date": "2018.11.02", "title": "Скандалът с търговията на документи за български произход се разраства"}
{"url": "http://standartnews.com/balgariya/borisov_i_tsipras_s_deklaratsiya_za_razvitieto_na_zhp_vrazkata_solun__kavala__aleksandrupolis___burgas__varna__ruse-377367.html", "text": "Министър-председателят Бойко Борисов и гръцкият премиер Алексис Ципрас подписаха в „Евксиноград\" съвместна декларация за развитието на железопътната връзка „Солун – Кавала - Александруполис – Бургас – Варна - Русе\". Документът предвижда създаването на съвместна проектна компания, която да работи по реализация на следващата фаза на проекта. До средата на декември месец ще бъде подготвено и Междуправителствено рамково споразумение за развитието на железопътната връзка. Началото на проекта беше поставено с Меморандум за разбирателство, който беше подписан от министрите на транспорта на България и Гърция в гр. Кавала през септември 2017 г., по време на официално посещение на правителствена делегация от България, ръководена от премиера Борисов. Проектът е от  голямо стратегическо и икономическо значение. Цели развиването на устойчива двойна железопътна ос, електрифициран железопътен коридор с модерна ERTMS система за управление на железопътния трафик, свързващ българските и гръцките пристанища. Изграждането на железопътната линия е част от по-големия проект за мултимодален коридор за товарни превози, свързващ Егейско и Черно море „Sea2Sea\". В съвместната декларация, подписана днес, се предвижда също така възможността да бъде разгледано разширяването на обхвата на Меморандума за разбирателство чрез увеличаване на интермодалността на проекта, включително по-нататъшното развитие на шосейната връзка от Александруполис до Бургас.", "date": "2018.11.02", "title": "Борисов и Ципрас с декларация за развитието на жп връзката „Солун – Кавала - Александруполис –  Бургас – Варна - Русе“"}
{"url": "http://standartnews.com/balgariya/prouchvane_pokazva_che_opozitsionnite_ataki_vtvardyavat_podkrepata_za_upravlyavashtite-377370.html", "text": "Атаките на опозицията срещу властта втвърдяват подкрепата за управляващите, коментират от \"Барометър България\" на базата на данни от проучване по телефона, направено от 30 октомври до 1 ноември сред 848 души на възраст над 18 г. Събитията в обществения живот на страната в последните няколко месеца очертават все по-голямото разделение в политическите възгледи на българите. Очевидно скандалите, с които партиите се опитват да печелят привърженици, не допринасят за по-голямата им електорална тежест, а натягат партийните ядра и разделят обществото, посочват социолозите. Според тях като цяло българският избирател гледа на изборите за Европейски парламент през призмата на вътрешнополитическите събития в държавата. На въпрос \"Ако изборите за евродепутати се провеждат днес, за коя политическа сила бихте гласували?\" 35,1 на сто отговарят \"за ГЕРБ\" при 35,3 на сто през юли, 25,7 на сто - БСП (28,9 на сто през юли), 17,2 на сто -  за Обединени патриоти (17,8 на сто през юли), 12,1 процента - ДПС (15,2 на сто през юли). За други биха гласували 4,5 на сто, а 5,4 процента не са решили за коя партия да дадат вота си. В края на октомври работата на Министерския съвет е одобрявана от 41 на сто от българските граждани спрямо 44 на сто през юли, а одобрението към Бойко Борисов е 37 процента спрямо 39 процента преди три месеца. Вероятно българите имаха очакване от премиера за по-твърда и решителна позиция по повод искането за оставка на заместника му Симеонов, смятат социолозите. Според тях обаче благоприятно влияе балансираното поведение на българския министър-председател във външнополитически план. Вицепремиерът  и министър на външните работи  Екатерина Захариева остава извън политическата буря покрай смяната на министри и съпътстващите скандали и запазва 24 на сто одобрение от анкетираните, показват данните. При вицепремиера Валери Симеонов се отбелязва спад в одобрението - 11 на сто от участниците в проучването посочват, че му се доверяват (през юли 13 процента са одобрявали дейността му), явно често непремерените изказвания на Симеонов допринасят за това, българските избиратели вероятно му държат сметка за стабилността на кабинета и се опасяват от нови скандали, които биха довели до падане на управлението и предсрочни избори, коментират от \"Барометър България\". Томислав Дончев също търпи негативи, макар и да не е пряко замесен в отминалите събития, като одобрението към него сега е 28 на сто, при 30 процента през юли. Рейтинга си запазва и Красимир Каракачанов с 36 на сто одобрение. Явно с умерената си позиция на балансьор той се припознава от положително от избирателите като гарант за стабилност в малката, а оттам и в цялата управляваща коалиция, посочват анализаторите.", "date": "2018.11.02", "title": "Проучване показва, че опозиционните атаки втвърдяват подкрепата за управляващите"}
{"url": "http://standartnews.com/balgariya/vseki_s_lichna_mineralna_voda-377359.html", "text": "Всеки гражданин ще може да бъде преглеждан и да се установи с какъв тип минерална вода да бъде лекуван съобразно заболяванията си. Това е част от проекта \"Наследство БГ\", финансиран от Оперативната програма \"Наука и образование за интелигентен растеж\", разказа неговият ръководител проф. Иван Илчев. Въпросните изследвания ще се случват, когато бъде реставрирана бившата минерална баня в \"Овча купел\". Там ще могат да се правят и изложби, за които ще отговаря \"Институтът по изкуствознание\". \"обявени са конкурси за преработка на проектите, които изтичат в края на ноември, така че колегите да разделят на части проектите си. Да направят нещо като микропроекти със срок от 5-6 месеца, за които да се види резултат, За да можем с този видим резултат да направим крайните отчети и да кандидатстваме пред агенцията за верификация и възвръщане на средствата\", обясни Илчев. Идеята е да се направят такива проекти, които да се завършат за 6-7 месеца, така че да имат максимална възвращаемост и да се използват за допълнителни дейности. \"Парите за наука, отпуснати за нашия проект, са равни на средствата за 3-4 института на БАН\", разясни бившият ректор на СУ. По неговите думи, в момента чрез този проект УАСГ доставя апаратура, която до момента не съществува у нас и с която могат да се правят визуализации на цели сгради. \"Така може да се направи визуализация на древен храм, което преди това бе до голяма степен плод на фантазиите на самите археолози\", разясни Илчев. Сега могат да се направят точни заснемания и точни реконструкции. Досега подобна апаратура можеше да показва много по-малки обекти, а сега може да ни заснеме цяла крепост. Предишните показваха само отделни предмети, намерени при разкопки.", "date": "2018.11.02", "title": "Всеки с лична минерална вода"}
{"url": "http://standartnews.com/balgariya/balkanskata_chetvorka_domakin_na_mondial_2030_obzor-377382.html", "text": "Балканската четворка – България, Гърция, Сърбия и Румъния, ще кандидатства заедно за домакинството на световното по футбол през 2030 г. Идеята предложил гръцкият премиер Алексис Циптрас на останалите лидери по време на срещата им в резиденция „Евсиноград\" днес. Премиерът Бойко Борисов бе домакин на петия работен разговор с президента на Сърбия Александър Вучич и с премиерите на Гърция и Румъния - Алексис Ципрас и Виорика Дънчила. Специален гост на срещата бе премиерът на Държавата Израел Бенямин Нетаняху. Общото домакинство на Мондиал 2030 ще задълбочи сътрудничеството между държавите, мотивирал се Ципрас. Идеята заслужава да бъде обсъдена, тя може да се прилага не само за световното по футбол, но и за други спортни събития, съгласил се Бойко Борисов. Подробностите ще се обсъждат допълнително. Магистрала и влак от Егейско до Черно море са другите два големи проекта, които лидерите на Балканската четворка обсъдиха в „Евсиноград\". Железопътна връзка Солун - Кавала - Александруполис - Бургас - Варна – Русе, започват ударно да развиват България и Гърция. Двете страни подписаха декларация за това. Борисов изтъкна след срещата значението на транспортните „пръстени\" със съседните страни, които се формират и посредством изграждането на магистралите в България. Алексис Ципрас също акцентира върху придвижването на проектите от взаимен интерес. Наред с жп връзката Солун - Кавала - Александруполис - Бургас - Варна – Русе, той обяви, че е договорено и създаването на скоростен път от Александруполис до българската граница, от където може да се свърже със София, Варна и Бургас. Работна група ще разгледа възможностите за изграждане на нови връзки през река Дунав между Румъния и България, отбеляза премиерът на Румъния Виорика Дънчила. По думите й проектът, който засяга скоростния път между Тимишоара и Панчево, е разгледан на политическо равнище. \"Нашата четворка и събирането ни тук винаги са имали една цел – в рамките на Европейския съюз да повдигнем нивото на свързаност. Политиката ни никога не е била насочена срещу трети страни. Четворката ни има за цел не само да укрепва ЕС, но и да го прави по-силен\", заяви Бойко Борисов на брифинга след края на срещата на върха. Той подчерта, че политиката на четиристранния формат е в ценностите на ЕС – свързаност, конкурентоспособност и повишаване на доходите. Считаме, че с влизането на Сърбия в ЕС, Съюзът ще стане по-силен, добави българският министър-председател. Според него, след като по време на нашето председателство на Съвета на ЕС темата за Западните Балкани беше сериозно развита, предстоящото Румънско председателство може да отвори нови възможности, включвайки и темите за Дунавската и Черноморската стратегия в европейския дневен ред. Енергийната сигурност бе третата ключова тема в разговорите на Балканската четворка. Борисов изтъкна значението на диверсификацията в тази сфера. По думите му неслучайно газоразпределителният център носи името „Балкан\". Този проект би дал възможност за повече избор и за намаляване на цените, категоричен бе Борисов. Според Ципрас също е необходимо да се инвестира в енергийната сигурност на региона. Той изтъкна значението на интерконектора с България. С израелския премиер Бенямин Нетаняху пък бе обсъдена темата за източно средиземноморския тръбопровод East Med. „Когато започнахме преди година нашите усилия, нещата на Балканите и в региона не бяха толкова оптимистични. Днес трудностите остават, но сме направили важни крачки напред\", заяви Алексис Ципрас. Той специално подчерта ролята на Българското председателство на Съвета на ЕС за перспективата пред Западните Балкани. По думите му и Преспанското споразумение ще има ползи за развитието на ЮИЕ. Президентът на Република Сърбия Александър Вучич също обърна внимание на енергийната свързаност и инфраструктурните проекти, които по думите му са от ключово значение за Балканите. Това ще бъдат и част от темите на следващата четиристранна среща на високо ниво през декември, която ще се проведе в Белград. „Благодарни сме на България, Гърция, Румъния и на всички страни, които оказват подкрепа на Сърбия по европейския й път\", добави Вучич. „Евреите са претърпели ужасни неща по време на Холокоста. Във вашите държави има изключително смели мъже и жени, които са се изправили с гърдите си и са защитавали живота им. Това е нещо, което никога няма да забравим\", обърна се към колегите си премиерът на Израел Бенямин Нетаняху. Той добави, че създавайки високи технологии, Израел работи за общата сигурност, предотвратени са много терористични атаки, а с получената помощ са спасени човешки животи. „С нашите партньори и приятели обсъдихме двустранно как да повишим сътрудничеството с Израел. В общия контекст има три сфери - технологии, енергетика и сигурност\", посочи Нетаняху. В изказването си той се спря на технологичната революция в света, която се наблюдава във всяка човешка дейност. Посочи как Израел може да помогне за повишаване на енергийните доставки и също се фокусира върху тръбопровода East Med.", "date": "2018.11.02", "title": "Балканската четворка домакин на Мондиал 2030 (ОБЗОР)"}
{"url": "http://standartnews.com/balgariya/maya_manolova_shte_patuva_s_vlak_i_avtobus_iskali_da_otnemat_sluzhebnata_y_kola-377373.html", "text": "\"Единствената реформа в бюджета на Националната служба за охрана (НСО) се изразява в отнемането на автомобила на омбудсмана. Всеки може да погледне Параграф 14. Аз не бих повдигнала тази тема, не съм я повдигала до момента, изглежда ми прекалено дребна на фона на проблемите, които имат гражданите.\" Това каза омбудсманът Мая Манолова пред БНТ, където бе помолена да коментира решението на властта да я остави от догодина без служебен работен автомобил и шофьор на НСО. Мая Манолова подчерта, че по този повод са й се обадили десетки хора, както приятели, така и непознати, които са предложили да я возят безплатно, включително и заместник-омбудсманът на Македония, който е на посещение у нас. „Аз обмислям дали, ако това е толкова сериозен проблем, да не се откажа предварително. Мога например да ползвам и обществения транспорт. Следващата седмица трябва да бъда във Варна. Ще пътувам до там с влак. Вярно е, че ще ми отнеме доста часове, но ще направя приемна докато пътуваме, ще обявя предварително в колко часа на коя гара ще е влакът и хората ще се качват, за да споделят проблемите си\", съобщи Манолова. Разписанието на влака, деня и купето за приемна на Омбудсмана са на адрес: http://razpisanie.bdz.bg/SearchServlet?action=listTrainStops&trainnum=2601&date=06/11/2018/ Телефон за записване за приемната: 02 81 06 955. „Не знам какво да правя с парите, които ще дадат за билети, може би да ги пратя на финансовия министър, все пак, да ги осребри, защото това ще оскъпи услугата\", допълни Манолова. След приемната във влака в 15.30 ч. общественият защитник ще се срещне с бивши служители на фалиралата авиокомпания „Ер Виа\" във връзка с неизплатените им заплати в Областна администрация Варна - ул. Преслав № 26. По-късно омбудсманът ще разговаря с ръководствата на Окръжния и Районния съд във връзка с предложенията за създаване на специализирани съдебни състави и щадящо правосъдие по отношение на деца в родителски конфликт. Пред БНТ Мая Манолова подложи на съмнение казаните пред друга телевизия думи на финансовия министър Владислав Горанов, че омбудсманът използва работния автомобил на НСО като скъпоструващо такси. „Той изглежда интелигентен човек, изглежда, разумен човек, това е абсурдно изказване, защото за мен автомобилът е работно средство, с което успявам да се отзова бързо при гражданите, които го очакват от мен\", допълни Манолова. Омбудсманът изрази разочарованието си от политиците, които се опитват да й пречат да си върши работата. „Губи се много излишна енергия да се чудят какво да измислят, за да не съм при хората на терен. Но нали сте наясно, че аз със служебен автомобил, с обществен транспорт, с градски транспорт, с влак, моята работа ще си я свърша и никой не може да ме спре\", отсече общественият защитник. Попитана дали обмисля да прави политическа кариера, или да се кандидатира за някой пост, Манолова беше категорична, че никога действията й не са били на тъмно, тайно, зад кадър или непрозрачно и ако реши да се кандидатира за някой друг пост в държавата, ще го обяви публично. „В момента имам още две години мандат. Две години хората очакват от мен да решавам техните проблеми. Това правя всеки ден и всяка минута, заключи Манолова.", "date": "2018.11.02", "title": "Мая Манолова ще пътува с влак и автобус, искали да отнемат служебната й кола"}
{"url": "http://standartnews.com/balgariya/bogoslovskiyat_fakultet_s_konferentsiya_za_arhimandrit_evtimiy_sapundzhiev-377389.html", "text": "В Деня на народните будители 1 ноември Богословският факултет на СУ организира конференция за един от най-видните духовници, трудили се на научното поле – архим. Евтимий Сапунджиев. Събитието бе по повод 75-та годишнина от кончината на архимандрита, който е бил пръв професор на Богословския факултет и основател на катедрата по „Систематическо богословие\". Конференцията се проведе в гр. Копривщица, където е погребан бележитият духовник. Мероприятието бе по инициатива на Богословския факултет на СУ и с благословението и пълното съдействие на Негово Високопреосвещенство Пловдивския митрополит Николай, както и в сътрудничество с управата на град Копривщица. В храм „Успение Богородично\" бе отслужена Заупокойна св. литургия и панихида на гроба на проф. архим. Евтимий Сапунджиев от ставрофорен иконом д-р Добромир Костов (ректор на Пловдивската духовна академия), ставрофорен иконом Атанас Манолов – архиерейски наместник на Панагюрска духовна околия, прот. д-р Сава Кокудев – ефимерий на факултетския параклис „Св. Климент Охридски\" и председателя на храма свещ. Богомил Читалов. Конференцията започна с приветствие от страна на проф. д-р. Ал. Омарчевски (декан на БФ). На откриването присъства и кмета на гр. Копривщица Генчо Герданов. Роден е на 25 юли 1884 година в Копривщица със светско име Лука Найденов Сапунджиев. През 1898 г. завършва с отличие класното училище в родния си град. Възпитаник е на Цариградска българска духовна семинария, която завършва през 1904 г. Първенец е на випуска. Същата година приема монашество и е ръкоположен в йеродяконски чин от екзарх Йосиф I. От 1908 до 1915 г. следва в Киевската духовна академия, която завършва с титла кандидат магистър по богословие, преподава в Цариградската и Софийска духовни семинарии, следва философия в Германия и Швейцария и завършва образованието си като доктор по философия. През 1915 г. е йеромонах, а през 1917 г. е въведен в архимандритско достойнство. Той е пръв преподавател по християнска апологетика и религиозна философия, който има съществен принос за развитието на религиозната философия в България. Още в най-ранните си произведения той ясно очертава основните вектори на анализа си, които може да се определят, като търсене на мястото и ролята на вярата не само в познанието, но и в цялостния човешки живот. През позицията „разум-вяра\" той в пречупва голям кръг от въпроси, свързани с отношението между религия и науки, практическа философия, интуиция и логическо мислене. Посвещава редица статии на различните значения на думата вяра, публикувани във списание „Философски преглед\". Той е първи ректор на Пловдив­ската духовна семинария, по-късно професор в Богословския фа­култет към Софийския университет. Декан е на факултета през 1924-1925 г. Почива на 21 ноември 1943 година. Съществен дял от публикациите на архимандрит Евтимий Сапунджиев са посветени на защитата на Българската православна църква от различни неправомерни от православна гледна точка религиозни култове и секти. В това отношение знакови са неговите „Писма за дъновизма\", в които се подлагат на критика идеите на т.нар. бяло братство.", "date": "2018.11.02", "title": "Богословският факултет с конференция за архимандрит Евтимий Сапунджиев"}
{"url": "http://standartnews.com/balgariya/marinov_kameri_v_selata-377388.html", "text": "Камери в селата поиска МВР-шефът Младен Маринов. Днес той се срещна с кметовете на 11-те общини от Старозагорска област. Повод бяха ексцесиите в Гълъбово и Мъглиж, при които роми нападнаха и раниха полицаи. Кметовете трябва да вложат повече усилия за комуникация с местните лидери на ромските общности, за да им разяснят, че законът е еднакъв за всички, каза Маринов. Според него засега не се налагат законодателни промени, особено във връзка с каруците в градовете. „Хората трябва да имат време, за да свикнат със закона, а не непрекъснато да променяме текстовете. Вероятно ще се стигне до промени в закона за движение по пътищата за каруците, на този етап няма механизъм, по който да се изземат тези превозни средства, конете и амуницията след настъпило произшествие\", обясни вътрешният министър За пореден път той отказа информация за бъдещия главен секретар на МВР и оправда забавянето с необходимостта от спазването на всички законови процедури. „Обсъждаме различни имена, но нямам готовност да кажа нещо конкретно по темата\", отклони Маринов репортерските въпроси.", "date": "2018.11.02", "title": "Маринов: Камери в селата"}
{"url": "http://standartnews.com/balgariya/rumen_radev_ne_tryabva_da_se_dopuska_politiziraneto_na_veroizpovedaniyata-377364.html", "text": "Регламентирането на дейността на вероизповеданията в България трябва да доведе до създаването на стабилна социална среда за духовниците и поемането на ясен ангажимент от институциите за осигуряването на тяхното достойно заплащане. Това заяви президентът Румен Радев на среща днес на „Дондуков\" 2 с главния мюфтия д-р Мустафа Хаджи. На срещата, която се проведе по инициатива на Главното мюфтийство, беше подчертано, че поемането на заплатите на духовенството от българската държава е важна стъпка за недопускането на външни влияния в дейността на традиционните вероизповедания у нас, съобщават от пресслужбата на президентството. „Изготвянето на законопроектите за дейността на вероизповеданията в България следва да бъде в конструктивен диалог с представителите на традиционните религиозни общности\", заяви още Румен Радев. Д-р Мустафа Хаджи подчерта, че Главното мюфтийство и Българската православна църква споделят общи позиции в този диалог. „За нас е от изключително значение да имаме връзка с държавните институции при решаването на тези въпроси\", подчерта още д-р Мустафа Хаджи. По време на срещата държавният глава изрази подкрепата си за дейността на Главното мюфтийство мюсюлманското вероизповедание в България да се развива на основата на собствените си традиции. Президентът беше категоричен, че не трябва да се допуска политизирането на което и да е вероизповедание, а обучението на мюсюлмански духовници следва да бъде в собствена материална база в съответствие с установените у нас образователни стандарти.", "date": "2018.11.02", "title": "Румен Радев: Не трябва да се допуска политизирането на вероизповеданията"}
{"url": "http://standartnews.com/balgariya/tsvetanov_neseriozno_e_da_govorish_za_smyana_na_modela_a_da_te_nyama_v_ns-377366.html", "text": "Не може да говориш за смяна на модела и системата на управление на държавата, а в следващия момент да те няма в парламента, където е мястото да зададеш важните актуални въпроси към властта. Това говори единствено за несериозност от страна на депутатите от опозицията и за абдикиране от задълженията им. Това коментира председателят на ПГ на ГЕРБ и зам.-председател на партията Цветан Цветанов пред журналисти в Горна Оряховица. Цветан Цветанов увери, че на извънредното пленарно заседание във вторник кворум ще има. Той изрази своето учудване, че именно в петък опозицията е решила да саботира работата на Народното събрание при положение, че именно в този ден се провежда парламентарният контрол, по време на който могат да се задават въпроси към изпълнителната власт. Председателят на ПГ на ГЕРБ изтъкна, че държавата е стабилна, доходите на гражданите непрекъснато се увеличават, има почти нулев дефицит, а в бюджета за следващата година са заложени повече средства във всички сектори. „Всякакви съпоставки с времената, когато управляваше кабинетът Орешарски, са напълно несъстоятелни\", категоричен бе Цветанов. По думите на Цветан Цветанов по време на управлението на ГЕРБ и Бойко Борисов винаги е имало воля за борба с престъпността и корупцията. „Ние многократно сме получавали високи оценки от нашите европейски партньори именно заради това\", обясни той и благодари на коалиционните си партньори, че винаги са давали своята пълна подкрепа на специализираните органи при разследването и разкриването на престъпна дейност и корупционни схеми в държавното управление.", "date": "2018.11.02", "title": "Цветанов: Несериозно е да говориш за смяна на модела, а да те няма в НС"}
{"url": "http://standartnews.com/balgariya/s_1500_chlenove_i_gosti_mladezhkoto_dps_otbelyaza_20_godini_ot_sazdavaneto_si-377376.html", "text": "„За 20 години се превърнахме в най-голямата младежка организация и този факт ни носи поводи за гордост както у нас, така и в чужбина. 20 години са достатъчен период, за да си дадем равносметка как искаме да продължим, да си зададем въпроса в каква посока искаме да се развиваме. И отговорът на този въпрос се крие в потенциала на всеки един от вас. Съвременният свят изисква съвременна комуникация. Устройствата на нашите международни гости и приятели пишат на няколко езика. На колко езика пишат обаче клавиатурите на управляващите България днес? На един единствен - на езика на омразата, разделението и противопоставянето.\" С тези думи евродепутатът и председател на Младежко ДПС Илхан Кючюк се обърна към над 1500-те гости, уважили отбелязването на 20 години от създаването на Младежкото Движение за права и свободи. Празникът събра на едно място ръководството на ДПС, народни представители и членове на Европейския парламент, представители на местната власт, представители на либерални организации от цял цвят и млади хора от цялата страна. \"Няма нация, която да е успяла, когато е разединена. Няма нация, която да е успяла, разкъсвана от вътрешни противоречия. Успехите идват, когато сме заедно. И ние, Младежко ДПС, сме доказали, че сме поели по правилен път - път в защита на демокрацията и с вяра в потенциала на всеки един млад човек\", каза още Кючюк. Първият председател на Младежко ДПС и настоящ председател на ДПС Мустафа Карадайъ отбеляза, че биографията на ДПС е генетично свързана с промяната. \"С ДПС са свързани качествените промени в най-новата ни история - падането на тоталитарния режим, промяната на политическата и икономическата система, държавното устройство, правото на собственост, с легитимирането на правата и свободите; с поставянето на човека и човешкото достойнство в центъра. ДПС е генератор на процесите, които преобразиха България\", каза Карадайъ. Той подчерта, че ДПС е гарант за мирното и демократично развитие на страната. Заместник-председателят на ДПС и кмет на община Кърджали Хасан Азис каза: \"Единствената ни идея - на близо 70-те събрали се души в бл. 35 на Студентски град преди 20 години - беше да бъдем заедно\". Поздравления към младежката организация на ДПС отправиха сър Греъм Уотсън - дългогодишен лидер на европейските либерали, Ханс ван Баален - председател на АЛДЕ партията, лидери на младежки либерални организации от цяла Европа.", "date": "2018.11.02", "title": "С 1500 членове и гости младежкото ДПС отбеляза 20 години от създаването си"}
{"url": "http://standartnews.com/balgariya/balgarska_delegatsiya_otbelyaza_praznik_na_chitalishte_na_balgarskata_obshtnost_v_tsaribrod-377371.html", "text": "Водена от вицепремиера Валери Симеонов делегация се включи в честването на 20 години от създаването на българския Културно-информационен център в сръбския град Цариброд снощи, съобщават от пресцентъра на НФСБ. Юбилеят на духовното средище съвпадна с отбелязването на Деня на народните будители 1 ноември. За срещата с нашите сънародници там заедно с вицепремиера пристигнаха народните представители от НФСБ в групата на „Обединени патриоти\" Валентин Касабов, Славчо Атанасов, Христиан Митев, Петър Петров и Георги Колев. В състава на делегацията бяха и заместник-министрите на културата Румен Димитров, на здравеопазването – Светлана Йорданова, на транспорта – Ангел Попов и на енергетиката – Красимир Първанов. В Цариброд бе и собственикът и управител на телевизия СКАТ Данчо Хаджиев, и координаторът на НФСБ Венера Тодорова. В срещата се включиха посланикът ни в Белград Радко Влайков, и консулът в Ниш – Едвин Сугарев. От българската общност коментираха, че подобно силно присъствие на българската държава не е имало. „Да сте живи и здрави затова, че отстоявате българщината тук, където сте се родили, където живеете днес и където ще живеят вашите деца\", обърна се към нашите сънародници Валери Симеонов. По думите му поддържащите огнището на българщината в Културно-информационния ни център българи са истински съвременни будители. „Проблеми има и ще има, но с оглед на новата ориентация на Република Сърбия за присъединяване към Европейския съюз надявам се, че тези проблеми ще намерят своето решение\", посочи Валери Симеонов, но не спести един от тях: За предстоящите избори за Национален съвет на малцинствата, съответно на българите, са били подготвени листи. „За съжаление, една от тях вече не съществува – тя беше опорочена от сръбски политически партии, които оказаха натиск върху хората да се оттеглят\", каза Валери Симеонов и се обърна към сънародниците ни: „Знаем какво става тук и ще защитаваме вашите интереси. Продължавайте да държите жив огъня на патриотизма, на великия български дух и да работите в Културно-информационния център. Ние сме с вас\".", "date": "2018.11.02", "title": "Българска делегация отбеляза празник на читалище на българската общност в Цариброд"}
{"url": "http://standartnews.com/balgariya/dps_zove_karakachanov_i_simeonov_da_se_varnat_na_deputatskite_banki-377348.html", "text": "ДПС намекна вече и за оставката на военния министър Красимир Каракачанов, освен тази на Валери Симеонов. Според Хамид Хамид двама нови депутати, в лицето на вицепремиерите от Обединени патриоти, ще подпомогнат чудесно бройката на мнозинството в пленарната зала по повод безсилието му да събере кворум. Дали депутатите на движението ще се регистрират за извънредното заседание във вторник по обед, когато парламентът трябва да обсъжда бюджета за 2019 на първо четене, ще решават на свое заседание в същия ден, уточни Халил Летифов. Той отново напомни, че кворумът е ангажимент на управляващото мнозинство.", "date": "2018.11.02", "title": "ДПС зове Каракачанов и Симеонов да се върнат на депутатските банки"}
{"url": "http://standartnews.com/balgariya/zapochna_sreshtata_na_visoko_ravnishte_mezhdu_balgariya_gartsiya_rumaniya_i_sarbiya-377351.html", "text": "Министър-председателят Бойко Борисов е домакин на Четиристранната среща на високо равнище между България, Гърция, Румъния и Сърбия. Тя се провежда в резиденция „Евксиноград\" във Варна. Премиерите Бойко Борисов, Алексис Ципрас и Виорика Дънчила и президентът на Сърбия Александър Вучич ще обсъдят развитието на съвместните инфраструктурни проекти в контекста на свързаността на Балканите. Фокус на срещата ще бъде и задълбочаването на регионалната стабилност, както и актуални европейски въпроси. След срещата Борисов-Нетаняху стана ясно, че Израел и България ще задълбочат партньорството си в сферата на отбраната и контратероризма. Израелският премиер посочи, че гледа на срещата на върха между четирите балкански страни като на важна крачка за сътрудичеството в региона, което ще е от полза и за Израел. По-късно лидерите от формата ще проведат работен обяд, в който ще участва и министър-председателят на Израел Бенямин Нетаняху. Очаквайте подробности!", "date": "2018.11.02", "title": "Започна срещата на високо равнище между България, Гърция, Румъния и Сърбия"}
{"url": "http://standartnews.com/balgariya/uspeshna_i_shtastliva_mayka___misiyata_vazmozhna_s_misiya_detegledachka-377361.html", "text": "В „Bulgaria Mall\" две бизнесдами се събраха, за да споделят част от своя опит и възможен ли е балансът между майчинството и кариерата. Мирела Лазарова - собственик и изпълнителен директор на успешната агенция „Нанни\" се занимава професионално с подбор, обучение и предлагане на кадри в отговорната мисия и професия \"детегледачка\". Нейният партньор - Ангелина Ангелова е журналист, автор на списание L'europeo и директор PR и комуникации на най-големия туристически холдинг Victoria Group. На сцената на Bulgaria Mall двете дами разказаха повече за професията на детегледачката, личния си опит в отглеждането на своите деца и как правилният подбор на персонал може да бъде решаващ за сигурността и развитието на всяко дете. Ангелина пое ролята на водещ и зададе на Мирела най-ключовите въпроси за майчинството, историята на развитието на агенция „Нанни\" и личния й опит с бавачките. Ангелова призна пред публиката, че основната причина да предложи на Мирела да създадат подобно събитие е личната й липса на опит с детегледачките. Пр-ът и журналист разказа, че е имала доста трудни моменти при отглеждането на вече седем годишния си син, тъй като родителите й живеят във Варна, а при първата си среща с Мирела е задала точно тези въпроси по темата, които смята, че вълнуват всеки един родител. На сцената се присъедини и един от кадрите на Мирела - Рени Милева, която повече от десет години работи като професионална детегледачка. Тя сподели какви кризисни ситуации са възниквали с децата, за които е била отговорна, как ги е преодоляла, но участието й завърши със забавна история, която развесели присъстващите. Освен, че през последните десет години Мирела успешно развива своята агенция, тя създава и професионална академия за детегледачки, които се акредитират като сертифицирани специалисти в областта. Курсът включва теоретичен и практически модул, съдържащи психологически и педагогически методи за отглеждане и обучение на деца, етика на работното място и други. Синовете на Ангелина и Мирела -  Гоги, Крис и Коки бяха сред ентусиазираната публика, за да подкрепят своите майки. Домакин на събитието бе България mall, а партньорите, които подкрепиха инициативата са вода Роса, сдружение \"Маринела\", хотел Marinela Sofia, Babyspot и списание \"Моето дете\". Датата на следващата академия за детегледачки е 3 и 4 ноември. ", "date": "2018.11.02", "title": "Успешна и щастлива майка -  мисията възможна с “Мисия Детегледачка”"}
{"url": "http://standartnews.com/balgariya/metroto_spira_za_uikenda_zaradi_stroezha_na_tretiya_lach-377356.html", "text": "В събота и неделя няма да се движат влакове между метростанциите „Сердика\" и „Стадион „Васил Левски\" в двете посоки, но ще бъде осигурен наземен транспорт. Спирането се налага заради изграждането на третия лъч на метрополитена. Заради строителството на станция „Орлов мост\" от третия лъч на метрото тунелопробиващата машина трябва да премине под линиите на действащия лъч на метрото, което ще стане в събота и неделя. В неделя машината ще влезе в станция „Орлов мост\". Това обясни пред камерата на БНТ инж. Кирил Зайков, зам.-изпълнителен директор на „Метрополитен София\". Спирането на движението на метрото между двете станции е с оглед да се намали опасността от смущения от вибрациите на преминаващите влакове. Опасност от срутване няма, обясни инж. Зайков. Новоизграждащият се тунел от третата линия е на дълбочина 22 м. Разстоянието между него и действащите линии от първа линия е 140 см. С оглед да се сведат рисковете до възможния минимум предприехме това действие, каза инж. Зайков. Осигурен е наземен транспорт с автобуси от станция „Сердика\" до „Стадион „Васил Левски\". Началната спирка е до сградата на „Булбанк\" на станция „Сердика\", като по пътя са обособени три спирки. Движението на метровлаковете ще се бъде възстановено в нощта между неделя и понеделник. Влаковете от третия лъч на метрото имат възможност за автоматично движение, но първоначално такива ще се движат с машинисти.", "date": "2018.11.02", "title": "Метрото спира за уикенда, заради строежа на третия лъч"}
{"url": "http://standartnews.com/balgariya/ikona_na_sv_georgi_ot_aton_idva_v_sofiya-377336.html", "text": "На 3 ноември вечерта, с благословението на Негово Светейшество Неофит, митрополит Софийски и патриарх Български, в столичния храм „Св. св. Кирил и Методий\" в кв. „Красно село\" ще бъде тържествено посрещната икона на св. Георги Зографски. Тя е изписана като точно копие на главната светиня на българския светогорски манастир „Св. Георги Зограф\" – т. нар. Фануилска икона на св. Георги. Иконата е изписана от светогорски брат и е с размерите на оригинала (134 х 83 см.), с красив релефен златен обков. Тя вече над месец пребивава в Зографската света обител. В 17:00 ч, събота, светинята ще бъде внесена с лития в църквата „Св. Кирил и Методий\", след което там ще започне празнична вечерня по атонски устав. Богослужението ще продължи до 23 часа, с певци на двата клироса, а към радостта на енорията ще се присъединят и столични свещеници. С благословението на Негово Светейшество Българския патриарх и Софийски митрополит Неофит, иконата на св. Георги ще остане в църквата „Св. св. Кирил и Методий\". Храмовото духовенство се надява да бъде построен и параклис, посветен на раннохристиянския великомъченик и чудотворец св. Георги, където да се съхранява светата икона. Църковното предание свързва Фануилската икона на св. Георги със самото основаване на Зографската св. обител. Тя се появява по чудодеен начин в храма след молитва на монасите, основатели на обителта, и така Бог открива волята Си кой да бъде покровителят на новия манастир в градината на св. Богородица. Оригиналът на тази древна икона се е съхранявал няколко века в манастира Фануил, близо до Лида, родното място на св. Георги. Местното предание разказва, че една нощ образът на светеца върху главната им икона се заличил и изчезнал, а на игумена Евстратий било открито, че иконата е била пренесена на Атон. Фануилската неръкотворна икона на св. Георги днес е една от най-големите светини на Света гора.", "date": "2018.11.02", "title": "Икона на св. Георги от Атон идва в София"}
{"url": "http://standartnews.com/balgariya/tri_balgarki_ucheni_s_nagrada_ot_5000_evro_za_svoite_smeli_proekti_v_sferata_na_meditsina_himiya_i_matematika-377350.html", "text": "Д-р Магдалена Баймакова, д-р Мира Бивас и д-р Мирослава Недялкова са тазгодишните носителки на националната стипендия „За жените в науката\" за България. Престижното отличие им бе присъдено за техните иновативни научни идеи на официална церемония в Софийски университет „Св. Климент Охридски\" вчера, 31 октомври, в навечерието на Деня на будителите. Почетен гост на събитието беше г-жа Илияна Йотова, вицепрезидент на Република България, която за втора поредна година подкрепи с присъствието си каузата за повече жени в науката. Стипендиите „За жените в науката\" се отпускат всяка година от L'Oreal и ЮНЕСКО на млади жени учени и имат за цел да подкрепят тяхната научноизследователска кариера и амбиции да променят света към по-добро със силата на науката. Трите тазгодишни победителки бяха отличени за своите смели научни проекти с награда от по 5000 евро всяка. Проектът, с който д-р Магдалена Баймакова впечатли журито на „За жените в науката\" 2018, е фокусиран върху изследването и превенцията на Хепатит Е вирусна инфекция. Макар родината на опасния вируса да е Средна Азия, повишените нива на миграция на хора и животни са довели до това той все повече да се разпространява и в Европа. Това прави изследванията на д-р Баймакова не само изключително интересни, но и силно необходими, важни и с глобална приложимост. Към момента д-р Баймакова е главен асистент в Катедра „Инфекциозни болести\" при ВМА-София. Тя е носител на редица отличия, сред които и това за „Млад медик на годината\". Втората стипендиантка за 2018 г., д-р Мира Бивас, е млада и амбициозна повелителка на числата. В момента тя е главен асистент едновременно във Факултета по математика и информатика на СУ „Св. Кл. Охридски\" и в Института по математика и информатика на БАН, където развива таланта си в областта на приложната математика. Любовта й към числата датира още от гимназията, а проектът, с който печели стипендията „За жените в науката\" тази година, цели да направи един нов прочит на класическите теореми, които затрудняват немалък брой ученици в училище, с цел по-ефективна оптимизация на различни процеси. Д-р Мирослава Недялкова е името на третата стипендиантка по програмата „За жените в науката\" тази година. Тя е невероятно талантлив химик и в момента е главен асистент във Факултета по химия и фармация на СУ „Св. Климент Охридски\". Печелила е стипендии на Европейската комисия в Барселона и по програма на Швейцарския Фонд за Наука, както и на фондация Фулбрайт. Проектът, с който д-р Недялкова печели стипендията „За жените в науката\" за 2018 г., цели обстойно изследване и превенция на човешките алергии и в частност оценка на алергенните протеини. Научните й идеи са с изключителна важност поради нарастващата употреба на модифицирани протеини в храни, лекарства и др., както и поради факта, че 15% от световното население страда от различни видове алергии. Тази година стипендиантската програма „За жените в науката\" се провежда в България за 8-и пореден път в партньорство между L'Oreal България, СУ „Св. Климент Охридски\" и Националната комисия за ЮНЕСКО – България. 2018 г. е изключително важна за програмата и защото инициативата отбелязва 20 години от създаването си и до днес продължава да е единствената по рода си глобална програма, която цели да мотивира и подкрепя жените учени по цял свят, които чрез работата си допринасят за прогреса на науката. През последните 20 години „За жените в науката\" е отличила над 3100 жени учени в 117 държави, като 3 от отличените дами днес са и носителки на Нобелови награди за наука. „Като част от глобалната инициатива, програмата „За жените в науката\" се провежда в България вече 8 години. 8 години, в които заедно с ЮНЕСКО и Софийски университет „Св. Климент Охридски\" сме отдадени на каузата да насърчаваме равноправието и разнообразието в областта на науката в България и да отдаваме заслуженото признание на талантливите жени учени в страната. Към днешна дата сме отличили 21 изявени българки изследователи, чиято любов към науката е наистина вдъхновяваща\" – каза Бриджит Стрелър, генерален мениджър на L'Oreal България, по време на церемонията по награждаването на тазгодишните стипендиантки. Събитието бе уважено от редица официални лица и висши представители на научната общност, сред които Карина Ангелова – заместник-министър на образованието", "date": "2018.11.02", "title": "Tри българки учени с награда от 5000 евро за своите смели проекти в сферата на медицина, химия и математика"}
{"url": "http://standartnews.com/balgariya/blizki_na_ubitata_darina_viktorio_vinagi_e_bil_despot-377333.html", "text": "26-годишният Викторио Александров, обвинен за жестокото двойно убийство на 23-годишната Дарина и детето им, винаги е бил деспот и я е тормозил психически. Това разказаха пред bTV близки на убитата жена. „От момента, в който е с него, тя нямаше приятелки. На кръщене на детето, на рождени дни са само негови приятели. Дори брат ми и снаха ми не можеха да дойдат в апартамента, който те са купили\", заяви Таня Найденова, леля на младата жена. „Те нямаха право да идват, можеха да видят детето само с негово съгласие. Като се роди детето, беше започнал кампания да му се прехвърли половината апартамент. Започна да твърди, че те са искали да ги разделят\", допълни тя. „Много пъти говорих с нея, че това не е човек за нея, че няма да е първата самотна майка с дете, никой не е умрял от това. А тя умря от това, че просто замълча и не пожела да подаде жалба. Мълчеше за целия тормоз. Той я тормозеше най-вече психически, чупеше всичко около нея\", допълни Валерия Филкова, приятелка на семейството на Дарина. „Купиха им коли и на двамата. Затънаха в дългове към банките и той не позволяваше никой да идва в дома. Трябваше да се прави освещаване, тя искаше да ни покани, той не позволи. А ние не сме му направили нищо лошо\", категорична беше тя. „Докато е бил в „Пирогов\", обслужващият персонал каза, че докато гледа всички репортажи, просто е бил доволен, че е станал звезда\", подчерта Валерия Филкова. Лелята на Дарина беше категорична: „Аз не искам смърт за него. Смъртта за него е избавление. Искам постоянно да гледа това. Сто години да живее му пожелавам. Той е страхливец. Имам чувство, че е убил детето, защото е чул полицейските сирени и е стрелял в момента. Той е убил, за да не го издаде, защото то е плачело\".", "date": "2018.11.02", "title": "Близки на убитата Дарина: Викторио винаги е бил деспот"}
{"url": "http://standartnews.com/balgariya/i_da_si_tvarde_palen_i_da_si_tvarde_slab__gubish_4_godini_ot_zhivota_si-377345.html", "text": "И да си прекалено пълен, и да си прекалено слаб, това ще ти коства четири години от живота. До този извод са стигнали учени, публикували изводите си в научното списание \"Лансет\", съобщава Би Би Си. Специалистите провели изследване на близо 2 милиона души в Обединеното кралство, които били регистрирани при местни лекари. Те установили, че хората, които са под двата края на здравословния индекс на телесната маса, рискуват да съкратят живота си с около четири години. Здравословният индекс е в обхвата 18,5 до 25. Той се изчислява като се разделя теглото на възрастния в килограми на височината му в метри на квадрат. Изследването е показало, че продължителността на живота на жените и мъжете, превишаващи горната граница на здравословния индекс, е съответно с 3,5 и 4,2 години по-малка в сравнение с тази на хората, попадащи в пределите на здравословния индекс на телесна маса. По отношение на прекалено слабите хора, продължителността на живота за жените и мъжете е съответно 4,5 и 4,3 години по-кратка. Индексът на телесната маса се асоциира с всички категории на смърт, с изключение на транспортните инциденти. Учените установили, че в здравословните предели на индекса, за хората над 40 години, които се доближавали до по-горните му граници, тоест от 21 до 25, рисковете да умрат от заболяване намалявали в сравнение с хората, които се доближавали до долните му граници, тоест между 20 и 18.", "date": "2018.11.02", "title": "И да си твърде пълен, и да си твърде слаб – губиш 4 години от живота си"}
{"url": "http://standartnews.com/balgariya/balgariya_gartsiya_rumaniya_i_sarbiya_kandidatstvat_za_savmestno_domakinstvo_na_svetovno_parvenstvo_po_futbol-377363.html", "text": "Премиерите на България Бойко Борисов, на Гърция Алексис Ципрас, на Румъния Виорика Данчила и президентът на Сърбия Александър Вучич се разбраха да продължат работата си и по пълното свързване на Балканите с магистрали и скоростни влакове. Това стана на четиристранната среща помежду им в \"Евксиноград\".  Борисов и Ципрас са подписали и споразумение за изграждане на две магистрали, които да свързват Александруполи с Варна и Бургас. Ще бъде обновена и жп линията от гръцкия пристанищен град до Бургас. След нейния край те се срещнаха и с министър-председателя на Израел Бенямин Нетаняху. От разговорите му с него се е стигнало и до вариант Източносредиземноморският газопровод EastMed може и да мине през Балканите и така газовите доставчици в региона да осигурят право на избор. Най-любопитната новина, която обаче роди днешната среща е, че България, Гърция, Румъния и Сърбия обмислят съвместна кандидатура за световно първенство по футбол през 2030 г.. След каря на срещите петимата държавни лидери дадоха съвместна пресконференция дадоха четиримата балкански лидери Бойко Борисов, Алексис Ципрас, Виорика Дънчила и Александър Вучич и премиерът на Израел Бенямин Нетаняху след срещата им „Евксиноград\". \"С колегите сме единодушни, че Балканите имат огромен потенциал\", обяви българският министър-председател Бойко Борисов. \"Снощи колегата Нетаняху каза „Чакайте, трябва да се включим и ние. Имаме силно развито селско стопанство и трябва да повишаваме доходите.\"  Искаме по-голям пазар. Благодаря за това, че дойдохте. \"Нашата четворка и събирането ни тук винаги са имали една цел. В рамките на ЕС да повдигнем нивото на свързаност и енергийна, и инфраструктурна, дигитална и нашата политика никога не е била насочена срещу трети страни. Точно обратното. Четворката има за цел не само да укрепва ЕС, но и да го прави посилен\", обяви Борисов и допълни, че с влизането на Сърбия ЕС ще стане по-силен. \"Що се касае до енергийната сигурност, приели сме всички, че диверсификацията е от съществено значение. Не случайно ние кръстихме нашия газоразпределителен център \"Балкан\". Самата дума е обобщаваща за всички. Тя е такава, че прави Гърция еднакво важна с България. Сегашното трасе на жп линията, която е до Александруполис и Бургас, може да бъде модернизирана. Защо не България да има един кей на Александруполис, един кей на Солун, а съответно гърците на Бургас, Варна и Лом или Русе\", коментира премиерът. Той увери сръбския президент Александър Вучич, че магистралата София-Белград е 90% готова. Борисов коментира и предстоящото румънско председателство и посочи, че според него там трябва да се обърне внимание на Черноморската и Дунавската стратегия и да не се слага на вниманието на Европа само темата за Западните Балкани. \"Нашата политика е точно в смисъла в ценностите на ЕС, свързаност, повишаване на доходите, конкурентоспособност. Имаме много силна развойна дейност в селското стопанство, така че да повишаваме доходите, да повишаваме добивите и в същото време всички ние сме заинтересовани продукцията от Балканите и от нашите държави да има по-голям пазар\", заяви Борисов. По отношение на присъствието на израелския премиер Бенямин Нетаняху, Борисов коментира: „Това, че сме поканили скъп гост, дава възможност на колегите в двустранните срещи да си говорят и за инвестиции, и за всичко, което ги касае тях\", допълни българският министър-председател. \"Преди година започнаха усилията на страните ни. Четиристранните ни срещи се превърнаха в институция\", обяви гръцкият премиер Алексис Ципрас. \"Когато започнаха нашите срещи нещата на Балканите и в региона не бяха толкова оптимистични. Днес трудностите остават, но сме направили много важни крачки напред. Дойде важното българско европредседателство, което решихме да наречем Балканско. Вече говорим за предстоящото румънско председателство, което се надяваме да доведе до една нова перспектива на Западните Балкани\", заяви Ципрас. \"В периода между двете председателства се случи историческо събитие – Преспанското споразумение, което отбелязва разрешаването на един дългогодишен проблем, който се отнася за целия регион. Това споразумение ще има многобройни ползи за благоденствието и икономическото съвместно развитие на Югоизточна Европа. Може да допринесе и за задълбочаването на развитието на целия регион, особено на Северна Гърция и Бивша югославска република Македония – да превърне региона в голям транспортен център\", каза още той. \"Днес имаме възможност да подчертаем значението, което придаваме на присъединителния процес от Югоизточна Европа и особено на Сърбия, която е на първа линия на страните кандидатки\", допълни Ципрас и припомни подкрепата към усилията на премиера Александър Вучич да продължи диалога за Косово. Гръцкият премиер обясни, че на срещата са обсъдили как ще се предвиждат проектите, по които има споразумения. \"Днес с българския премиер ще подпишем обща декларация, според която ще бъдат определени крачките и графиците за реализирането на два важни проекта. Единият е модернизацията на железопътната връзка Александруполис – Бургас. Споразумяхме се и за създаването на скоростен път от Алексанруполис до района на Марица, на българо-гръцката граница, който оттам ще бъде свързан с съществуващите пътища за София, Варна и Бургас. Ще подчертаем волята си да предвиждам бързо тези проекти, ще създадем съвместно дружество, което да се заеме с изграждането им\", уточни Ципрас. \"Сигурни сме, че преговорите за членството на Сърбия в ЕС ще бъдат ускорени и ще се развиват все по-добре и че всички необходими критерии ще бъдат изпълнени\", заяви от своя страна премиерът на Румъния Виорика Дънчила. \"По отношение на транспорта, потвърдихме съгласието на Румъния да се създаде работна група, която да разгледа предпроектните възможности за изграждането на магистрали, нови мостови съоръжения на Дунава между Румъния и България. Президентът Вучич ни представи предизвикателствата, с които се среща Сърбия и всички се надяваме тези предизвикателства да бъдат преодолени бързо и с успех\", заяви Дънчила. \"Благодарни сме на България, Гърция и Румъния за подкрепата, която ни оказват по европейския път\", обяви президентът на Сърбия Александър Вучич. \"Запознах моите приятели, колеги със ситуацията в Западните Балкани. Говорих за отношенията между Белград и Прищина, за необходимостта диалогът и разговорите да бъдат продължени, с надеждата, че с ваша подкрепа пред Европа и пред света ще можем да докажем, че ще можем да докажем, че можем да избегнем, каквито и да е инциденти и проблеми и че ще запазим мира и стабилността, които са необходими на всички нас\", коментира президентът Вучич. Той уточни, че във всички сфери Сърбия разчита на своите приятели от София, Букурещ и Атина. \"Искаме това сътрудничество във всички области да продължи да се развива\", обясни още Вучич. По думите му не само пътищата, жп линиите и газа, а и във всички други области могат и трябва да си сътрудничат по-добре. Той обяви и че следващата среща ще се проведе в средата на декември в Белград. Бенямин Нетаняхуп уточни, че основна тема е била и енергетиката и отношенията на региона с Израел в тази сфера. \"Обсъдихме сътрудничеството между страните и Израел. Трите важни неща в общ контекст са технологиите, енергетиката и сигурността. В областта на технологиите вече правим най-различни неща заедно, но има какво още да се направи. Това, което ражда умът е изключително ценно. Истинска чест за мен и за моята държава е да бъдем поканени на тази регионална среща. В енергетиката обсъдихме как Израел може да помогне за постигането на целите в енергийния сектор на тук представените държави. Можем да помогнем на държавите да повишат ефективността на енергийните доставки. Най-дългият тръбопровод под вода ще тръгне от наша територия, ще мине през Кипър, Крит и Гърция, а може би и през Балканите. В момента сме в предварителна фаза на проучване. За нас е важно да изнасяме газ, да го пренасяме до вас, за да можем да диверсифицираме доставките\", коментира израелският премиер.", "date": "2018.11.02", "title": "България, Гърция, Румъния и Сърбия кандидатстват за съвместно домакинство на световно първенство по футбол"}
{"url": "http://standartnews.com/balgariya/satelitna_sistema_shte_zasicha_narushitelite_na_patya-377353.html", "text": "Сателитна система ще засича нарушителите на пътя, но първоначално тя ще има по-сериозно отношение към тол таксуването. Това обясни инж. Веселин Давидов, член на Управителния съвет на Агенция \"Пътна инфраструктура\", пред Нова тв. Заплащането на тол такси от превозните средства над 3,5 това ще започне от 16 август 2019 г., обясни още инж. Давидов. \"Системата ще прихваща всички нарушители. Чуждестранните автомобили най-късно на ГКПП на излизане от страната ще фигурират в системата и няма как да напуснат територията на България, без да платят\", обясни Давидов. Той допълни, че цените на винетките няма да се променят. Към електронната винетка преминаваме още от 1 януари.", "date": "2018.11.02", "title": "Сателитна система ще засича нарушителите на пътя"}
{"url": "http://standartnews.com/balgariya/mladezhko_dps_otbelyaza_20_godini_ot_sazdavaneto_s_nad_1500_chlenove_i_priyateli-377360.html", "text": "\"За 20 години се превърнахме в най-голямата младежка организация и този факт ни носи поводи за гордост както у нас, така и в чужбина. 20 години са достатъчен период, за да си дадем равносметка как искаме да продължим, да си зададем въпроса в каква посока искаме да се развиваме. И отговорът на този въпрос се крие в потенциала на всеки един от вас. Съвременният свят изисква съвременна комуникация. Устройствата на нашите международни гости и приятели пишат на няколко езика. На колко езика пишат обаче клавиатурите на управляващите България днес? На един единствен - на езика на омразата, разделението и противопоставянето.\" С тези думи евродепутатът и председател на Младежко ДПС Илхан Кючюк се обърна към над 1500-те гости, уважили отбелязването на 20 години от създаването на Младежкото Движение за права и свободи. Празникът събра на едно място ръководството на ДПС, народни представители и членове на Европейския парламент, представители на местната власт, представители на либерални организации от цял цвят и млади хора от цялата страна. \"Няма нация, която да е успяла, когато е разединена. Няма нация, която да е успяла, разкъсвана от вътрешни противоречия. Успехите идват, когато сме заедно. И ние, Младежко ДПС, сме доказали, че сме поели по правилен път - път в защита на демокрацията и с вяра в потенциала на всеки един млад човек\", каза още Кючюк. Първият председател на Младежко ДПС и настоящ председател на ДПС Мустафа Карадайъ отбеляза, че биографията на ДПС е генетично свързана с промяната. \"С ДПС са свързани качествените промени в най-новата ни история - падането на тоталитарния режим, промяната на политическата и икономическата система, държавното устройство, правото на собственост, с легитимирането на правата и свободите; с поставянето на човека и човешкото достойство в центъра. ДПС е генератор на процесите, които преобразиха България\", каза Карадайъ. Той подчерта, че ДПС е гарант за мирното и демократично развитие на страната. Заместник-председателят на ДПС и кмет на община Кърджали Хасан Азис каза: \"Единствената ни идея - на близо 70-те събрали се души в бл. 35 на Студентски град преди 20 години - беше да бъдем заедно\". Поздравления към младежката организация на ДПС отправиха сър Греъм Уотсън - дългогодишен лидер на европейските либерали, Ханс ван Баален - председател на АЛДЕ партията, лидери на младежки либерални организациии от цяла Европа.", "date": "2018.11.02", "title": "Младежко ДПС отбеляза 20 години от създаването с над 1500 членове и приятели"}
{"url": "http://standartnews.com/balgariya/tryabva_li_da_otpadne_vtorata_godina_ot_maychinstvoto-377347.html", "text": "Трябва ли да отпадне втората година от майчинството? Според данните на бизнеса България е на първо място по дължина на майчинството в Европа и сред лидерите в света. Според анкетата на „Фейсбук\" страницата на „Тази сутрин\", в която са се включили близо 3000 души, 94% от гласувалите казват, че втората година от майчинството не трябва да отпада, а 6% казват „Да\". „Ние не настояваме толкова за премахване на втората година, нашето предложение е за известно скъсяване на първата година, и то без да губим лидерската си позиция – например сумата на седмиците да стане около 48\", каза Теодор Дечев, представител на Асоциацията на индустриалния капитал. „Бизнесът прави предложенията, свързани с намаляване на размера на тези отпуски, изхождайки от интересите си за осигуряване на работна ръка, без да си дава сметка, че навлизаме в регулацията на един много по-сложен въпрос\", заяви вицепрезидентът на КНСБ Чавдар Христов. Според него по тези въпроси разговорите трябва да се водят на друга плоскост. Теодор Дечев смята, че финансовият ресурс, който държавата отделя за отглеждане на дете до втората му година, не трябва да отидат в „общия казан\" на бюджета, а за адекватни политики за финансиране. Според него трябва да се инвестират пари в мерки, които да създават възможност някой да гледа детето. Той допълни, че бизнесът вече и сам започва да решава въпроса с детските ясли и градини. „Знам вече случаи на предприятия, където има фабрично училище, фабрична детска градина\", отбеляза Дечев. А ето как се справя едно младо семейство в София: След година и половина вкъщи Йоана Любенова се връща в офиса. В отпуск по бащинство излиза Явор, защото малката Лори отново не е приета в държавна ясла. „Няма шанс, няма кой да я гледа. Алтернативата е частна ясла. Тази, която ние сме избрали, е 650 лв. за целодневно отглеждане, като това за нас е твърде скъпо\", признава майката. Освен скъпа, градината се оказва и на час разстояние от дома на семейството. Всяка сутрин пътят се минава с кола от Йоана, преди да потегли към работа. А за да спестят пари, детето се взима още на обяд. Йоана казва, че се е върнала на работа по финансови причини „За да не загубя работата си и да можем да се издържаме за елементарните битови нужди. Свили сме разходите си до минимум\", уточнява тя. „Дотам ли опряхме? Бизнесът ще загине, ако българската майка не е на работа? Има липса на кадри, няма кой да работи ли\", пита Йоана. Родителите са убедени, че у нас и в чужбина разликите при отглеждането на децата са огромни, най-вече в помощта и в подкрепата. „Майките искат да работят. Никой не иска да стои в социална изолация и да стои вкъщи, но няма как, кой да гледа детето\", подчертава Йоана. Като млад баща Явор напълно подкрепя по-дългото майчинство, защото е убеден, че това е най-добро за детето. „Когато нещата опрат до това кой изкарва повече пари, този, който изкарва повече пари, отива на работа. Другият си остава вкъщи, което също е добре, защото връзката баща – дъщеря се засилва\", смята той. Всеки ден на семейството започва в 6 ч. сутринта и изисква сериозна дисциплина, за да може младата майка да е навреме на работа и да върши задълженията си спокойно.", "date": "2018.11.02", "title": "Трябва ли да отпадне втората година от майчинството?"}
{"url": "http://standartnews.com/balgariya/golyama_avariya_ostavi_chast_ot_burgas_bez_tok-377349.html", "text": "Тежка авария остави без електричество голяма част от Бургас в момента. Авария в подстанция \"Славейков\", собственост на Електроенергийния системен оператор (ЕСО), доведе до прекъсване в електрозахранването за клиентите в някои райони на Бургас, съобщиха от Електроразпределение Юг. Специалистите oт диспечерския център за управление на мрежата оказват пълно съдействие на ЕСО с цел по-бързото възстановяване на електроснабдяването, допълниха от дружеството. След отстраняване на повредата в подстанция \"Славейков\" от ЕСО ще започне поетапно преминаване към нормална схема на захранване. Очаква се захранването да бъде подновено най-рано след два часа.", "date": "2018.11.02", "title": "Голяма авария остави част от Бургас без ток"}
{"url": "http://standartnews.com/balgariya/gerb_povedenieto_na_bsp_e_v_narushenie_na_pravilnika_na_parlamenta-377354.html", "text": "Не бих искал да коментирам поведението на опозицията, то при всички случаи е в нарушение на правилника и съобразно него би следвало да се наложат санкции. Това коментира в кулоарите на парламента председателят на правната комисия Данаил Кирилов (ГЕРБ) във връзка с проваленото днес пленарно заседание порази липса на кворум. На него депутатите трябваше да гледат промени в НПК и да продължат да обсъждат и гласуват изменения в Закона за корпоративното подоходно облагане, от 11.00 часа трябваше да започне и редовният парламентарен контрол. Санкциите ще са предвидените в правилника глоби - отсъстващите без основателна причина депутати няма да получат полагащата им се за деня надница. Освен това, по думите на Кирилов, санкцията е и политическа, защото избирателите ще могат да направят своята преценка. За следващото заседание във вторник, което е извънредно заради бюджетните закони, ще има оптимална организация на народните представители и кворум, гарантира Данаил Кирилов. Той не смята, че кворумът в парламента е заложник на поведението на ДПС. Но подчерта - при всички положения \"съобразяваме тяхното поведение, не мога да кажа, че се чувстваме заложници, политиката е отговорна дейност и би трябвало да се упражнява добросъвестно и отговорно\".", "date": "2018.11.02", "title": "ГЕРБ: Поведението на БСП е в нарушение на правилника на парламента"}
{"url": "http://standartnews.com/balgariya/otkriha_obeseno_momiche_nasred_tsentara_na_lovech-377358.html", "text": "Млада жена бе открита обесена насред центъра на Ловеч. Висящото тяло на момичето е открито рано тази сутрин  в ниша близо до вратата на информационния център на областта, съобщи \"Канал 3\" . Встрани от тялото бил захвърлен мобилен телефон. Мъртвата е 23-годишна французойка. От МВР обявиха, че няма данни за насилие. По неофициална информация става въпрос за самоубийство след любовна драма, твърди \"Факти\". Момичето е пристигнало на гости на свой приятел, който е от Ловеч. Запознали се във Фейсбук и вчера са пътували от София към родния град на момчето. По непотвърдени данни до 1:30 часа през нощта двамата млади се веселили в известна ловешка дискотека. По случая работят полиция и прокуратура, уведомено е Външно министерство. От прокуратурата излязоха и с официално съобщение, с което изнесоха малко повече подробности по случая. В РУМВР-Ловеч е образувано досъдебно производство във връзка с намерена мъртва млада жена в ниша на сградата на Областна администрация –Ловеч, съобщиха от прокуратурата. При огледа е установено,че жената виси на кабел, преминаващ по стената на нишата. Починалата е френска гражданка, на 23 г., пристигнала на 1 ноември Ловеч със свой приятел. През нощта срещу 2 ноември е била в заведение с приятелите си, откъдето си тръгнали след полунощ. Извършен е оглед на местопроизшествието, провеждат се разпити. В ход е и проверка за наличие на записи от камери за видеонаблюдение. Предстои извършване аутопсия на тялото. Обсъждат се всички възможни версии във връзка с настъпването на смъртта. Разследването се води под ръководството на прокурор от Окръжна прокуратура-Ловеч.", "date": "2018.11.02", "title": "Откриха обесено момиче насред центъра на Ловеч"}
{"url": "http://standartnews.com/balgariya/borisov_posreshtna_tsipras_danchila_i_vuchich_v_evksinograd-377343.html", "text": "Премиерът Бойко Борисов посрещна в резиденция Евксиноград министър-председателите на Гърция и Румъния - Алексис Ципрас и Виорика Дънчила и президентът на Сърбия Александър Вучич, които ще участват в Четиристранната среща на високо равнище между България, Гърция, Румъния и Сърбия. Като домакин на събитието българският премиер благодари на колегите си за сериозния ангажимент към този превърнал се вече в традиционен формат, чието начало беше поставено отново във Варна през октомври 2017 г. Според министър-председателя Борисов фактът, че това е втората среща за изминалите шест месеца, е доказателство за продуктивността на този формат, който допринася за задълбочаването на регионалното сътрудничество и за развитие на добросъседските отношения. Нашите четири страни споделят общи отговорности за укрепването на сигурността, икономическото развитие и свързаността на региона, подчерта българският премиер пред колегите си преди началото на четиристранната среща. Премиерът Борисов изрази увереност, че днес разговорите по проектите от общ интерес ще продължат, така, че в оптимални срокове да се реализират постигнатите договорености, с цел обезпечаване на свързаността, сигурността и стабилността в региона на Югоизточна Европа. Според министър-председателя присъствието на израелския премиер Бенямин Нетаняху също ще бъде в интерес на ползотворния многостранен диалог.", "date": "2018.11.02", "title": "Борисов посрещна Ципрас, Дънчила и Вучич в Евксиноград"}
{"url": "http://standartnews.com/balgariya/maratonat_na_standart_prodalzhava_v_10_grada-377334.html", "text": "Маратонът на \"Стандарт\" в страната продължава в 10 града до края на годината. След дискусиите и уникалните изложби, показващи развитието на Банско, Разлог, Петрич, Сандански и Бургас в следващите два месеца ни предстоят обиколки в 10 общини на областите Ловеч, Перник, Хасково, Смолян и Стара Загора. 10 причини да остана в моя роден град е мотото на най-новата ни кампания \"Моят град\", която стартирахме през лятото. С нея показваме не само промяната на общините у нас, но и хората, които с личния си пример и постижения са станали повод за гордост на своите съграждани и цялата страна. Отличаваме младите таланти, които прославят родните си градове и България. Във всеки град правим уникална изложба от 10 огромни фотопана, които илюстрират 10 конкретни повода за гордост. Изложбите остават подарък от \"Стандарт\" за общините. Те пък от своя страна показват фотопаната на престижно място, за да разказват на хората и гостите на града какво е било преди и след промяната на конкретни обекти. При откриването на изложбите във всеки град правим специална церемония за отличаване на хората, които с таланта, постиженията и своята отдаденост са гордост за града. Наградите са в шест категории - култура, образование, икономика, технологии, сигурност и спорт. Кампанията стартира от Банско, където показахме превръщането на ски курорта в Европейски град на спорта през 2017 и наградихме математическите таланти на Банско - четвъртокласниците Теодора Хаджирускова, Йордан Мицин и Вяра Донева. В Разлог дадохме награда на пълния отличник Иван Влахов, който ще учи в Германия, за да се върне и работи за родния си град. В Сандански отличихме новото археологическо бижу на България - античния град Хераклея Синтика. Сред наградените в Сандански бе осмокласничката Ния Бояджиева, която има куп награди от олимпиади по математика, физика, химия, биология и история. В Бургас направихме и дискусия за бъдещето на подводната археология и опазването на културното наследство на Черно море като начин за развитие на града в посока туризъм за четири сезона. Кампанията \"Моят град\" бе анонсирана на рождения ден на в. \"Стандарт\" на 10 август. Тогава си казахме, че докато всички говорят какво кара хората да напускат страната ни, ние трябва потърсим и покажем обратното - фактите, заради които си струва да останем в родните си градове и да работим за България. Затова и посветихме целия си празничен брой на въпроса защо трябва да останем в България и за работим за нея. Тогава автори на \"Стандарт\" станаха вицепремиерът Томислав Дончев, министрите Красимир Вълчев и Красен Кралев, председателят на НС Цвета Караянчева, председателят на ПГ на ГЕРБ Цветан Цветанов, кметът на София Йорданка Фандъкова, Симеон Сакскобургготски и ред други, политици, работодатели, академици.", "date": "2018.11.02", "title": "Маратонът на \"Стандарт\" продължава в 10 града"}
{"url": "http://standartnews.com/balgariya/nachalnikat_na_kabineta_balgariya_i_izrael_imat_mnogo_obshti_perspektivi-377338.html", "text": "„Последните години отношенията между България и Израел се надграждат и развиват по изключително добър начин. Двете страни имат много общи перспективи\". Това каза в ефира на „Здравей, България\" Румяна Бъчварова, началник на политическия кабинет на премиера. Коментарът й идва часове след срещата на Борисов с израелския му колега Бенямин Нетаняху във Варна. Акцент в бъдещите взаимоотношения между София и Тел Авив е сътрудничество в областта на дигитализацията, каза още Бъчварова. „Надявам се в сферите, в които Израел е водещ, а България има своите възможности, да развием високите технологии. Надявам се това, което си ми обещал, а ти изпълняваш обещанията – нашите военни заводи да развият изграждането на дронове, някой ден да се реализира\", заяви премиерът Борисов след разговора си с Нетаняху в четвъртък. Бъчварова коментира и актуалните теми от вътрешнополитическия ни живот. Тя подчерта, че могат да се намерят решения на проблемите, които вълнуват обществото. Според началника на кабинета вече са предприети сериозни стъпки в посока подпомагане на хората с увреждания. „Персонализирането на проблемите може да е по-интересно за зрителите, но по-важна е тяхната същност\", категорична бе Бъчварова.", "date": "2018.11.02", "title": "Началникът на кабинета: България и Израел имат много общи перспективи"}
{"url": "http://standartnews.com/balgariya/oblachno_no_toplo_ostava_dnes-377324.html", "text": "Днес над страната ще преобладава облачно, а в равнините и котловините и мъгливо време. На отделни места ще превали слаб дъжд. Временно подобрение на видимостта ще настъпва в следобедните часове. Ще духа слаб до умерен вятър от изток-североизток. Максималните температури ще са между 19° и 24°, в София - около 22°. Атмосферното налягане е и ще се задържи по-високо от средното за ноември. По Черноморието ще преобладава облачно и мъгливо време, като временно подобрение на видимостта ще настъпва в следобедните часове. Ще духа до умерен вятър от изток-североизток. Максимални температури на въздуха и морската вода – 17-18°. Вълнение на морето 1-2 бала. В планините ще има значителна облачност, но без съществени валежи. Ще духа слаб до умерен югоизточен вятър. Максималната температура на височина 1200 метра около 19°, на 2000 метра – около 13°.", "date": "2018.11.02", "title": "Облачно, но топло остава днес"}
{"url": "http://standartnews.com/balgariya/spirat_metroto_prez_tsentara_po_edna_ot_liniite_ot_dnes-377325.html", "text": "Днес спират преминаването на линия 1 на метрото през центъра на столицата. Затворена за преминаване е метростанция „Софийски университет\" и така крайни спирки за пътуващите по първата линия ще бъдат Националния стадион – за идващите от „Младост\" и „Сердика\" за пътуващите от „Обеля\" и „Люлин\". Ограничението ще бъде въведено веднага след края на работния ден и ще важи до неделя вечер. За този период от Столична община са осигурили заместващ автобус. Причината за спирането е строежът на третия лъч на метрото. През уикенда щу бъде пусната тунелопробивната машина, която ще копае под трасето на първа линия и от мерки за безопасност се отменя движението.", "date": "2018.11.02", "title": "Спират метрото през центъра по една от линиите от днес"}
{"url": "http://standartnews.com/balgariya/zatvaryat_patya_sofiya__pernik_prez_vladaya-377326.html", "text": "От 9:00 ч. до 22:00 ч. ще бъде ограничено движението по път I-1 София - Перник, в отсечката от гара Владая до разклона за Горно Драгичево (от км 281+100 до км 282+000). Това съобщиха от пресцентъра на Агенция \"Пътна инфраструктура\". Ще се пропускат само автомобилите със специален режим на движение. Ремонтните работи в 900-метровия участък, които до този момент се извършваха без пълно спиране на движението, завършват по-рано от предвиденото и утре, когато ще се полага последният асфалтов пласт е необходимо пълно спиране на трафика. Превозните средства се насочват по АМ \"Люлин\", а като алтернативен обходен маршрут леките автомобили могат да ползват и третокласния път III-1801 Суходол - Мало Бучино - Голямо Бучино - Перник. Продължава ремонтът на 600-метровия участък от път I-1 от края на четирилентовото платно до входа за с. Владая (от км 278+556 до км 279+170). В тази отсечка от 9 ч. до 17 ч. движението ще се осъществява в една лента във всяка посока. След 18 ч. ще има две ленти за Перник и една за София.", "date": "2018.11.02", "title": "Затварят пътя София - Перник през Владая"}
{"url": "http://standartnews.com/balgariya/sreshta_na_visoko_ravnishte_balgariya_rumaniya_sarbiya_i_gartsiya_v_evksinograd-377328.html", "text": "Среща на високо ниво между България, Румъния, Сърбия и Гърция се провежда днес в резиденция „Евксиноград\" край Варна, домакин е премиерът Бойко Борисов. Гост на формата е министър-председателят на Израел Бенямин Нетаняху, който от вчера е у нас. След срещата му с Борисов стана ясно, че Израел и България ще задълбочат партньорството си в сферата на отбраната и контра тероризма. Израелският премиер посочи, че гледа на срещата на върха между четирите балкански страни като на важна крачка за сътрудичеството в региона, което ще е от полза и за Израел.", "date": "2018.11.02", "title": "Среща на високо равнище България, Румъния, Сърбия и Гърция в „Евксиноград”"}
{"url": "http://standartnews.com/balgariya/borisov_i_netanyahu_na_rabotna_zakuska_v_evksinograd_razvivame_strategichesko_partnyorstvo_-377340.html", "text": "Министър-председателят Бойко Борисов и израелският премиер Бенямин Нетаняху проведоха работна закуска в резиденция „Евксиноград\", където по-късно днес ще започне Четиристранната среща на високо равнище между България, Гърция, Румъния и Сърбия, съобщиха от пресцентъра на Министерски съвет. Премиерът Борисов изрази увереност, че участието на министър-председателя Нетаняху в деня на форума ще се отрази положително не само върху двустранното ни сътрудничество, но също така ще допринесе за развитието на отношенията на Израел с останалите участници в четиристраната среща, както и за развитие на отношенията между Израел и ЕС. Според премиера Борисов е налице отлична възможност да се проведе задълбочен диалог, който е в интерес на целите на многостранната среща - укрепване на регионалната сигурност и стабилност, постигане на свързаност и ускорено икономическо развитие, осигуряване на необходимите енергийни ресурси, привличане на повече директни чуждестранни инвестиции и чужди туристи. Министър-председателят Борисов изрази удовлетворение, че приятелските отношения между България и Държавата Израел, които по думите му отдавна са придобили характер на стратегическо партньорство, продължават да се развиват възходящо.", "date": "2018.11.02", "title": "Борисов и Нетаняху на работна закуска в „Евксиноград“: Развиваме стратегическо партньорство"}
{"url": "http://standartnews.com/balgariya/aresti_v_sarbiya_zaradi_izdavane_na_falshivi_dokumenti_za_balgarski_pasport-377327.html", "text": "Четирима сръбски граждани са арестувани заради съмнения за вземане на подкуп с цел издаване на фалшиви документи за получаване на български паспорт. Единият от задържаните е доктор, а друг е работил в общината на град Пирот. Според полицията, двама от мъжете през последните две години са плащали на лекаря за фалшиви медицински уверения за хора от Сърбия, без да бъдат извършвани прегледи. След това са давали пари на чиновници  от общината в Пирот за уверения за български произход. По-късно те са предавани на държавните органи в България за издаване на български паспорти. И четиримата сръбски граждани са задържани за 48 часа. След това ще бъдат предадени на прокуратурата. От полицията не уточняват дали  арестите са свързани с полицейската операция в България и задържането на председателя на Държавната агенция за българите в чужбина Петър Харалампиев.", "date": "2018.11.02", "title": "Арести в Сърбия заради издаване на фалшиви документи за български паспорт"}
{"url": "http://standartnews.com/balgariya/parlamentat_petachno_zaprazni_kvorum_nyama-377341.html", "text": "Парламентът запразни петъчно. До неочакваната тридневна ваканция, заедно с почивните дни, се стигна, след като мнозинството не успя да събере кворум. Три опита да започне пленарното заседание. Малко преди 10.00 часа, след третия пореден опит за регистрация на 121 депутати, председателят на НС Цвета Караянчева обяви, че парламентът днес няма да работи, предаде Канал 3. \"Колеги, днес няма да има пленарно заседание\", каза Караянчева. Само 115 депутати успя да събере мнозинството, шестима не достигнаха, макар да имаше и такива с патерици, само и само да спасят работния ден. Пламен Тачев от ГЕРБ се беше жертвал да пристигне с патерици, но жертвата му се оказа напразна. И това не помогна. Банките на опозицията останаха празни. А Данаил Кирилов, че депутатите от \"Атака\" също не са се регистрирали.", "date": "2018.11.02", "title": "Парламентът петъчно запразни, кворум няма"}
{"url": "http://standartnews.com/balgariya/ivancheva_i_petrova_ostavat_zad_reshetkite-377337.html", "text": "Бившата кметица на столичния район \"Младост\" Десислава Иванчева и нейната заместничка Биляна Петрова остават в ареста. Това е решил Специализираният апелативен съд на закрито заседание в четвъртък. В средата на октомври магистратите от Спецсъда постовиха двете да бъдат пуснати под домашен арест, но прокуратурата протестира. По-леката мярка е взета само срещу другия екскмет на \"Младост\" Петко Дюлгеров. Той е сочен за посредник в схемата за получаване на подкуп, за което тримата задържани през април отговарят пред темида. Според обвинението парите, намерени в колата на Иванчева при показния арест в центъра на София, били поискани от строителния предприемач Александър Ваклин, за да бъде придвижена негова преписка за строеж. В петък Дюлгеров отказа да коментира дали и той е \"светнал\" с белязани пари, познава ли Ваклин и как са организирани срещите им. \"Всичко ще стане ясно\", лаконичен бе Дюлгеров. Прокуратурата пък обяви, че вече е внесла протест срещу неговото освобожждаване под домашен арест. На последното съдебно заседание по делото ключов свидетел промени показанията си. Тогава арх. Румен Русев обяви, че не си спомня Иванчева да му е оказвала натиск и да е казвала, че ще се придвижват преписки само, ако се правят градинки в района.", "date": "2018.11.02", "title": "Иванчева и Петрова остават зад решетките"}
{"url": "http://standartnews.com/balgariya/zhiteli_na_kazanlak_izlizat_na_protest_sreshtu_karutsite_na_patya-377331.html", "text": "Жители на Казанлък излизат на протест срещу движението на каруци из града. Недоволството идва ден след ареста на трима каруцари, причинили тежка катастрофа на 27 октомври. При инцидента загинаха двама младежи - на 22 и 23 години. По данни на свидетел каруците се движели без никакви светлини и светлоотразителни елементи по пътя Казанлък - Стара Загора. В опит да ги избегне, шофьорът на колата, в която пътували загиналите, навлиза в насрещното и бива пометена от друг автомобил. Оказа се, че на задържаните могат да бъдат наложени само глоби. В ефира на „Здравей, България\" журналистът Иван Янев разказа, че е бил на мястото на трагичния инцидент и видял как виновниците за нея се държали изключително арогантно с органите на реда. А на следващия ден се включили в поредното състезание с каруци. Ком. Илиян Илиев от Охранителна полиция увери, че периодично се извършват акции срещу каруцари, които се движат неправомерното пътищата в Кюстендил и областта.", "date": "2018.11.02", "title": "Жители на Казанлък излизат на протест срещу каруците на пътя"}
