{"url": "http://standartnews.com/svyat/andzhelina_dzholi_se_sreshtna_s_bezhantsi_v_yordaniya-367699.html", "text": "Холивудската звезда Анджелина Джоли се срещна със сирийски бежанци в лагера Заатари в Йордания и призова за политическо решение на сирийската гражданска война, предаде Асошиейтед прес. Актрисата каза, че \"хуманитарната помощ не е дългосрочно решение\" на проблема. Джоли, която е специален пратеник на Върховния комисариат на ООН за бежанците, разговаря със семейства от бежанци и с девойки, ангажирани в местна социална програма под егидата на ООН. Заобиколена от деца, тя говори с тях на разкаляно място между стотици редове каравани в разположения насред пустинята лагер, където времето сега е доста студено. За първи път от години: Анджелина Джоли и Джен Анистън на едно и също събитие Близо 5,5 млн. прокудени от войната сирийци са настанени в лагери в Йордания, Ливан и други съседни страни, отбелязва АП. Джоли каза неотдавна, че комисариатът на ООН за бежанците е получил само половината от заявените средства за 2017 г. и само 7 процента от заявените за тази година.", "date": "2018.01.29", "title": "Анджелина Джоли се срещна с бежанци в Йордания"}
{"url": "http://standartnews.com/kultura/satira_za_putin_specheli_grami-367716.html", "text": "Американският композитор и изпълнител Ранди Нюман прибра \"Грами\" за песента „Путин\", посветена на руския президент. Парчето е замислено като ироничен химн в прослава на световноизвестния политик, който през март отива на избори за четвърти мандат. Ако ги спечели, ще остане на власт до 2024-а, уточняват международните агенции. \"Путин може да захранва ядрен реактор с лявото полукълбо на мозъка си. Когато свали ризата си, подлудява жените\", се казва в текста на 74-годишния Ранди Нюман. На финала женски хор извива глас: \"Вие ще ни отведете в обетованата земя\", а Нюман отвръща: \"Точно така, защото аз съм мъжът Путин\". Ранди Нюман, разбира се, не е случаен артист - има шест \"Грамита\" и два \"Оскара\". Автор е на хита \"Обичам Лос Анджелис\" (\"I Love L.A.\"), на една от композициите във филма \"Toy Sory\", както и на доста сатирични евъргрийни. * * * * * Американският ритъм енд блус певец Бруно Марс бе удостоен с шест награди \"Грами\" - включително и за \"най-добър албум на годината\" за \"24K Magic\". Сред другите \"Грамофончета\" за момчето от Хавай, са и тези за песен и за запис, предадоха световните агенции. Най-разочарованият на 60-та церемония, която се случи в \"Медисън скуеър гардън\" в Ню Йорк, беше рапърът Джей Зи. Той не спечели в нито една от осемте категории, в които бе номиниран. Няма съмнение, че точно това го отказа и да излезе на сцената, за да изпълни някой от хитовете си. Британският поп отличник Ед Шийрън бе удостоен с две \"Грамита\" - за албум с поп вокал за \"Divide\" и за най-добро изпълнение на поп соло за \"Shape of You\". Той обаче не присъства на шоуто в мегаполиса. Кендрик Ламар получи \"Грами\" за най-добра рап песен, най-добро рап изпълнение и най-добро музикално видео. В инструменталния джаз победи Били Чайлдс за \"Rebirth\", а Сесил Маклорин Салвант -за най-добър албум с вокален джаз за \"Dreams and Daggers\". Канадската певица Алесия Кара си тръгна с \"Грами\" като \"откритие на годината\". При дебютантите тя се състезаваше с поп колежката си Джулия Майкълс и рапърите Халид и Узи Верт. \"Има невероятни артисти, които правят невероятна музика и трябва да получат признание. Но това не става заради състезанието за популярност и заради мрачни сметки. Много жалко. Искам да насърча всички да подкрепят истинското творчество. Задължително е всички работят при равни шансове\", каза Алесия Кара. Тя пише сама песните си, с които иска да помага на младите да намерят мястото си. Неслучайно Кара бе номинирана и за най-добра песен на годината за \"1-800-273-8255\" - националният телефонен номер в САЩ за помощ на хора, които искат да се самоубият. Филмът \"Ла ла ленд\" получи две \"Грамофончета\" за саундтрака на композитора Джъстин Хурвиц, който миналия февруари прибра и два \"Оскара\" за същата партитура и за песента \"Градът на звездите\". Почти 50 години след първата си изява култовата германска група за електронна музика \"Крафтверк\" най-после получи за първи път \"Грами\" - за най-добър албум с денс и електронна музика за диска \"3-D The Catalogue\". Звукозаписът е придружен с документален филм за серия концерти в някои от най-прочутите музеи в света - \"Тейт модърн\" в Лондон и МоМА в Ню Йорк. \"Грами\" за най-добро класическо инструментално соло изпълнение получи 26-годишният руски пианист Даниил Трифонов за цикъла \"Трансцедентни етюди\" на Ференц Лист. Легендарният канадски певец и поет Ленард Коен приживе не получи нито веднъж \"Грами\", а сега беше удостоен посмъртно за най-добро рок изпълнение на  \"You Want it Darker\". В нея той пее, че е готов да умре. Едноименният албум  беше издаден три седмици преди смъртта на Ленард Коен, който напусна този свят на 82  през 2016-а. Кари Фишър също бе удостоена посмъртно с \"Грами\" за аудиокнигата \"Дневниците на принцесата\". Десетки знаменитости от голямото шоу дефилираха  по червения килим. Сред най-одумваните тоалети бяха прозрачната рокля на Хайди Клум, пъстротията на Пинк, синята коса на Джени Маккарти, Лейди Гага, която блесна без пола, Коко Остин - почти гола, Рита Ора - с необятна цепка, Ивана Тръмпт . Сред сериозните теми на вечерта бяха сексуалният тормоз, насилието с огнестрелни оръжия, младите имигранти и Доналд Тръмп. Изненадващо се появи Хилари Клинтън. Един от водещите - Джеймс Кордън, пусна запис на подборка откъси от книгата на Майкъл Улф \"Огън и ярост\" за Белия дом на Доналд Тръмп, прочетени от известни личности, включително г-жа Клинтън. Преди текстовете прозвуча изпълнение на U2 пред Статуята на свободата. Певицата Камила Кабело поиска защита за имигрантите, влезли в Съединените щати като деца, а Джанел Моне говори за правата на жените. Кънтри артистите Ерик Чърч, Марън Морис и Брадърс Осбърн изпълниха наградената с \"Грами\" през 1993 г. класическа песен на Ерик Клептън \"Сълзи в небето\", за да почетат паметта на жертвите, убити на концерта в Лас Вегас през октомври, както и на концерта на Ариана Гранде в Манчестър, във Великобритания през май. \"Болезнената истина е, че тази година, на тези две събития, 81 любители на музиката, каквито сме и ние, отидоха да се насладят на музиката и повече не се върнаха у дома\", каза Морис. Президентът Доналд Тръмп е приканил в туит тази сутрин привържениците си да информират рапъра Джей-Зи, че благодарение на неговата политика безработицата сред черните американци е \"най-ниската, регистрирана някога\", предаде Асошиейтед прес. Този туит вероятно е в отговор на интервю на рапъра пред Си Ен Ен, в което той казва, че вулгарното изказване на президента за африканските страни и Хаити \"разочарова и ранява\". Според Джей-Зи ниската безработица сред чернокожите американци не е заслуга на президента. \"Това не е равностойно на щастие, добавя той, цитиран от АП. 60-то поредно издание на награждаването събра най-големите имена от музикалния бизнес на едно място в Медисън Скуеър Гардън. За втора поредна година водещ бе Джеймс Кордън от „Късното късно шоу\". Актьорът отново се справи отлично и бе подготвил изненада за тези, които нямаха късмет да спечелят награда – кученца. Той каза на публиката: „Не искам никой тази вечер да си тръгне разочарован или с празни ръце. За това имам добри новини – подаряваме утешителни кученца. Какво от това, че не спечелихте награда, тръгвате си с нов домашен любимец!\" Вечерта бе пълна и с изпълнения на живо от някои от най-големите певци и певици – Кендрик Ламар, Кеша, Бруно Марс и Карди Би, Лейди Гага, U2, Риана, Сър Елтън Джон и Майли Сайръс, Пинк, и Стинг. Много от изпълнителите носеха бели рози в съпричасност към движението „#TimesUp\". Големият победител на вечерта бе Бруно Марс с цели шест „Грамита\", за колкото и беше номиниран, включително и голямата награда за албум на годината. Кендрик Ламар бе зад него с пет победи, включително за рап албум на годината. Фенове останаха разочаровани, след като Джей Зи бе номиниран в осем категории, но не спечели нито една. Кери Фишър бе наградена с „Грами\" за най-добра аудио книга за мемоарът й „The Princess Diarist\", който излезе през ноември 2016, един месец преди актрисата да почине. Актрисата Кари Фишър, станала известна с участието си в \"Междузвездни войни\", спечели \"Грами\" за мемоарите си - посмъртна чест за звездата, чието културно въздействие беше широко, но спечели едва няколко отличия приживе. Фишър спечели за най-добър говорим албум за The Princess Diarist, аудиокнигата версия на мемоарите ѝ, която излезе седмици преди да умре през декември 2016 година на 60-годишна възраст от инфаркт, предаде БГНЕС.The Princess Diarist привлече вниманието заради откровението на Фишър, че е имала връзка с омъжения Харисън Форд, когото среща на снимките на оригиналните \"Междузвездни войни\" през 1977 година. В култовия класически филм тя играе принцеса Лея, а той е пътуващият контрабандист Хан Соло, който има неочаквана връзка с нея. Фишър, която пишеше и новели, има връзка с рок легендата Пол Саймън, след като става известна с \"Междузвездни войни\". Животът ѝ е белязан от борби с депресия и пристрастяване към наркотици. Бруно Марс – албум на годината, песен на годината, най-добър запис на годината, най-добра АрЕнБи песен, най-добър АрЕнБи албум, най-добро техническо изпълнение на некласически албум Кендрик Ламар – най-добро музикално видео, най-добър рап албум, най-добра рап песен, най-добро рап изпълнение, най-добра рап/вокална колаборация (заедно с Риана) Ед Шийрън - най-добро поп изпълнение и най-добър вокален поп албум Най-добра рок песен - \"Foo Fighters за \"Run\" Най-добър латино поп албум – Шакира за „El Dorado\" Най-добър традиционен блус албум - The Rolling Stones за „Blue & Lonesome\"", "date": "2018.01.29", "title": "Сатира за Путин спечели \"Грами\""}
{"url": "http://standartnews.com/biznes/rast_ot_76_na_turistite_ot_chuzhbina-367723.html", "text": "8,882 млн. чуждестранни туристи посетиха България през миналата година, като през 2016 г. те бяха 8,251 млн. Това показват окончателните данни на Националния статистически институт за 2017 г. Ръстът, които се отчита, е 7,6 на сто. Успяхме да надградим рекордните постижения от 2016 г. и през миналата година също постигнахме увеличение в броя на чуждестранните посетители, коментира министърът на туризма Николина Ангелкова. И допълни, че това са видимите резултати от усилията на министерството за привличане на гости през четирите сезона и разширяване на крилата на сезоните. През тази година целта ни е чуждите туристи да достигнат 10 млн., което е напълно постижимо, заяви министърът. 10-те водещи пазара за чуждестранни гости също бележат ръстове. На първо място е Гърция, като посетителите от южната ни съседка през миналата година са повече от 1,157 млн. и са с 8,5 на сто повече спрямо година по-рано. Над 1,139 млн. румънски туристи са посетили България миналата година. Така Румъния се нарежда на второ място сред водещите пазари, а увеличението, което се отчита, е почти 4%. Германия, Турция и Русия заемат съответно трето, четвърто и пето място сред топ пазарите. Сред тях най-сериозно е нарастването на турските посетители, които са се увеличили с 12,5%, достигайки 636 хил. Останалите държави, които се нареждат сред 10-те топ пазара, са Македония, Сърбия, Полша, Великобритания и Украйна. Страните от Европейския съюз продължават да са важен генериращ пазар. През миналата година повече от 61%, или 5,45 млн., туристически посещения са реализирани именно от държавите от ЕС. Ръстът, който се отчита спрямо година по-рано, е 8,2 на сто. Още по-позитивен е фактът, че увеличението на приходите изпреварва ръста на входящите туристи, заяви министър Ангелкова. И припомни, че по данни на БНБ за периода януари-ноември миналата година постъпленията са нараснали с 9,1% и са в размер на 6,6 млрд. лв. Това показва, че вървим в посока за привличане на висок клас туристи, посочи още министърът.", "date": "2018.01.29", "title": "Ръст от 7,6% на туристите от чужбина"}
{"url": "http://standartnews.com/biznes/ot_dnes_sofiyantsi_mogat_da_si_plashtat_danatsite-367685.html", "text": "От днес - 29 януари, собствениците на недвижими имоти в София вече могат да плащат местните си данъци и такси, съобщи заместник-кметът на София Дончо Барбалов. Срокът за ползване на 5 процента отстъпка от данък сгради и данък МПС е 30 април 2018 г., при условие, че дължимите суми бъдат платени наведнъж. За такса битови отпадъци отстъпка не се предвижда. Задълженията могат да се плащат и на равни вноски, а сроковете са съответно - за данък недвижими имоти и данък МПС: 30 юни - първа вноска, и 31 октомври - втора вноска. За такса битови отпадъци има четири вноски: 30 април, 30 юни, 30 септември и 30 ноември. Плащането може да се извършва във всеки от данъчните отдели на Столичната община, независимо от адреса на имота или на задълженото лице. Всички каси разполагат с ПОС устройства. Друга възможност за плащане е по банков път или през интернет страницата на Столичната община. Тази година кампанията за данък МПС в София започна още на 2 януари и столичани имаха един месец повече да ползват отстъпка от 5 процента за колите си. През януари 2018 г. от този данък в бюджета на столицата са постъпили 3, 65 млн. лв. За сравнение - за същия период на 2017 г., от данък МПС са постъпили 3,18 млн. лв. Съобщенията за дължимите данъци и такси ще се получават от собствениците от средата на февруари. Гражданите, които вече са се отказали от хартиените съобщения, ще ги получат на посочения от тях имейл адрес. Така информацията за притежаваните от тях недвижими имоти няма да минава през пощенски или разпространителски фирми. Срокът за отказ от хартиени съобщения за тази година беше до 12 януари - при подаване на заявление в някой от данъчните отделите и до 26 януари - при отказ по електронен път. До момента общо 1285 собственици в София са се отказали от хартиените данъчни съобщения. За отказ по електронен път трябва да се влезе в раздела \"Справка за задълженията и плащанията\" на е-страницата на Столичната община и да се попълни декларация, като се посочи имейл. Има опция и за пълен отказ от съобщения. В такъв случай всяка година собствениците трябва сами да проверяват какви местни данъци и такси дължат. Тези които сега решат да подадат заявление за отказ от хартиено съобщение, ще започнат да получават съобщенията по имейл от 2019 г., информират от Столичната община.", "date": "2018.01.29", "title": "От днес софиянци могат да си плащат данъците"}
{"url": "http://standartnews.com/biznes/sofiyska_voda_spira_vodosnabdyavaneto_v_tsentara_na_sofiya-367681.html", "text": "Днес, понеделник, във връзка с подмяна на сградно водопроводно отклонение на ул. „Будапеща\" , Център, се налага спиране на водоподаването от 9:00  до 17:00 часа на клиентите на „Софийска вода\", живеещи в района на: по ул. „Будапеща \" от бул. „Сливница\" до ул. „Цар Симеон\" по ул. „Поп Богомил\" от ул. „Георги Сава Раковски\" до ул. „Будапеща\" При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Будапеща\" ъгъла с ул. „Поп Богомил\". На 29 януари 2018 г. (понеделник), във връзка с подмяна на водомерен възел на ул. „Леденче\" , кв. „Овча купел\", се налага спиране на водоподаването от 9:00  до 14:00 часа на клиентите на „Софийска вода\", живеещи в района на: по ул. „Леденче\" от ул. „Лиляче\" до бул. „Президент Линкълн\" При продължителност на строително-ремонтните дейности над 12 часа „Софийска вода\" ще осигури алтернативно водоснабдяване с водоноска на адрес: ул. „Леденче\" ъгъла с бул. „Президент Линкълн\". Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2018.01.29", "title": "„Софийска вода\" спира водоснабдяването в центъра на София"}
{"url": "http://standartnews.com/mneniya/davos_po_tramp-367705.html", "text": "  Завиден растеж на икономиката, жизнерадостни политици и финансисти, но с добре прикрити страхове за бъдещето. Така изглежда светът дни след като приключи събитието, което среща маркетмейкърите на планетата всеки януари  - Световният икономически форум в Давос. И ако миналата година в центъра на събитието бе китайският президент Си Дзинпин, който представи мащабния си проект за глобализация на света, то тази година всичко на форума се въртеше около американския му колега Доналд Тръмп и острия завой за връщане на  протекционистичната му политика. И независимо от внушителното присъствие на лидерите на всичките 7 големи икономики, на важното присъствие на страните от Далечния и Близкия изток, от Канада, Латинска Америка, та чак до новия президент на Зимбабве, стана ясно, че бъдещето на света зависи от отговорите на два основни въпроса, касаещи два континента - Америка и Азия. Първият е политически - ще има ли война между САЩ и Северна Корея. А вторият е икономически - ще има ли търговска война между Америка и Китай. Но ако това са две неизвестни за близкото или далечното бъдеще, настоящето е повече от обнадеждаващо. Жизнерадостно, както го оприличиха десетки от банкерите и финансовите брокери по света. и си позволяват дълги почивки. Кошмарът от фалита на американската \"Лемън брадърс\", който през 2008 г. завъртя света в нова финансова криза, вече е почти забравен. Най-широкият и синхронизиращ ръст за последните 8 години в света обяви шефката на МВФ Кристин Лагард, която заедно с още 7 нейни колежки бяха допуснати до мъжкия форум след призивите на стотици милионерки по света, че жените са умишлено държани встрани от най-високата финансова среща на платената. Данните на фонда са наистина впечатляващо оптимистични: 3,7% е ръстът на световната икономика, 3,9% се чака тази година. Увеличение има и при развитите или развиващите се икономики, и при новите  пазари. За първи път от десетилетие растат икономиките на всичките 45 държави, които се следят от организацията за икономическо сътрудничество и развитие. Европейски държави с трайни проблеми като Испания, податливите на външни влияния - като Япония, също отбелязват устойчив тренд. Страховете, че Китай ще се задъха от двуцифрен ръст, също се оказаха безпричинни. Пазарите вървят нагоре редом с националните ръстове. Акциите на американските и европейски компании скачат с 20%, дори руските компании на борсата бележат двуцифрен ръст. Златото поскъпва, петролът също, биткойнът вече е с оценка - задоволителен. Единственият пазарен проблем си остава ниският долар, но това може да е проблем за други, не и за Тръмп. Зад успехите в световната икономика винаги стоят лидерите - победители. Затова и американският президент очаквано се появи в Давос с повече от 100 човека, измежду които държавният секретар Тилърсен, финансовият министър Мнучин, даже и зетят Джаред Кушнер. Не го спряха нито протестите, нито коментарите на финансовите акули от \"Голдмън  Сакс\". Още по-малко критиките на доскорошния гуру в Давос  Джордж Сорос за загърбването на глобализацията от някои държави и похода към национализъм и протекеионизъм, които са заплаха за световния мир. Американският финансов динозавър Тръмп с нищо не показа, че е засегнат. И ако Сорос се е надявал Тръмп да бъде подтиснат заради неприетия му бюджет от конгреса, то е бил напълно разочарован. Американският президент дойде за заключителната реч на форума и обяви две неща. Първо - инвестирайте в САЩ, сега е моментът. Второ - справедливостта в търговската система трябва да се възстанови. Той обяви и целта от своята програма като световен приоритет - всеки да може да просперира и да няма нито едно болно дете, което има страхове. Речта на Тръмп запали финансовите и политически страсти. Големият бизнес го приветства за данъчната политика, финансовите му опоненти напуснаха залата. На много от политиците им се отвори спешна работа в техните държави и излетяха от Швейцария още преди президенският самолет да кацне в Давос. Но лидерите, които останаха, го слушаха много внимателно. Защото знаят, че от данъчната и търговската политика на Тръмп зависи и тяхното бъдеще. Няма как Европа да не е притеснена от свалянето на корпоративния данък в Америка от 35 на 21%, защото във Франция процентът остава 34, в Германия е 30. Евролидерите са щастливи от мерките на Тръмп срещу осветяването на офшорките, но са искрено притеснени от въвеждането на нов налог върху вътрешнофирмени трансфери извън Америка. В същото време с отчайващи негативни тенденции и несменяеми лидери. Европа е в подем и едно от новите лица на промяната е именно френският президент Макрон, който в тандем с Меркел, дори без Тереза Мей, си остава финансовата алтернатива за големите западни компании. И ако отношението на корпоративния елит към Тръмп е противоречиво, то новият френски президент пожъна голям успех. Събра двойно повече компании на обяда си във Версай, отколкото Тръмп на вечерята си в Давос. И докато американският президент завършваше речта си с думите: \"Америка никога не е била по-силна и просперираща\", Макрон вече беше казал на инвеститорите: елате във Франция. А Меркел намекна за сваляне на данъците и на Стария континент. Разбира се, в спора между големите лидери кой е конкурентноспособен  трябва да се четат цифри, а не да се слушат слова. Защото от изнесения в Давос основен доклад става ясно, че и сега, и преди, това е Швейцария, а най-големите ръстове във финансовото движение на дружество нагоре  отново се регистрира от нейна компания - \"Новартис\". Което само доказва правилото, че парите не обичат шума. А лидерите говорят, за да правят политика, от която се правят пари. Както стана с изказването на американския финансов министър и после опровергаването му от Тръмп за ниския долар. Докато това се случи, американската валута направи пирует и остави поредното усещане, че пазарите не са самостоятелни играчи. Че просто следват тренда на макроикономическите ръстове, а няма да са червена лампа за бъдещи финансови беди от британските и американски финансови анализатори. В своите доклади те потвърждават, че в световен план икономиката е в растеж, но са притеснени, че паричната система сякаш е в депресия. Според доклада на Световната банка пикът на растежа вече е   постигнат, а спирачките са много - демографските проблеми, намаляващите преки инвестиции, забавения ръст на производителността. С една дума - икономиките процъфтяват, но са лесно уязвими. За експертите от МВФ съществен проблем са и натрупаните дългове на държавите и необходимостта от затягане на паричната политика. Както и фактът, че растежът продължава да е в ръцете не на инвеститорите, а на централните банкери. Оксфордските финансисти са категорични, че се вдигнат тази година лихвите и много световни бизнесмени няма да могат да обслужват заемите си. Защото, както твърди един от водещите анализатори на Уолстрийт, пазарите не са заложили в цената тази възможност. А шефът на Ситигруп намали еуфорията с изказването си, че няма идея как изчезването на лесните пари от централните банки ще рефлектира върху пазарите. И вгорчи вкуса на шампанското с мрачната прогноза, че защото в последните 10 години е нямало изпускане на парата. Колоритният Нобелов лауреат Робърт Шилър почти преповтори тезата с акцента, че пазарите могат да се обърнат без видима причина. Успокояващо е само това, че засега финансовият елит не вижда белези за промяна в негативен план. \"Много хубаво не е на хубаво\", беше коментарът на повечето банкери и политици, докато се наслаждаваха на Енрике Иглесиас, брояха снайперистите по покривите на хотелите и одумваха патетата по чорапите на Трюдо. Типичен Давос по Тръмп!                      ", "date": "2018.01.29", "title": "Давос по Тръмп"}
{"url": "http://standartnews.com/mneniya/155_mlrd_leva_shte_badat_vlozheni_v_armiyata_za_6_godini-367714.html", "text": "- Според утвърдения от правителството план за увеличаване разходите за отбрана в бюджета до 2 % от БВП през 2024 г. през тази и следващите шест години в армията ни ще бъдат инвестирани над 15,5 млрд. лева. Това е много положителна стъпка, защото отбраната е  специфична сфера, където дългосрочната визия за развитие трябва да бъде заложена, но и финансово осигурена. При този предвиден ресурс много по-ясно могат да се определят и приоритетите. Модернизацията е важна, но също така трябва да се погледне и за личния състав – кариерното му развитие, осигуряване, попълване. Сега военното ръководство трябва да предложи варианти на министъра, за да може той и политическото ръководство на държавата да вземат адекватно решение. - Моето мнение, че те трябва да се развиват комплексно и синхронизирано. Разбира се, единият проект може да избърза за известно време, но те трябва идейно да се развиват заедно. Не може да развиваш само един вид въоръжение, а другият да го оставиш в миналия век. Така просто няма да работят и трите. В бюджета за тази година са предвидени близо 400 милиона лева специално за проектите за модернизация на сухопътни войски, на военновъздушните сили, военноморските сили, поддръжката на МиГ-29. За голямо съжаление сделката за придобиването на двата военни патрулни кораба, която беше на финалната права, пропадна след като фирмата, спечелила конкурса се отказа. Но процесите за превъоръжаване на армията са дългосрочни и много трудни. Донякъде в наше извинение, като бивш началник на отбраната, мога да кажа, че ние след Десети ноември не сме имали такива големи сделки за бойна техника. - Временната парламентарна комисия набеляза мерките, които, дебело искам да подчертая, са приети от Народното събрание. \"За\" гласуваха 127 народни представители. Против бяха единствено колегите от БСП. Разписаното в мерките е да бъдат разработени и изпратени нови покани, да се получат отговори, да се извърши нова оценка и нов избор, като бъде разширен обхвата и се включи и ново произведен самолет. Винаги съм подчертавал, че трябва да се работи по-бързо, но това не е толкова лесно. Въпреки това очаквам до средата на 2018 г. да са получени офертите и дори министерството на отбраната да предложи на правителството какъв е изборът. Очевидно е желанието и на военните експерти, и на политическото ръководство, да се закупи нов самолет. - Най-елементарен отговор е и двете, но все пак окончателното решение се взема от политиците. А те трябва да се съобразят с геополитическата обстановка. Много е добро извинението: \"Военните ми казаха и затова така направих\". Политиците обаче трябва да имат предвид в какъв военен съюз членуваме. Защото  това не са самолети само за мирно време, те са предвидени да ги ползваме във война. Затова трябва да се съобразяваме с нашите съюзници от НАТО. Ако изберем самолет от държава, която не е член на алианса, ние трябва да имаме категоричното уверение на тази страна, че нашата авиация няма да бъде изоставена в критичен момент. - Сегашното правителство официално обяви като  приоритет осигуряването на личния състав. Бяха осигурени допълнително над 100 млн. лева за увеличаване на заплатите. Планира се за 2018 г. да бъдат назначени 1300 войници допълнително. С така заложения бюджет тази тенденция ще продължи и следващата година. Но въпросът е не само в заплащането, а и в условията на работа. Правителството отпусна доста пари за подобряване на материалната база. За военнослужещия е важно да има и възможност за кариерно развитие. Сериозни стъпки в тази насока бяха направени през 2016 г. с промени в закона за отбраната и въоръжените сили. Сега един сержант може за година и половина да завърши Националния военен университет и да стане офицер. Вече има възможност, ако си бил на военна служба и си се пенсионирал, но имаш още възможност да служиш, да се върнеш. Проблемът с личния състав не е толкова в липсата на определено количество бройки, а че има сфери, в които няма откъде да вземеш хора и няма как да ги подготвиш за 1-2 години. Да, ще попълниш недокомплекта войници, но не можеш да изградиш един офицер за година-две. Затова въпросът е много комплексен. - Като военен човек няма как да съм против тази идея, тя има своите плюсове. Но трябва да се оцени какво искаме да постигнем с нея, както и какво ще ни коства като бюджет. Дали 50% от младите хора трябва да преминат през тази доброволна служба или тя ще обхване по-малко хора. Като цяло трябва да се прецени и доколко идеята е постижима. Добре, ще направим някакви центрове за подготовка, но дали хората от Смолян ще искат да дойдат в Плевен, за да се обучават за 3-6 месеца. Аз не споделям чак толкова оптимизма на министър Каракачанов, предполагам, че и той си дава реална представа, че това не е лесно, но като цяло идеята е добра. Професионалната армия обаче трябва да бъде приоритет. Не може да осигурим доброволната служба, а в това време кадровият войник, сержант и офицер да тънат в мизерия. - Най-вероятно става дума за грешка на пилота. Случва се, част от живота е. Важното е да се направят правилните изводи и поуки, но без да стресират пилотите. - Наличните самолети МиГ-29 на ВВС трябва да се поддържат, а на пилотите трябва да бъде осигурена достатъчна летателна подготовка. Но за съжаление се случи това несключване на договора за МиГ-29. Според мен това е една обеца на ухото на Министерството на отбраната, че не бива да се решават нещата в последния момент. Трябва своевременно да се планират и правят процедурите. Това е моят призив към колегите от МО и щаба на отбраната. Пилотите ще се достатъчно мотивирани, когато имат достатъчно летателни часове. В момента това не е факт и точно там трябва да бъдат насочени усилията. През 2016 г. премиерът Борисов осигури достатъчно много пари и бяха сключени договори за близо 70 милиона лева за МиГ-29. Само подписване на договори за двигатели и резервни части обаче не е достатъчно, те трябва да са добре изпипани, за да се изпълняват навреме и качествено. Едно болтче да липсва и самолетът не може да излети. А когато няма стабилност и последователност, тогава се допускат инциденти. Когато летателната подготовка е стабилна, рискът намалява. Понякога това не го дооценяваме. - Общата европейска отбрана стана една от важните теми в Европейския съюз. Колкото повече се говори за отбрана на ЕС, толкова повече се говори за единство на съюза. И това много добре съвпада с мотото на нашето председателство \"Съединението прави силата\". Всеки е много чувствителен по въпроса за отбраната и всеки има своите национални интереси, които брани със зъби и нокти. В ролята на председател на Съвета на ЕС трябва да бъдем достатъчно диалогични, защото трябва да търсим консенсуса между 27 държави. На 16 и 17 февруари в София ще се проведе Интерпарламентарната конференция по въпросите за общата външна политика и политиката по сигурност и отбрана. Ще присъстват по шест народни представители от 27-те европейски държави на ЕС, 16 парламентаристи от Европейския парламент, парламентаристи от приятелски и партньорски държави. Така че, ние ще имаме над 200 парламентаристи тук, едно малко интернационално Народно събрание и всъщност ще обсъждаме визията за развитие на европейската отбрана и сигурност на външната политика. Сред гостите ще бъде и госпожа Федерика Могерини, върховен представител по въпросите на външните работи и политиката на сигурност в ЕС, с която аз вече имах среща. В София ще обсъждаме какъв би трябвало да бъде бюджета за европейска отбрана, от къде ще се вземат тези средства, за сметка на кое, какво искаме да постигнем, по какъв сценарий да се развива Европа. Тук става въпрос за увеличаване на бойните способности, по-какъв начин ще използваме бойните групи на ЕС, какво ще припокриваме с НАТО. - ЕС без НАТО не може. Желанието е да се допълват. Където НАТО няма достатъчно възможности и сили, там да се включат отбранителните способности на ЕС. Отбранителната политика трябва да е част от глобалната стратегия на ЕС. А в нея е заложено много тясно развитие на взаимоотношенията с НАТО. Няма как да има сериозен конфликт и ЕС да каже: \"Край, на нас НАТО не ни трябва\". Това е невъзможно.", "date": "2018.01.29", "title": "15,5 млрд. лева ще бъдат вложени в армията за 6 години"}
{"url": "http://standartnews.com/biznes/hilyada_leva_bonus_ako_dovedesh_nov_rabotnik-367706.html", "text": "Шефове на компании предлагат щедри бонуси за служители, които доведат на работа във фирмата нов работник, научи \"Стандарт\". Практиката е най-масова в софийските колцентрове, където липсата на кадри е драстична. Там премията е стигнала до 1000 лева за всеки, който успее да намери кандидат за работа с език, различен от английския. Търсят се хора с френски, немски, словашки, унгарски, руски. И английскоговорящите служители не достигат. За този, който склони приятел да дойде на работа в колцентър, също има бонус, но от 500 лева. \"Тази практика е от няколко месеца, първоначално стимулите бяха доста по-малки - от 150-250 лева. Постепенно обаче бизнесът се разраства, а търсенето на хора става все по-голямо\", казва служител в софийска компания. Някои колцентрове са готови да приемат и работници, които слабо говорят езика, като осигуряват безплатни курсове за вдигане на нивото. Глад за кадри има и в други браншове. Обявите за търсене на персонал не вършат работа и шефовете също са принудени да дават стимули на служители, които доведат нов човек. Например верига ресторанти дава по 150 лева на всеки, намерил мераклии да работят като готвачи или сервитьори. Кражбата на служители вече става масова практика и в другите големи градове на страната. Фирми привличат работна ръка от конкурентите с 200-300 лева по-високи заплати. \"Липсата на работна ръка е най-силният аргумент, който ще принуди работодателите да вдигнат възнагражденията\", коментираха икономисти.", "date": "2018.01.29", "title": "Хиляда лева бонус, ако доведеш нов работник"}
{"url": "http://standartnews.com/mneniya/edna_konventsiya_prolet_ne_pravi-367724.html", "text": "През последните седмици има разгорещен обществен дебат по темата за Истанбулската конвеция. Направи се опит тя да бъде приета набързо. Вълненията щяха да бъдат много по-малко, ако бяха дадени подробни разяснения около този документ. Липсата на такива предизвика сформирането на няколко групи, които си отправят взаимни обвинения – в нетолерантност, в неразбиране и т.н. Това, което мен като лекар ме смущава, е, че в конвенцията има много скрити подводни камъни. На хората не им е ясно защо трябва конвенцията да е наименована срещу насилието над жени, след като обект на такова нерядко са и мъже. Защо трябва да се говори за стереотипи, основани на пола без да се посочва кои са тези стереотипи. Появиха се такива, които казват: българинът иска жена му да е гола, бременна и пред печката. Аз лично, като една реализирана жена, смея да твърдя, че никой никога не ми е оказвал влияние или не ме е дискриминирал за това, че съм жена. А професията ми  съвсем не е от най-женските. Говори се много и за това, че мъжете биели жените – те не ги бият, защото са просто жени, а защото са техните съпруги. Това е патологията по нашите географски ширини – защото е направила или не е направила нещо. Не беше обяснено също така какво следва след приемането на конвенцията и какво ще се промени, така че да намалеят случаите на насилие над жени. Кои текстове в нормативните документи, които регламентират борбата с домашното насилие, ще се променят и защо не работят. Не стана ясно по какъв механизъм ратификацията на Истанбулската конвенция ще намали и предотврати случаи като този в Троян от вчера. Как това ще промени манталитета на българина да проумее, че не само че жените не се бият, ами собствените жени не се бият, защото са сготвили лоша боб чорба. Това в много голяма степен е въпрос и на манталитет. Много голяма тема е защо народопсихологията ни е такава, защо позволяваме и търпим насилието. Много е важно жените, които са насилвани, да са наясно, че когато търпят насилието вкъщи, те възпитават бъдещи насилници. Детето, което гледа насилие, също ще стане насилник. То се научава, че това е начинът. Затова е много важно патологичните връзки, в които има насилие, да бъдат прекратявани бързо. Аз лично винаги казвам на такива жени: Бягайте, спасявайте се, защото спасявате вашите деца. Формулировката: „Останах с него заради децата\" означава бягство от проблема, означава страх. и те трябва да бъдат активно насърчавани да напуснат средата на насилието. Казано е: мъж, който веднъж бие, бие за цял живот. Обикновено това са хора с много тежки комплекси, които не ги осъзнават като дефект. Те не могат да бъдат превъзпитавани, за тях са нужни рестриктивни мерки. Когато една агресивна личност не е научена, че има правила и те трябва да се спазват, се проявява агресията. Насилниците са агресивни хора. Но има много жени, които със своето истерично и скандалджийско поведение, възпитават децата си в насилие. Много жени, които са разведени или са в развод, упражняват насилие над децата като ги настройват срещу бащите им. Тези деца също стават насилници. Коя конвенция ще ни опази и от това? Вярно е също така, че много от жените, които са обект на насилие, имат нужда от огромна помощ чисто физически да се спасят, да има къде да се подслонят. Много патологични връзки продължават, защото жените няма къде да отидат и да си устроят живота наново. За да се помогне на такива жени, трябва Първо,  трябва да има действащи закони, които да регламентират какво се случва с човека, който упражнява насилие и това да се случва бързо. Второ, трябва да има широка мрежа от центрове и институции, които да оказват помощ в дългосрочен план на тези жени – и психологическа и физическа. Нужно е много работа с жертвата на насилие, за да осъзнае тя, че е жертва и да потърси помощ и след това да устои на желанието да се върне при насилника. Трето, имаме огромна работа да вършим поотделно и като общество за възпитанието на децата. Насилието и агресията се коренят в семейството, нещата започват там. Децата трябва да знаят, че не е нормално да биеш ближния си.", "date": "2018.01.29", "title": "Една конвенция пролет не прави"}
{"url": "http://standartnews.com/balgariya/selo_sabira_za_hram_65_000_lv-367717.html", "text": "65 000 лв. събира от дарения благоевградското село Долно Българчево, за да сбъдне мечтата си и да има свой собствен православен храм. Преди време над 350-те жители на селището се обединиха, за да построят църквата, ва която предците им се борили преди повече от 90 години. Градежът на светата обител, която ще носи името на свети Димитър, започна през 2016 година и постройката вече е вдигната. Местните хора сега ходят да се молят в църквата \"Света Петка\", която е между тяхното село и съседните селища Горно Българчево и Зелен дол. Всички те вярват, че скоро ще палят свещи в новия си молитвен дом. „Тази година главната ни задача е да съберем пари за обшивката на куполите, което ще струва около 30 000 лв., както и за поставянето на дограмата, което ще излезе към 35 000 лв. Дограмата сме я поръчали, но разчитаме на дарители, за да успеем да я платим\", сподели кметът на селото – Елена Стойчева. Храмът представлява кръстокуполна сграда на един етаж и емпоре за женското отделение. Над входа се издига камбанарията. Височината на църквата е почти 12 метра, площта вътре е 112 квадратни метра. „С божията помощ и подкрепата на добри хора ще успеем\", вярва селският управник. „Където има храм, ще има и хора. А нашият бъдещ уникален молитвен дом ще води насам и поклонници от страната и чужбина. Църквата е живот за селото ни\", убедени са хората в село Българчево.", "date": "2018.01.29", "title": "Село събира за храм 65 000 лв."}
{"url": "http://standartnews.com/balgariya/zooparkat_v_pazardzhik_chaka_terez_i_masud-367725.html", "text": "------- \"Спасяването на двете лъвчета Терез и Масуд е наша кауза, за която ще търсим и партньорството на природозащитниците от „ Четири лапи\". Моето желание е да се обединим в тази кауза и заедно да се справим\". Това обяви кметът на Пазарджик Тодор Попов по повод прегласуваното решение на общинските съветници в Разград да подарят на общината в Пазарджик двете лъвчета. Кметът допълни, че ще поканят представители на природозащитниците, включително и Марияна Иванова, която се грижи за зверчетата до момента, за да се разбере какво е тяхното здравословно състояние. \"Наясно съм, че ние сме хората, които ще понесат цялата отговорност, но смятам, че така е правилно. От тук насетне всичко, което се случва ще стане пред очите ви\", поясни Попов пред журналистите. \"Аз съм наясно, че с Терез или Масуд, но поемам предизвикателството\", добави той. Градоначалникът разясни, че има стратегия за развитието на парк – остров „Свобода\" и част от нея включва обогатяването на местния зоокът. Визията включва и новият мост към „Зоната на здравето, който ще бъде ремонтиран и ще се изгради един от най-хубавите паркове в страната. „Това не е прищявка, а желание хората, които посещават острова да имат възможност да се запознаят с повече представители на фауната\", подчерта Попов. Той обясни, че след като миналия петък местният парламент в Разград е гласувал лъвчетата да бъдат предоставени на Пазарджик, общината вече има основания да заяви и своите действия. Попов за пореден път изтъкна, че общината и техните родители. \"Това е трудоемко и разходоемко и заради това, ние самите сме дарили тигърчета на други зоопаркове. Правим замени не само в България, но и в чужбина\", каза още Попов. Според него воденето на войни е безсмислена работа. Заради това той призова общината и „Четири лапи\" да се обединят около възможността лъвчетата да се лекуват и отглеждат в България, а не в Холандия. \"От много време аз призовавам да имаме по-високо самочувствие и да не се подценяваме, защо смятаме, че българските лекари не могат да се справят със заболяванията на лъвчетата?, добави кметът. В момента в парк-остров\" Свобода\" в Пазарджик кипи усилена работа, където се подготвят клетките за малките хищници. Те отговарят на всички стандарти, които се налагат от българското законодателство по отношение на зоопарковете в страната, поясни кметът на Пазарджик и допълни, че новият дом на Терез и Масуд ще бъде готов до месец и половина. На 24 октомври миналата година е бил подновен лицензът на зоокъта в Пазарджик и той е валиден до 24 октомври 2021 г. Освен това регулярно се правят проверки от страна на РИОСВ – Пазарджик, както и от Областната дирекция по безопасност на храните и до момента, а пазарджишкият зоокът отговаря напълно на националните изисквания. Той е и част от световна организация на зоопарковете. Кметът Попов сподели, че местният тигър а дневната му дажба е от 8 до 12 килограма месо. „ На този етап изхранването на животните не е проблем, тъй като имаме възможност да осигуряваме месо на преференциални цени\", подчерта Попов. Според ветеринарния лекар д-р Паун Лазаров, който се грижи за животните в зоокъта, двете лъвчета, които ще дойдат в Пазарджик трябва да преминат от мляко към месо, тъй като вече са на четири месеца. Това ще се случи, след като бъдат обстойно прегледани и са известни показателите им. Има вероятност едното от лъвчетата да е с проблеми в костите, но не е ясно дали става дума за рахит или генетична обремененост. Това също подлежи на изследвания, заяви ветеринарният специалист. Терез и Масуд са две от трите лъвчета, които в началото на септември миналата година бяха стъпкани от стресираните си родители в разградския зоопарк часове след като бяха родени. Третото бебе не оцеля, а те двамата имаха изключително малки шансове да оживеят. След намесата на българския офис на \"Четири лапи\" обаче лъвчетата бяха спасени. Терез и Масуд вече са прекалено големи, за да живеят в клиника - те тежат над 20 кг. От организацията за защита на животните настояват, че малките хищници се нуждаят от подходяща среда за израстване, както и от постоянно наблюдение от специалисти. От \"Четири лапи\" организираха през декември  протест пред Министерски съвет, след което бяха приети от премиера и екоминистъра Нино Димов. Двамата дадоха уверения, че лъвчетата ще бъдат спасени и ще заминат за Холандия. Заедно който една не загина в зоопарка в Разград през миналия ноември. Заминаването за Холандия на животните обаче се забави заради издаването на транспортни документи от Агенцията по безопасност на храните (БАБХ), както и заради претенциите на община Разград, че лъвчетата са нейна собственост. От \"Четири лапи\"  обаче твърдят, че подписаното между организацията и общината на 9 ноември 2017 г. споразумение им дава право да се разпорежда с животните, за да бъдат настанени при подходящи условия и да бъдат полагани за тях максимално добри грижи. Според Д-р Марина Иванова, директор на \"Четири лапи\" за България, БАБХ няма законово основание да откаже издаването на необходимия пътен лист за пътуването, при положение, че от фондацията са представили всички документи, които наредбите изискват. От организацията заявиха също, че отново ще разчитат на намесата на премиера Бойко Борисов и министър Нено Димов за заминаването на големите котки в спасителния център в Холандия.", "date": "2018.01.29", "title": "Зоопаркът в Пазарджик чака Терез и Масуд"}
{"url": "http://standartnews.com/balgariya/fandakova_zelenite_bileti_davat_efekt-367727.html", "text": "Имаше ефект от зеления билет, макар и за един ден, обобщи новата мярка срещу замърсения въздух кметът на София Йорданка Фандъкова по БНТ. По думите ѝ, данните показват, че през вчерашния ден в метрото са се возили с 12 000 повече пътници в сравнение с предходната неделя. Около 23 000 души са се возили в метрото със \"зелен билет\". Но със сигурност тези 12 000 души повече или поне част от тях са слезли от автомобилите си. Фандъкова каза, че още е рано да се направят точни анализи дали има ефект от въвеждането на т. нар. \"зелен билет\" за пътуване в градския транспорт на София срещу 1 лев. Ефектът за по-чист въздух в града не може да се очаква само с една мярка, защото това е дълъг процес. Ако говорим за очакването повече хора да се включат в промяната на навиците си. Мисля, че имаше ефект, обясни тя. \"Това е дълъг и сложен процес с включването на гражданите със собствените си усилия, с мерки, които общината и държавата въвежда, да могат да участват, защото без участието на всеки един от нас няма как да преодолеем това голямо предизвикателство пред всеки един голям град. Говорим за последните мерки, които бяха приети тази седмица от Столичния общински съвет и това са мерки, които се прилагат само при извънредни ситуации, в дните с превишения. По принцип програмата за по-чист въздух включва над 100 постоянни мерки, по които се работи през последните години. Това е втората програма, която изпълняваме\", заяви Фандъкова.", "date": "2018.01.29", "title": "Фандъкова: \"Зелените билети\" дават ефект"}
{"url": "http://standartnews.com/balgariya/prezidentat_vanshnata_ni_politika_tryabva_da_se_kove_v_sofiya-367722.html", "text": "През изминалата година се ръководих от ясното съзнание, че нашата външна политика трябва да се формира тук, в София. Това заяви президентът Румен Радев по време на традиционния за началото на годината прием за ръководителите на дипломатическите мисии. \"Тя трябва да се основава на откритост, принципност и предвидимост, за да печели приятели и партньори навсякъде по света. На тази основа трябва да се развиват отношенията ни с всички останали държави\", подчерта Радев. \"От 1 януари България пое председателството, което за нас едновременно е предизвикателство, но и огромна отговорност и възможност\", каза още президентът. \"Очакват ни напрегнати месеци, но ние имаме ясни цели и приоритети. България трябва да бъде инициатор на важни дебати, които да търсят консенсус и рационални решения по много важни теми от дневния ред на Европа. Ценностите, от които се водим, са солидарност и сигурност\", каза Румен Радев. \"Важно за ЕС и намаляване на различията и икономическо развитие и жизнения стандарт. Едно от големите предизвикателства е да търсим баланс за стратегическите приоритети и за въпроси, които не търсят отлагане, като мигрантската криза и бюджетът на ЕС. Що се отнася до кохезионните фондове въпросът не е дали, а как те да бъдат продължени по един най-ефективен и резултатен начин. Уникалното достояние на ЕС е солидарността. Трябва да работим така, че тя да бъде запазена и развиван\", изтъкна Радев. Според него значимият приоритет на нашето председателството са Западните Балкани. \"Ние твърдо стоим зад този приоритет. Без да обърне внимание на този регион Европа не може да бъде силна и единна. Председателството отваря една нова врата за нас. Наред с него, важните въпроси от европейския дневен ред, ние се вглеждаме по-внимателно и в нас самите. Председателството на Съвета на ЕС не означава, че то следва изцяло дневния ред на нашата външна политика\", посочи държавният глава. Според него честите кризи в региона на Близкия Изток налагат колективни подходи за тяхното разрешаване. \"България като външна раница на ЕС, е изключително заинтересована от бързото регулиране на конфликтите в Сирия и Йемен, от ликвидирането на остатъците от ислямска държава\", каза президентът. \"Предизвикателствата пред нас са много - сигурността, климатичните промени, борбата с религиозната радикализация, бедността. Може да постигаме успех само и единствено, ако работим заедно и кажем \"не\" на насилието и \"не\" на дискриминацията\", заключи Радев. Ангажирани сме да работим ръка за ръка за едно бъдеще без войни, разделения и окупации, каза д-р Ахмед Ал Мадбух, извънреден и пълномощен посланик на Държавата Палестина и доайен на дипломатическия корпус в България. Той пожела успех на председателството.", "date": "2018.01.29", "title": "Президентът: Външната ни политика трябва да се кове в София"}
{"url": "http://standartnews.com/balgariya/mazh_zaplashi_da_skochi_ot_9iya_etazh_v_studentski_grad_obnovena-367720.html", "text": "Мъж заплаши да скочи от 9-ия етаж на жилищна сграда в столичния кв. „Студентски град\". Сигналът е подаден към 16.00 часа. На мястото пристигнаха полиция, пожарна и психолози от Института по психология на МВР. Благодарение на бързите реакции на служителите на реда действията на отчаяния мъж са били осуетени за минути.", "date": "2018.01.29", "title": "Мъж заплаши да скочи от 9-ия етаж в \"Студентски град\" /ОБНОВЕНА/"}
{"url": "http://standartnews.com/balgariya/pitbul_razkasa_do_smart_trigodishno_dete-367726.html", "text": "Тригодишно дете беше разкъсано до смърт от питбул в пазарджишкото село Мокрище, съобщи БГНЕС. Трагичният инцидент е станал около 14.00 часа днес в ромската махала на селото. Все още не е ясно как детето се е озовало при вързаното на двора куче. Според съседите най-вероятно момченцето е искало да погали животното и то го е нападнало, но никой от не знае подробности за трагедията. Детето не е могло да бъде спасено от пристигналия на мястото медицински екип и е починало по-късно от раните си. Тригодишният Тошко е живеел със своите родители, които са отведени за разпит в полицията. Работата на полицията по случая продължава.", "date": "2018.01.29", "title": "Питбул разкъса до смърт тригодишно дете"}
{"url": "http://standartnews.com/balgariya/obzor_tsatsarov_obyavi_aktsiya_barovets-367729.html", "text": "Около 500 баровци ще бъдат гледани под лупа за произхода на парите, с които са си купили палати и луксозни коли. Това стана ясно вчера, след като главният прокурор Сотир Цацаров разпореди специална проверка. Тя е в резултат от информация данъчните и от МВР. Според данните на НАП 365 физически лица са придобили през 2015 г. и 2016 г. недвижими имоти с цена над 500 000 лв. От тях 245 души имат имоти на стойност от половин милион до 800 000 лева, а 120 лица са се сдобили с имоти за над 800 000 лева. Изпълнителния директор на Националната агенция за приходите трябва да разпореди  данъчни проверки на тези хора, включително анализ на получените доходи, с цел установяване наличието на средства за придобиването на имотите. Органите на МВР пък ще събират данни за продавачите на имоти, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др. Цацаров е сезиран и от ГД „Национална полиция\" - МВР, и със справки супер скъпи коли, собственост на българи. В страната се движат 50 лимузини „Майбах\", 193 - „Бентли\" и 68 „РолсРойс\". Отделно у нас има 31 спортни звяра „Ламборджини\" и 93 „Ферари\" - та. В справките на МВР е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами. Предоставената информация от НАП и ГДНП е преценена като повод за извършване на проверка, предвид наличие на данни за извършени данъчни престъпления и пране на пари, съобщиха от прокуратурата. Именно затова главният прокурор Сотир Цацаров е разпоредил на прокуратурите да предприемат действия на територията на цялата страна. Възложено е на изпълнителния директор на Националната агенция за приходите да бъдат извършени данъчни проверки по предоставените от МВР данни. Ще се проверява датата на придобиване и стойността на луксозната кола като данъчните ще изискат договор за покупка, фактура или митническа декларация (ЕАД), както и данни за произхода на парите за покупка на автомобила. При проверките ще се извършва анализ на получените доходи, с цел установяване наличието на средства за придобиването на автомобилите. При деклариране на заеми, ще се изследва произходът им, съответно декларирани ли са те по реда на чл. 50 от ЗДДФЛ  - както от заемодателя, така и от заемополучателя. Проверяващите ще следят и дали посочената цена, на която е купена скъпата кола, съответства на действителните пазарните стойности към момента на сделката. Ако бъде установено, че скъпата кола се кара от друго лице, различно от собственика, проверяващите ще искат информация за основанието да се предоставя автомобила, периодът, за който това се прави, както и наличието на насрещна престация. Шампион по хора, придобили имоти над половин милион лева е апелативен район София. 185 столичани са закупили имоти над 500 хил., а 88 над 800 хил. В Пловдивския апелативен район те са 37 - 18 са с имоти над 500 хил, а 9 - над 800 хил. лева. Във Варна има 29 души, като 20 са придобили за 2 години имоти над 500 хил., а 9 над 800 хил. В Бургас са 17 - 11 над половин милион лева, шестима над 800 хил. Във Велико Търново са 19 души. \"Тепърва ще установяваме произхода на средствата. Напълно е възможно да се окаже и законен\", каза брифинг вчера говорителят на главния прокурор Сотир Цацаров - Румяна Арнаудова. Арнаудова отказа да назове имена, тъй като проверката едва сега започва. Има организация в МВР и НАП и ще се работи интензивно, уточни тя. Законовият срок за проверката е 2 месеца, като той може да бъде удължен с един месец.", "date": "2018.01.29", "title": "ОБЗОР: Цацаров обяви акция баровец"}
{"url": "http://standartnews.com/balgariya/obyaviha_nagradite_ot_pernishkata_surva-367721.html", "text": "Сурвакарите от пернишкия квартал \"Бела вода\" и дупнишкото село Джерман и кукерите от квартал \"Сушица\" в Карлово са големите победители в тазгодишното 27-мо издание на Международния фестивал на маскарадните игри \"Сурва\". Това обяви вчера кметът на Перник Вяра Церодвска, след като поличи протокола с наградите от фестивалното жури, заседавало почти през цялата нощ. Със сребърни маски са сурвакарските групи от пернишкото село Люлин и град Кула и кукерите от село Челник, община Тунджа. Бронзовите маски тази година отиват при сурвакарите от брезнишкото село Банище и кукерската група на село Отец Паисиево, община Калояново. Със златни медали в отделните категории са сурвакарите от пернишките села Богданов дол, Витановци и Расник, брезнишкото Кошарево и село Чепино, община Ковачевци. При кукерите в различните категории златни медали получават селата Победа и Кабиле от община Тунджа , село Княжево, (община Тополовград), село Камено - Бургаско  и град Павел Баня. Раздадени бяха над 50 награди. Благодаря ви, Перник, че успявате да удържите на голямото чудо Сурва, каза председателят на журито проф. Георг Краев. Не мисля, че може да има истинско състезание между толкова много и толкова хубави групи. Едва ли бихме могли да мислим, че има победени. Всички са победители, заяви кметът Вяра Церовска. Тя благодари на всички, участвали в организацията на тазгодишното издание на фестивала. Наградата на публиката от Сурва-2018, определена с SMS-и,  получи групата от Петрич \"Златна фея\" с 537 гласа. Второ място е заела групата от силистренското село Айдемир с 458 гласа, трети са се наредили кукерите от пазарджишкото село Калугерово с 327 гласа. Общият брой на изпратените SMS-и е 3 841. Броят на уникалните номера, изпратили съобщения, е 2 184. В присъствието на нотариус е изтеглен печелившият участник в гласуването. Това е Блага Вълчева от софийското село  Мирково, спечелила екскурзия до Солун.", "date": "2018.01.29", "title": "Обявиха наградите от пернишката Сурва"}
{"url": "http://standartnews.com/balgariya/zatoplyane-367686.html", "text": "Новата седмица започва със слънчево и топло време за сезона. Валежни не се очакват. Минималните температури ще са между -6 и 1 градуса. Ще духа до умерен северозападен вятър. През деня ще се затопли и максималните температури ще са между 9 и 14 градуса. Атмосферното налягане е значително по-високо от средното за месеца и слабо ще се понижи. * * * * Във вторник времето ще остане без промяна и ще бъде слънчево над цялата страна . В сряда ще се появи променлива облачност. Минималните температурите ще са в рамките на -4 и 0 градуса, а максималните ще бъдат между 10 и 14 градуса. В четвъртък отново ще има променлива облачност. Температурите ще останат без промяна. Валежи не се очакват. В петък над цялата страна ще бъде предимно облачно. Минималните температури ще са между -1 и 4 градуса, а максималните между 8 и 16 градуса. В събота температурите ще останат без промяна, но над цялата страна се очаква да превали слаб дъжд. В неделя валежите ще спрат и ще бъде предимно облачно. Температурите се понижат, като минималните ще бъдат между -7 и 1 градуса, а максималните между 4 и 9 градуса.", "date": "2018.01.29", "title": "Затопляне"}
{"url": "http://standartnews.com/balgariya/magistralata_ot_sofiya_do_sarbiya_shte_bade_izgradena_do_25_godini-367708.html", "text": "До 2 години и половина очакваме да бъде изграден скоростният път между София и сръбската граница. Това каза министърът на регионалното развитие и благоустройството Николай Нанков на брифинг след срещата с вицепремиера на Сърбия Зорана Михайлович и министъра на транспорта, съобщенията и информационните технологии на България Ивайло Московски. Министърът на транспорта, съобщенията и информационните технологии Ивайло Московски обясни, че Сърбия е близка до България държава и чисто политически двете страни се разбират прекрасно. „Хубавото е, че дори и процеси, които бъдат започнати, но не завършват, имаме уговорката на колегите от Австрия, че също е работят по тази тема, за да има добра интеграция на Западните Балкани и конкретно Сърбия. Ще работим по подписване на споразумение за воден и железопътен транспорт\", каза още той.", "date": "2018.01.29", "title": "Магистралата от София до Сърбия ще бъде изградена до 2,5 години"}
{"url": "http://standartnews.com/balgariya/619_uchilishta_pochivat_zaradi_gripnata_epidemiya-367709.html", "text": "Поради обявена грипна епидемия в 619 училища в страната днес няма учебни занятия, съобщиха от пресцентъра на МОН. 138 училища в област Бургас са в грипна ваканция до 2 февруари включително. В София - област няма да има учебни занятия в 98 училища. В София-град 276 училища няма да учат до 6 февруари включително. В област Габрово в 13 училища няма да има учебни занятия. Обявена грипна ваканция има в 47 училища в област Хасково и в 44 училища в област Ямбол. Днес няма да учат в 2 училища в област Видин – СУ „Хр. Ботев\" – гр. Белоградчик, в ОУ „Васил Левски\" – с. Бойница, както и в ОУ „Св. Св. Кирил и Методий\" – с. Ставерци – община Долна Митрополия, област Плевен. В София-област грипната ваканция се прекратява и от утре учениците са на училище.", "date": "2018.01.29", "title": "619 училища почиват заради грипната епидемия"}
{"url": "http://standartnews.com/balgariya/petoklasnikat_udaril_uchitelka_e_izklyuchen_ot_uchilishte-367700.html", "text": "Родители и преподаватели се събраха на протест, след като ученик нападна и удари учителка. Случката се разиграла преди седмица в \"Н. Й. Вапцаров\" в Царево. Момчето е на 12 години и е петокласник. Впоследствие неговият брат е нападнал охраната. \"Детето се държеше недисциплинирано, помолих го да напусне класната стая, охраната го изведе. После то се върна и ми удари шамар\", разказа за NOVA пострадалата учителка. И допълни: \"Обожавам децата, с които работя, и едва ли бих си позволила да провокирам някого\". Класната ръководителка на ученика Катя Панайотова го определя като „проблемно дете\". \"Той има 180 неоснователни отсъствия. Има и лоши прояви към съучениците си и учителите. Упражнява физически и психически тормоз\", разказа тя. Майки на ученици в същия клас бяха категорични, че такива ученици са пречка за ефективното обучение на децата им и поискаха да се върне дисциплината. Те разказаха, че преди време в училището е имало акция за подпомагане на семейството на агресивния ученик, след като къщата им изгоряла при пожар.", "date": "2018.01.29", "title": "Петокласникът, ударил учителка, е изключен от училище"}
{"url": "http://standartnews.com/balgariya/prodadoha_nad_17_000_zeleni_bileti_za_gradskiya_transport_v_stolitsata-367701.html", "text": "В неделя за по-малко от 4 часа бяха продадени между 17 и 20 хиляди \"зелени\" билети за градския транспорт в столицата. Софиянци пътуваха с тях след прогноза на общината завишено съдържание на фини прахови частици във въздуха. Промоционалният талон беше пуснат в продажба, за да се намали трафикът, защото въздухът над града е опасно замърсен. \"В касата на Центъра за градска мобилност са продадени 5 000 - 5 500 зелени билета, което е съпоставимо с продажбите за нормален неделен ден\", заяви за \"Здравей, България\" Християн Петров, изпълнителен директор на Центъра за градска мобилност. \"За днес вече няма такава обявена мярка, което означава, че нивата на въздуха не я изискват\", коментира той.", "date": "2018.01.29", "title": "Продадоха над 17 000 \"зелени\" билети за градския транспорт в столицата"}
{"url": "http://standartnews.com/balgariya/tomislav_donchev_vsichki_zameseni_v_sluchaya_hrizantema_shte_ponesat_otgovornost-367702.html", "text": "По случая с насилието в центъра от семеен тип „Хризантема\" в Габрово текат проверки на няколко служби и всеки замесен, включително всеки, който е проявил нехайство, ще си носи отговорността, заяви в предаването „Тази сутрин\" по bTV вицепремиерът Томислав Дончев. „Със сигурност това означава освобождаване от работа, но отговорността не свършва дотам. Тя бива и административна – доколкото разбрах няколко души вече са получили актове. Разбира се, ако се докаже, се носи и наказателна отговорност\", каза той. Очевидно на ниво персонал е имало проблем. Самият факт, че някой е извършил насилие, друг е снимал, предполага, че най-малко още един човек е знаел и не е казал. Каква е технологията на информиране – кога, в чии ръце са се озовали тези записи, ще разберат служби и прокуратура, добави Дончев. Голямата задача тук е грижата за деца, изтъкна той. Ако не ме лъже паметта 11 или 12 от 13-те души персонал на центъра са освободени. Ако се освободят наведнъж толкова много социални работници, психолози, работата им веднага трябва да бъде поета от друг, а това не е лесна задача, защото тези деца са изключително сензитивни, включително по отношение на смяна на хората около тях, каза още Дончев. Този случай трябва да бъде разплетен докрай и да бъдат извлечени всички поуки, изтъкна той. По думите му „една малко по-задълбочена проверка във всички подобни институции няма да е излишна\".", "date": "2018.01.29", "title": "Томислав Дончев: Всички, замесени в случая „Хризантема“, ще понесат отговорност"}
{"url": "http://standartnews.com/balgariya/mazh_publikuval_v_internet_egntata_na_politsaite_koito_go_razsledvat-367704.html", "text": "Психично болен мъж публикувал в публичното пространство личните данни на полицаите, които са го разследвали. В интернет се появили трите имена на униформените, ЕГН-тата им, адресите и телефонните им номера. Оказало се, че мъжът е получил данните на полицаите от прокуратурата.", "date": "2018.01.29", "title": "Мъж публикувал в интернет ЕГН-тата на полицаите, които го разследват"}
{"url": "http://standartnews.com/balgariya/glavna_prokuratura_proveryava_milionerite-367707.html", "text": "Главният прокурор Сотир Цацаров разпореди проверка на територията на цялата страна за произхода на средствата на лицата, придобили недвижими имоти на стойност над 500 000 лева, както и луксозни автомобили. Това съобщиха от пресцентъра на Прокуратурата на Република България. През 2015 г. и 2016 г. 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. На територията на страната се управляват 50 автомобила „Майбах\", 193 автомобила „Бентли\", 31 автомобила „Ламборджини\", 68 автомобила „РолсРойс\" и 93 автомобила „Ферари\". До главния прокурор Сотир Цацаров е постъпила информация от Централното управление на Националната агенция за приходите за 365 физически лица, придобили през 2015 г. и 2016 г. недвижими имоти с цена над 500 000 лв. Главният прокурор е сезиран и от ГД „Национална полиция\" - МВР със справки за установени леки автомобили от марките „РолсРойс\", „Ферари\", „Ламборджини\", „Майбах\" и „Бентли\", управлявани на територията на Република България от български граждани. В справките е посочено, че срещу част от физическите лица има заявителски материали в МВР за евентуални престъпления от общ характер, включително за извършени данъчни престъпления и измами. Предоставената информация от НАП и ГДНП е преценена като повод за извършване на проверка, предвид наличие на данни за извършени данъчни престъпления /чл. 255 и сл. от НК/ и пране на пари /чл. 253 от НК/, поради което главният прокурор разпореди на прокуратурите предприемане на действия на територията на цялата страна. По направлението „лица, управляващи луксозни автомобили\" е установено, че у нас се притежават и управляват 50 автомобила „Майбах\", 193 автомобила „Бентли\", 31 автомобила „Ламборджини\", 68 автомобила „РолсРойс\" и 93 автомобила „Ферари\". Възложено е на изпълнителния директор на Националната агенция за приходите извършване на данъчни проверки по предоставените от МВР данни, при които да се установят най-малко: датата на придобиване и стойността на МПС, като се изискат договор за покупка, фактура или митническа декларация (ЕАД), както и произхода на паричните средства за закупуването на МПС. Указано е да се извърши анализ на получените доходи, с цел установяване наличието на средства за придобиването на автомобилите. При деклариране на заемни средства, ще се изследва произхода им, съответно декларирани ли са те по реда на чл. 50 от ЗДДФЛ /както от заемодателя, така и от заемополучателя/. Указано е също да се анализира доколко посочената цена на придобиване на МПС съответства на действителните пазарните цени към момента на сделката. Ако бъде установено, че съответното МПС е управлявано от друго лице, различно от собственика, е разпореденода се изиска информация за основанието за предоставянето на МПС, времето за предоставяне, както и наличието на насрещна престация. По направлението „лица, придобили недвижими имоти на стойност над 500 000 лв.\" е установено е, че в периода 2015 г. – 2016 г. в България общо 245 лица са придобили недвижими имоти на стойност от 500 000 до 800 000 лева, а 120 лица са придобили имоти на стойност над 800 000 лева. Възложено е на изпълнителния директор на Националната агенция за приходите извършване на данъчни проверки на лицата, които през 2015г. и 2016 г. са придобили имоти на стойност над 500 000 лева, включително и анализ на получените доходи, с цел установяване наличието на средства за придобиването на тези имоти. Възложени са проверки на органите на МВР , в хода на които следва да се съберат данни за продавачите на имотите, кога и къде са извършени сделките, наличието на свързани лица, фирми и тяхната дейност, декларирани доходи, извършени разходи, банкови сметки, движението на проверяваните средства по банковите сметки и др. След приключване на проверките по двете направления, ще бъде предоставена допълнителна информация за последващите действия от Прокуратурата на Република България.", "date": "2018.01.29", "title": "Главна прокуратура проверява милионерите"}
{"url": "http://standartnews.com/balgariya/lekar_se_samoubi_s_izstrel_s_pushka_v_sartseto-367711.html", "text": "61-годишен мъж се е застрелял с ловна пушка, съобщиха от пресцентъра на ОДМВР - Бургас. Самоубилият се със законно притежавана ловна пушка е д-р Галин Белев – управител на Мeдицински център III в жк \"Меден рудник\". Днес около 12.36 часа в Първо Районно управление – Бургас е получено съобщение за инцидент в жилищен дом, разположен на ул. „Алеко Богориди\", при който 61-годишният бургазлия Г.Б. се самопрострелял в областта на сърцето със законно притежавана ловна пушка. Според близките му приятели наскоро д-р Белев, който е невролог по специалност, претърпял операция на прешлените на врата вследствие на пътен инцидент. Това станало през декември, но след интервенцията лекарят продължавал да се оплаква от силни болки и изказвал притеснения, че се налага втори път да се оперира. Вчера вечерта съседите от първия етаж видели семейство Ани и Галин Белеви да се прибират с 10-годишното им момченце след разходка, пише регионалният сайт Флагман. По първоначални данни мъжът в последно време имал здравословни проблеми. Към момента се извършва оглед от следствено-оперативна група, като се разпитват и свидетели на инцидента. Тялото на Г.Б. ще бъде откарано за аутопсия в „Съдебна медицина\" към УМБАЛ – Бургас. Работата по случая продължава от служители на Първо Районно управление – Бургас.", "date": "2018.01.29", "title": "Лекар се самоуби с изстрел с пушка в сърцето"}
{"url": "http://standartnews.com/balgariya/startira_programa_za_tarsene_na_izcheznali_detsa-367710.html", "text": "Министерството на вътрешните работи и Facebook стартираха партньорската си програма „AMBER Alert – изчезнало дете\". „AMBER Alert – изчезнало дете\" е спешен сигнал, който полицията издава в случаи на изчезнали или отвлечени деца при опасност за здравето и живота им. Участие в пресконференцията взеха главен комисар Ивайло Спиридонов – директор на ГДБОП, Красимир Ципов – зам.-министър на вътрешните работи, Емили Вачер – директор „Доверие и безопасност\" във Facebook, и Кристиан Парела – директор „Доверие и безопасност\" във Facebook за Европа, Близък изток и Азия. „AMBER Alert – изчезнало дете\" е система, свързана с Facebook, която позволява органите на реда да издават сигнални съобщения, съдържащи актуална снимка и информация за изчезнало дете, до потребители, намиращи се в областта на издирване, предварително определена от полицията. Facebook потребителите в този регион ще получават сигнала „AMBER Alert – изчезнало дете\" само ако са включили опцията за местоположение на устройството, с което ползват социалната медия. Сигналното съобщение изглежда като обикновена публикация, като дава възможност за получаване на повече информация относно детето и споделяне, за да достигне до възможно най-голям брой хора. С повече от 2 милиарда Facebook потребители, системата ще бъде ефективен инструмент за намиране на изчезнали деца. „В случай на издирвано дете най-ефикасното действие е да разпространим нужната информация до обществото колкото се може по-бързо. Уверени сме, че давайки точната информация на точните хора в точното време чрез системата „AMBER Alert – изчезнало дете\", ще успеем да съберем деца със семействата им по-бързо\" – каза Емили Вачер, директор „Доверие и безопасност\" във Facebook. България е едва петнадесетата държава в света, която въвежда „AMBER Alert – изчезнало дете\". Това се случва благодарение на ползотворното сътрудничество между специализирания сектор „Киберпрестъпност\" при ГДБОП-МВР и Facebook в контекста на Българското председателство на Съвета на ЕС. Партньорската инициатива е от изключително значение за точното и навременно разпространение на информация в случаите на изчезнали деца. „От 2009 г. ГДБОП е контактна точка на Facebook за България. Работим по множество направления заедно, за да предпазим и защитим нашите деца. Уверени сме, че системата „AMBER Alert – изчезнало дете\" ще допринесе за това.\" – добави главен комисар Ивайло Спиридонов, директор на ГДБОП.", "date": "2018.01.29", "title": "Стартира програма за търсене на изчезнали деца"}
{"url": "http://standartnews.com/balgariya/i_ruse_i_varna_obyaviha_gripna_epidemiya_obnovena-367718.html", "text": "Грипна епидемия е обявена в област Русе. Това е решено на заседание на Регионалното оперативно бюро за борба с грипа и острите респираторни заболявания, състояло се днес, съобщи директорът на Регионалната здравна инспекция в крайдунавския град д-р Маргарита Николова. От утре до 2 февруари включително учениците ще бъдат в грипна ваканция. Децата ще влязат обратно в класните стаи на 7 февруари, тъй като имат и междусрочна ваканция. Анализът за миналата седмица показва, че болните от грип и остри респираторни заболявания са достигнали 246 на 10 000 души. Най-много са заболелите във възрастовата група между 5 и 14 години. От утре и РЗИ – Варна обявява грипна епидемия на територията на община Варна. Здравните власти са дали препоръка за преустановяване на учебните занятия за периода 30 януари – 6 февруари включително. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От РЗИ припомнят, че по време на грипна епидемия се прекратяват детските и женските консултации, свижданията и плановите операции в болниците, не се провеждат профилактични имунизации и реимунизации.", "date": "2018.01.29", "title": "И Русе и Варна обявиха грипна епидемия /ОБНОВЕНА/"}
{"url": "http://standartnews.com/balgariya/prof_gencho_nachev_spasi_zhena_sled_unikalna_operatsiya-367719.html", "text": "Проф. д-р Генчо Начев, дмн, извърши в Университетска болница „Св.Екатерина\" за първи път в България изключително сложна операция. Той спаси 44-годишна жена с много рядка диагноза – огромна аневризма (разширение) на ствола на лявата коронарна артерия, създаваща риск от образуване на съсиреци и запушване на клоновете на коронарната артерия при мигрирането им (емболизация). Последствията биха били масивен инфаркт с вероятност и за внезапна смърт. В световната литература са описани не повече от 50 такива случая. В условията на изкуствено кръвообращение и спиране на сърцето проф. Начев извърши изолиране на аневризмата от аортата и клоновете на лявата коронарна артерия чрез прошиване и поставяне на 3 бай-паса с използване на двете вътрешни гръдни артерии. Пациентката е добре и се подготвя за изписване.", "date": "2018.01.29", "title": "Проф. Генчо Начев спаси жена след уникална операция"}
{"url": "http://standartnews.com/balgariya/moskovski_nyama_da_podam_ostavka_zaradi_ultimatuma_na_bsp-367715.html", "text": "Оставката винаги си я нося в джоба и за мен никога не е представлявало проблем да си я подам, но не бих отговорил на този ултиматум, тъй като не мисля, че има основание да се отправят квалификации, които са неверни. Това каза в отговор на БСП министърът на транспорта Ивайло Московски. По-рано днес депутатът от БСП Георги Свиленски заплаши Московски с ултиматум. \"\"Даваме 24 часа на министър Ивайло Московски да освободи ръководството на БДЖ, ако не го направи - ще искаме неговата оставка\", заяви Свиленски. Пак по-рано днес е бил уволнен началникът на областния отдел на ДАИ в София заради това, че е подал сигнали за корупция, допълни Свиленски. В тази връзка от БСП поискаха оставката на разследвания за измама зам.-министър на транспорта Ангел Попов от квотата на Обединените патриоти. Московски призна, че за първи път в живота си днес вижда директора на областната инспекция на ДАИ. Тезата, че по времето на неговото управление в министерството били уволнени най-много инспектори на ДАИ за корупция, го удовлетворявала, защото показвала, че се бори с корупцията. Защо само при ГЕРБ арестуват, което означава, че няма политически чадър над тези хора, а при БСП няма, попита още транспортният министър. По повод 7-месечния му болничен вметна, че би се притеснявал да му повери ръководен пост, ако е толковн. Московски се чуди още как въпросният уволнен шеф не е санкционирал онези 12 изпитващ за корупция, които са били негови подчинени. Със сигурност единият болничен лист е фалшив, уточни министърът  на транспорта. Московски се зачуди как по време на дебатите по вота за корупция не е имало и една дума в сферата на транспорта, а изведнъж БСП се сеща а говори по въпроса седмица по-късно.", "date": "2018.01.29", "title": "Московски: Няма да подам оставка заради ултиматума на БСП"}
