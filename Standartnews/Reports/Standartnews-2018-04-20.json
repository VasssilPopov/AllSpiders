{"url": "http://standartnews.com/mneniya/tema_ot_denya_borisov_blagodarni_sme_na_rusiya_no_balgariya_e_es_i_nato-370656.html", "text": "В интервю за швейцарския \"Нойе Цюрихер цайтунг\" (НЦЦ) премиерът Бойко Борисов не оставя и грам съмнение относно западната принадлежност на България, но в същото време предупреждава, че не бива да се проявява прекалена твърдост спрямо Русия. \"Дойче веле\" подбира акценти от това интервю: На провокативния въпрос на НЦЦ дали е популист, след като от десетилетие насам налага своя личен отпечатък на властта в България, но в същото време обича да се дистанцира от политическата класа, Борисов отговаря отрицателно и добавя: „Аз съм човек, който иска да върши добрини за обществото.\" По-нататък премиерът отбелязва, че е радостен от постигнатото през последните години и споменава в тази връзка новите автомагистрали и метрото в София. \"Българите няма да забравят солидарността на Европа, с чиято помощ бяха изградени тези обекти\", уверява Борисов в интервюто. По-нататък премиерът обяснява, че опитът, придобит в бойните изкуства, му е бил от полза и в политиката. \"При каратето не става дума за насилие, а за съобразителност и ценности. Това ме превърна в борец за мир и определи моя политически стил - постоянен диалог и компромиси, докато намерим правилното решение\", казва Борисов. На въпрос на НЦЦ защо центрист като него управлява в съюз с отчасти десноекстремистки сили, Борисов отговаря: \"Такава беше волята на народа. А ние, в България, казваме: Глас народен - глас Божи!\" По-нататък Борисов пояснява, че естествените съюзници на ГЕРБ от десния спектър не са успели да влязат в парламента, а бившите комунисти и партията на турското малцинство са били напълно неприемливи като коалиционни партньори. \"През последната година показахме, че с \"Обединените патриоти\" се допълваме добре\", отбелязва още премиерът и дава за пример защитата на границата с Турция и овладяването на миграционната криза, както и повишаването на пенсиите и на разходите за образование. По-нататък в интервюто Борисов отговаря на въпрос за причините, довели до отказа на правителството да ратифицира Истанбулската конвенция. По думите на българския премиер този отказ се дължи на неконструктивното поведение на социалистите, които изкривили дебатите, насаждайки страх в обществото с твърдението, че става дума за въвеждане на „трети пол\". По този въпрос Борисов е категоричен: „Основните виновници (за нератифицирането на Конвенцията - бел.ред.) са социалистите и близкият до тях президент Румен Радев. Те са длъжни да обяснят защо защитават домашното насилие.\" \"България е ЕС, България е НАТО\" На въпрос къде позиционира България в конфликта между Запада и Русия, Борисов изтъква традиционните културни, исторически и религиозни връзки на страната с Русия. Според него е съвсем нормално да има чувство на благодарност за това, че хиляди руснаци са дали живота си за освобождаването на България от Османската империя. В същото време премиерът подчертава, че не може да има и грам съмнение относно западната принадлежност на страната: „Изобщо не става дума за избор между Русия и Запада: България е ЕС, България е НАТО. Историята, културата, бизнесът и традициите са едно, но западната ориентация е решение, което ние сме взели категорично\", заявява Борисов. На въпрос защо България, за разлика от повечето страни в ЕС, не експулсира руски дипломати във връзка с покушението срещу Сергей Скрипал, премиерът отговаря, че по-строги мерки срещу Русия би следвало да се приемат чак след като бъдат представени допълнителни доказателства за вината й. „Презумпцията за невиновност заема централно място в европейската ценностна система и в принципите на правовата държава\", казва Борисов и добавя, че никоя страна не бива да бъде осъждана, преди да се изясни дали наистина носи вина. Във връзка с българското европредседателство и стратегията на Еврокомисията за прием на страните от Западните Балкани Борисов обрисува следната визия: \"Това е най-бедният и най-изостаналият регион в цяла Европа. И затова искам Балканите да се превърнат в строителна площадка за важни инфраструктурни проекти, за транспортни коридори, които да свързват Азия и Европа, и да стимулират връзките между градове като София, Белград и Солун\", посочва Борисов и отчита като свой личен успех факта, че Западните Балкани отново са се превърнали в приоритетен регион.", "date": "2018.04.19", "title": "ТЕМА ОТ ДЕНЯ. Борисов: Благодарни сме на Русия, но България е ЕС и НАТО"}
{"url": "http://standartnews.com/mneniya/sds_si_sasipa_imidzha_trudno_shte_vleze_v_koalitsiya-370636.html", "text": "-Аз съм на принципа, че всеки е невинен до доказване на противното, но е много трудно да си представите, че това е само постановка. Представете си колко трябва да участват в тази постановка. И това ме кара да мисля, че има установено престъпление. Какъв точно е случаят и кой е виновен, ще каже съдът. Аз лично, в чисто човешки план, не се чувствах добре да гледам как я държат с часове тази жена по този начин с белезници на улицата. От друга страна обаче, ако обвиняемият не присъства при това изземване, спокойно може каже, че подкупът му е подхвърлен. Така или иначе работата отива на съд. Той е този, който ще каже. Да изчакаме дотогава. -Не, не може да се твърди такова нещо. Срещу работата на кметицата на „Младост\" е имало възражения и преди това. Обективен факт е, че е имало забавяне на някои преписки, но на какво се дължи това забавяне, съдът ще се произнесе. Доколкото разбирам по това дело има доста предварителна работа свършена. Не би трябвало компетентните органи да имат проблем да предадат делото на съд. Тъй като допускам, че ще има задържане на двете дами в досъдебното производство, добре е това да стане бързо. Обществото има право да получи отговор на всички въпроси, които се повдигат. Във всяка правова държава съдът е този, който казва кой е крив, кой е прав. -Аз съм дълбоко десен човек по своя политически произход и не може такива събития да ме радват. Това означава, че кризата там е много сериозна. Има поредни опити за обединение вдясно. За съжаление, при това положение, за СДС става все по-трудно да се присъедини към една обединена десница. Защото в края сметка това нещо много силно удря по престижа на партията. Това е недопустимо. Свикнали сме да гледаме подобни неща само в някои не толкова демократични държави. Случката е крайно неприятна, дори не ми се коментира. Това е недопустимо за цивилизована европейска държава.", "date": "2018.04.19", "title": "СДС си съсипа имиджа, трудно ще влезе в коалиция"}
{"url": "http://standartnews.com/regionalni/arestuvaha_shefa_na_politsiyata_v_rakovski-370654.html", "text": "Шефът на полицейското управление в Раковски Георги Илиев е арестуван при специализирана операция, съобщава Plovdiv.24. Той не е единственият задържан полицай, като по различни информации са арестувани още оперативни служители - по различни данни един, двама или трима. По първоначална информация арестуваните са разследвани за въоръжени грабежи и изнудване. От пресцентъра на пловдивската полиция не потвърдиха, но и не отрекоха информацията. Според TrafficNews.bg Георги Илиев и негов служител са арестувани още снощи. Служителите на реда са заподозрени, че за злоупотребили със служебно положение и са изнудвали местен жител. Престъпленията са били разкрити по време на разследването срещу пловдивските полицаи Петър Атанасов и Стефан Модев, които бяха арестувани за въоръжен грабеж на контрабандист. Последните двама бяха арестувани за кражба на акцизна стока от бус. В края на май 2017 двамата са нападнали Ерхан Хакков в склад на \"Кукленско шосе\", завързали са го с белезници и са взели цялата стока, която е била натоварена в буса му. След това го оставили завързан със свински опашки. Стоката била претоварена в буса на Борислав Борисов, който в следващите дни започнал да разпродава цигарите. При обиска в дома на Борисов са открити 12 пълни и 4 празни кашона с цигари от марката \"Бизнес Роялс\".", "date": "2018.04.19", "title": "Арестуваха шефа на полицията в Раковски"}
{"url": "http://standartnews.com/svyat/makedoniya_blagodari_za_podkrepata_na_balgarskoto_predsedatelstvo-370665.html", "text": "Министърът за Българското председателство на Съвета на ЕС Лиляна Павлова се срещна в София с делегация на Комисията по европейски въпроси на Събранието на Република Македония, ръководена от председателя на Комисията Артан Груби. Членовете на македонския парламент, представители на различни политически партии, заедно изразиха своята признателност към усилията на България да насърчи създаването на свързаност и насърчаване на европейската перспектива за държавите от Западните Балкани. „Благодарим ви за смелостта по време на вашето първо председателство на Съвета на ЕС да поставите една толкова важна и чувствителна тема като приоритет и да убедите Брюксел, че той трябва да стане общоевропейски\", каза председателят на Комисията Артан Груби. Той изрази мнението, че постигането на препоръката за започването на преговори за членство на Македония и Албания в ЕС, постигната преди часове, е изцяло заслуга на България. Народните представители от Събранието на Македония потвърдиха, че страната им никога не е била по-близо до това да уреди отношения си с всички съседи и че за първи път в тези исторически преговори те имат подкрепата на цялото обществото. „След подписването на Договора за приятелство, добросъседство и сътрудничество, в отношенията между нашите страни се случиха исторически събития и показахме как може да гледаме и вървим заедно напред\", каза министърът за Българското председателство Лиляна Павлова, съобщиха от пресцентъра на ресорното министерство. Тя подчерта, че волята на Македония за реформи и усилията, които полага да изпълни препоръките на ЕС е още един аргумент в полза на бъдещото членство. Двете страни бяха категорични, че държавите от Западните Балканите трябва да са единни и да се подкрепят в процеса на интеграция, защото това ги прави силни. Българският министър и македонските депутати се съгласиха още сътрудничеството да продължи с обмяната на опит, експерти и „научените уроци\" по пътя на членството и изравняване на различията между регионите.", "date": "2018.04.19", "title": "Македония благодари за подкрепата на българското председателство"}
{"url": "http://standartnews.com/mneniya/dvete_korei_i_sasht_mogat_da_stignat_do_miren_dogovor-370619.html", "text": "- Във фокуса на междукорейската среща на върха ще бъде полагането на основите за денуклеаризация и уреждане на мира на Корейския полуостров, както и за напредъка в междукорейските отношения, а не постигането на съгласие по множество теми. Предвид факта, че междукорейските отношения бяха прекъснати за дълго време, което доведе до влошаването им, за двамата лидери ще бъде от голямо значение изграждането на взаимно доверие чрез прям и открит диалог. В допълнение, срещата на върха между САЩ и Северна Корея ни дава безценна възможност да постигнем денуклеаризация, уреждане на мира на Корейския полуостров и отваряне на път към общо благоденствие в региона. След провеждането на междукорейската среща на върха и тази между САЩ и Северна Корея една след друга в рамките на два месеца, ще бъде възможно да се очакват последващи промени. Нашият успех ще доведе до драматичен обрат в световната история. Пълното ядрено разоръжаване на Корейския полуостров и уреждането на мира ще зависят от това дали ще съумеем да се възползваме от тази възможност. Ние успяхме да я създадем не по случайност – тя стана факт, само защото това е правилният път, по който трябва да поемем. Целият свят очаква мир, а не война; дипломатическо решение, а не военни действия. - Ако на Корейския полуостров има мир, ще има мир в Североизточна Азия; ако има мир в Североизточна Азия, ще бъде възможен мир в целия свят. Ако на Корейския полуостров, единственото разделено място в света, бъде установен траен мир, това би бил добър пример и ще окаже положителен ефект върху други страни с военни конфликти. - Поставяйки начало с Берлинската инициатива през юли 2017 г., правителството на Южна Корея предложи на Севера последователни политики и търсеше положителни отговори. Вероятно Северна Корея е схванала до известна степен същността на тези политики и затова е отговорила на предложението за междукорейски  разговори. Считаме, че има няколко причини, накарали лидера на Северна Корея Ким Чен-ун да приеме предложението за среща на върха между двете Кореи, а именно последователното изпращане на послания за продължаване на междукорейския диалог, както и ефектът на  засилените международни санкции и натиск върху Северна Корея. В тази връзка, намеренията на Северна Корея все още не са ни ясни, но ние ще използваме активно тази възможност, за да възстановим  междукорейските отношения и установим мир на Корейския полуостров като обмисляме развитието на различни възможности. - Най-голямата пречка за срещата на върха между двете Кореи е липсата на доверие. Изпълнението на споразуменията, постигнати чрез преговори, трябва да бъде предвидимо, но между двете Кореи липсва доверие. Правителството на Република Корея възнамерява да направи всичко възможно, за да се подготви за междукорейската среща на високо равнище така, че това да се превърне в първа стъпка за възстановяване на доверието между двете страни. По време на посещението на специалния ни пратеник в Северна Корея на 5 и 6 март не е поставяно изискване за спиране на съвместните военни учения между Корея и САЩ. В същото време от страна на Северна Корея бе проявено разбиране, че този въпрос трябва да бъде обсъден в процеса на разговорите за мира на Корейския полуостров и развитието на междукорейските отношения. Затова ние не считаме, че този въпрос може да бъде причина за отлагане на срещата на върха в последния момент. - Съюзът между Република Корея и САЩ е в основата на дипломатическата политика и политиката за сигурност на Южна Корея и е опора за мира и стабилността на Корейския полуостров. На базата на изградената между Южна Корея и Съединените щати съвместна непоколебима военна защита, двете страни ще си сътрудничат тясно в процеса на обсъждане на отказа от ядрени оръжия и уреждането на мира на Корейския полуостров, включително чрез междукорейски преговори и диалог между Северна Корея и Съединените щати. - Когато пратениците на Република Корея посетиха Северна Корея в началото на март, Пхенян изрази ангажимента си към денуклеаризация на Корейския полуостров, заявявайки, че няма причина да притежава ядрени оръжия, ако военните заплахи срещу тях бъдат отстранени и безопасността на режима гарантирана. Разбираме какво имат предвид. - Ще цитирам изказване на нашия президент Мун Дже-ин от 6 юли 2017 г., направено в Берлин: \"Моето правителство ще следва непрекъснато неполитически проекти за обмен и сътрудничество, като ги разглежда отделно от политическата и военната ситуация. Проектите за обмен и сътрудничество между Южна и Северна Корея са процес на изцеление на раните и постигане на помирение между всички страни на Корейския полуостров, както и усилия за изграждане на мир отвътре. На базата на този принцип, насърчаваме междукорейския обмен и имаме няколко примера като участието на спортистите, гостуването на група за сценични изкуства и демострационен екип по таекуондо от Северна Корея на  Зимните олимпийски игри PyeongChang 2018. - Въпросът за подписването на мирно споразумение между Южна и Северна Корея и САЩ не е разглеждан. Но все пак, ако двете Кореи и САЩ си сътрудничат тясно и при една безупречна подготовка, няма причина да не постигнем това. - Тъй като историята на Корейския полуостров на разделение и обединение се повтаря, вярваме, че един ден обединението между двете Кореи ще се случи. Изрично заявихме волята си да изградим \"Корейски полуостров на съвместното благоденствие\", където Юга и Севера взаимно се  уважават и си сътрудничат, като нашата позиция определяме като позиция на \"3-те нета\" : не желаем колапса на Севера, не преследваме обединение чрез поглъщане, както и обединение, постигнато с изкуствени средства. Корейски полуостров, на който е установен истински мир и благоденствие, може да бъде постигнат само когато Южна и Северна Корея прегърнат различията си и си сътрудничат в името на общия интерес. Ние се стремим да възстановим междукорейските отношения и да установим мир на полуострова чрез възобновяване на междукорейския диалог и чрез разширяване на обмена на базата на взаимното уважение. Чрез всички тези усилия искаме да осъществим мирно обединение, основано на взаимното съгласие.", "date": "2018.04.19", "title": "Двете Кореи и САЩ могат да стигнат до мирен договор"}
{"url": "http://standartnews.com/biznes/balgarski_ministri_se_vklyuchiha_vav_forum_za_chistata_energiya-370659.html", "text": "Вицепремиерът Томислав Дончев и министърът на енергетиката  Теменужка Петкова се включиха в конференцията на високо ниво \"Чиста енергия за всички европейци - пътят напред\". Форумът е част от събитията на Българското председателство на Съвета на ЕС. Да говорим днес, в ХХІ век, за индустриална революция е безкрайно неактуално. Това е термин от ХІХ век. Би трябвало да говорим за постиндустриална революция и за ползване на чиста енергия и опазването на околната среда. Това дава възможност за поддържане на безконфликтното съжителство с природата дълго време, каза пред участниците във форума Томислав Дончев. Голямата заблуда е свързването на екологичните изисквания като спирачка на растежа - това е грешна парадигма. Това е единственият възможен път на растежа оттук нататък, смята вицепремиерът. Тук, в България, често се чува един призив към политиците - \"стига сте говорили, свършете някаква работа най-после\". По темата за чиста енергия искам обаче да реабилитирам говоренето, защото имаме нужда от дискусия и различни гледни точки, посочи Дончев. Дискусията е нужна и защото темата не е ограничена в рамките на една страна или дори само в Европа, а защото опазването на природата и промяната на климата са световен проблем, уточни той. Личният ми опит сочи, че мерките и политиките, които са без законодателен фундамент имат бъдеще, и същевременно е нужно за тях да има естествена икономическа логика и широка обществена подкрепа, каза Дончев. Само преди два месеца председателят на ЕК Жан-Клод Юнкер представи амбициозна програма за присъединяване на Западните балкани към ЕС. В нея той посочи енергията като тема за сътрудничество, каза еврокомисарят по климат и енергетика Мигел Ариас Канете. Подобряването на свързаността със Западните Балканите е политически приоритет, а и ще насърчи икономическия растеж, добави той. В наши ръце е да протегнем ръце към огромните преимущества на прехода към чиста енергия. Увеличавайки амбициите си трябва да сме сигурни, че нито един район в Европа не изостава по тази тема, включително и страните от Западните Балкани, посочи той. Недостатъчната интеграция на европейския пазар е пречка за достигане на всички ползи от ползването на чиста енергия, добави еврокомисарят. Липсата на диверсификация на източниците и на маршрутите на енергия, оставят Западните Балкани беззащитни при евентуална криза, каза Канете. По-голямата диверсификация при доставките на природен газ от Централна към Югоизточна Европа ще осигури надеждна енергия за всички граждани, добави той. Регионалното сътрудничество ще ни позволи да се справим с предизвикателствата, пред които са изправени Западните Балкани при преход към ползване на чиста енергия. Това сътрудничество трябва да бъде подсилено от сближаване на регулаторната рамка на ЕС и на страните от Западните Балкани, подчерта той. За Българското председателство на Съвета на ЕС е изключително важно да обсъдим законодателния пакет \"Чиста енергия за всички европейци\", каза министърът на енергетиката Теменужка Петкова. Искаме да чуем мнението на нашите приятели от Западните Балкани за прехода към нисковъглеродна икономика, за диверсифициране на маршрутите, което пък ще доведе до конкурентни цени на енергията, каза Петкова. Един от най-важните проекти на изграждането на интерконекторната връзка за природен газ Гърция - България. Сътрудничеството ни с Азербайджан пък ни позволява да намерим алтернативен източник на синьо гориво. Работим по газови връзки на България със Сърбия и с Турция, проучва се възможността за подобна връзка и с Македония, добави министър Петкова.", "date": "2018.04.19", "title": "Български министри се включиха във форум за чистата енергия"}
{"url": "http://standartnews.com/svyat/bryuksel_sreshtata_v_sofiya_e_mnogo_vazhna_za_badeshteto_na_balkanite-370651.html", "text": "Предстоящата през май среща в София между държавните и правителствените ръководители на държавите от ЕС и от Западните Балкани е много важна за бъдещето на Балканите, заяви днес говорител на Европейската комисия. В отговор на въпроси той уточни, че поканите за участие вече са изпратени. ЕК засега не съобщава списъка с участниците в срещата, предаде БТА. Заедно със Съвета на ЕС и с българското председателство работим за успеха на тази среща, добави говорителят. Заседанието в София е насрочено за 16-17 май.", "date": "2018.04.19", "title": "Брюксел: Срещата в София е много важна за бъдещето на Балканите"}
{"url": "http://standartnews.com/sport/mvr_i_mms_boryat_futbolnite_huligani_s_obshta_strategiya-370655.html", "text": "Министърът на младежта и спорта Красен Кралев, главният секретар на МВР главен комисар Младен Маринов, директорът на СДВР Ивайло Иванов и зам.-директорът на СДВР Антон Златанов проведоха работна среща. Темата на разговора бе изготвянето на обща стратегия между МВР и ММС срещу вандализма по време на футболни мачове. Спортният министър и представителите на МВР бяха категорични, че затварянето на стадиони и лишаването от домакинства на футболни клубове не е решението на проблема с футболното хулиганство, което води до тежки инциденти. Първата крачка, която ще бъде предприета е, че МВР ще изготви препоръки към ММС, които ще осигурят засилване на контрола на достъпа и персонализация на лицата, които имат достъп до футболните събития. Следващата стъпка, която цели да осигури спокойствието на стадионите, ще бъде организирането на работна група между представители на МВР, ММС, БФС и двете парламентарни комисии – Комисията по въпросите на децата, младежта и спорта и Комисията по вътрешна сигурност и обществен ред. Целта на работната група ще бъде изработване на ефективни законодателни промени, които да доведат до засилване на личната отговорност. Ще бъдат изготвени промени в Наредбата за лицензиране на стадионите и спортните съоръжения и в Закона за опазване на обществения ред при провеждането на спортни мероприятия. Първата стъпка, около която се обединиха МВР и ММС, е Националният стадион \"Васил Левски\" да бъде оборудван изцяло със система за контрол на достъпа, за да може да поеме основните рискови футболни срещи. Първата работна среща между, МВР, ММС, БФС и представители на двете парламентарни комисии ще се проведе утре.", "date": "2018.04.19", "title": "МВР и ММС борят футболните хулигани с обща стратегия"}
{"url": "http://standartnews.com/svyat/dvete_korei_i_sasht_mogat_da_stignat_do_miren_dogovor-370619.html", "text": "- Във фокуса на междукорейската среща на върха ще бъде полагането на основите за денуклеаризация и уреждане на мира на Корейския полуостров, както и за напредъка в междукорейските отношения, а не постигането на съгласие по множество теми. Предвид факта, че междукорейските отношения бяха прекъснати за дълго време, което доведе до влошаването им, за двамата лидери ще бъде от голямо значение изграждането на взаимно доверие чрез прям и открит диалог. В допълнение, срещата на върха между САЩ и Северна Корея ни дава безценна възможност да постигнем денуклеаризация, уреждане на мира на Корейския полуостров и отваряне на път към общо благоденствие в региона. След провеждането на междукорейската среща на върха и тази между САЩ и Северна Корея една след друга в рамките на два месеца, ще бъде възможно да се очакват последващи промени. Нашият успех ще доведе до драматичен обрат в световната история. Пълното ядрено разоръжаване на Корейския полуостров и уреждането на мира ще зависят от това дали ще съумеем да се възползваме от тази възможност. Ние успяхме да я създадем не по случайност – тя стана факт, само защото това е правилният път, по който трябва да поемем. Целият свят очаква мир, а не война; дипломатическо решение, а не военни действия. - Ако на Корейския полуостров има мир, ще има мир в Североизточна Азия; ако има мир в Североизточна Азия, ще бъде възможен мир в целия свят. Ако на Корейския полуостров, единственото разделено място в света, бъде установен траен мир, това би бил добър пример и ще окаже положителен ефект върху други страни с военни конфликти. - Поставяйки начало с Берлинската инициатива през юли 2017 г., правителството на Южна Корея предложи на Севера последователни политики и търсеше положителни отговори. Вероятно Северна Корея е схванала до известна степен същността на тези политики и затова е отговорила на предложението за междукорейски  разговори. Считаме, че има няколко причини, накарали лидера на Северна Корея Ким Чен-ун да приеме предложението за среща на върха между двете Кореи, а именно последователното изпращане на послания за продължаване на междукорейския диалог, както и ефектът на  засилените международни санкции и натиск върху Северна Корея. В тази връзка, намеренията на Северна Корея все още не са ни ясни, но ние ще използваме активно тази възможност, за да възстановим  междукорейските отношения и установим мир на Корейския полуостров като обмисляме развитието на различни възможности. - Най-голямата пречка за срещата на върха между двете Кореи е липсата на доверие. Изпълнението на споразуменията, постигнати чрез преговори, трябва да бъде предвидимо, но между двете Кореи липсва доверие. Правителството на Република Корея възнамерява да направи всичко възможно, за да се подготви за междукорейската среща на високо равнище така, че това да се превърне в първа стъпка за възстановяване на доверието между двете страни. По време на посещението на специалния ни пратеник в Северна Корея на 5 и 6 март не е поставяно изискване за спиране на съвместните военни учения между Корея и САЩ. В същото време от страна на Северна Корея бе проявено разбиране, че този въпрос трябва да бъде обсъден в процеса на разговорите за мира на Корейския полуостров и развитието на междукорейските отношения. Затова ние не считаме, че този въпрос може да бъде причина за отлагане на срещата на върха в последния момент. - Съюзът между Република Корея и САЩ е в основата на дипломатическата политика и политиката за сигурност на Южна Корея и е опора за мира и стабилността на Корейския полуостров. На базата на изградената между Южна Корея и Съединените щати съвместна непоколебима военна защита, двете страни ще си сътрудничат тясно в процеса на обсъждане на отказа от ядрени оръжия и уреждането на мира на Корейския полуостров, включително чрез междукорейски преговори и диалог между Северна Корея и Съединените щати. - Когато пратениците на Република Корея посетиха Северна Корея в началото на март, Пхенян изрази ангажимента си към денуклеаризация на Корейския полуостров, заявявайки, че няма причина да притежава ядрени оръжия, ако военните заплахи срещу тях бъдат отстранени и безопасността на режима гарантирана. Разбираме какво имат предвид. - Ще цитирам изказване на нашия президент Мун Дже-ин от 6 юли 2017 г., направено в Берлин: \"Моето правителство ще следва непрекъснато неполитически проекти за обмен и сътрудничество, като ги разглежда отделно от политическата и военната ситуация. Проектите за обмен и сътрудничество между Южна и Северна Корея са процес на изцеление на раните и постигане на помирение между всички страни на Корейския полуостров, както и усилия за изграждане на мир отвътре. На базата на този принцип, насърчаваме междукорейския обмен и имаме няколко примера като участието на спортистите, гостуването на група за сценични изкуства и демострационен екип по таекуондо от Северна Корея на  Зимните олимпийски игри PyeongChang 2018. - Въпросът за подписването на мирно споразумение между Южна и Северна Корея и САЩ не е разглеждан. Но все пак, ако двете Кореи и САЩ си сътрудничат тясно и при една безупречна подготовка, няма причина да не постигнем това. - Тъй като историята на Корейския полуостров на разделение и обединение се повтаря, вярваме, че един ден обединението между двете Кореи ще се случи. Изрично заявихме волята си да изградим \"Корейски полуостров на съвместното благоденствие\", където Юга и Севера взаимно се  уважават и си сътрудничат, като нашата позиция определяме като позиция на \"3-те нета\" : не желаем колапса на Севера, не преследваме обединение чрез поглъщане, както и обединение, постигнато с изкуствени средства. Корейски полуостров, на който е установен истински мир и благоденствие, може да бъде постигнат само когато Южна и Северна Корея прегърнат различията си и си сътрудничат в името на общия интерес. Ние се стремим да възстановим междукорейските отношения и да установим мир на полуострова чрез възобновяване на междукорейския диалог и чрез разширяване на обмена на базата на взаимното уважение. Чрез всички тези усилия искаме да осъществим мирно обединение, основано на взаимното съгласие.", "date": "2018.04.19", "title": "Двете Кореи и САЩ могат да стигнат до мирен договор"}
{"url": "http://standartnews.com/mneniya/mladite_romi_byagat_ot_getoto-370667.html", "text": "- Отговорът на тези въпроси е в компетенциите и финансовите възможности на родителите на нашите деца. Част от тях нямат добри финансови възможности, затова и предпочитат да оставят детето си в квартала. В същото време тази десегрегация, за която се говори, и в момента е факт в нашия квартал. Има дечица, чиито родители предпочитат да ги запишат още от детската градина в българската част на „Филиповци\"  или направо в „Люлин\". След това продължават и да ходят на училище там. Все по-често младите хора, след като завършат, избират да се изнесат от квартала и да осигурят по-добро бъдеще на децата си, ако е възможно. Моето лично притеснение дори е, че училището може да се обезлюди,  много от тях емигрират в чужбина. Отиват в Англия, Германия, Франция, работят в павилиони за дюнери или строителни фирми. От година училището ни е напуснато от над 100 деца, а седмокласниците, които ще завършат тази година, са едва 43-ма. Не ме питайте колко деца са напуснали само от януари досега. А има и друг проблем – по-младите семейства в квартала вече далеч не раждат много деца. Ограничават се с 1-2, за да могат да се грижат за тях и да им осигурят по-голям комфорт. Наистина много се грижат за децата си. - Много ми е трудно да кажа, защото не поддържам контакти с всички. Но от тези сто заминали вероятно поне 30 учат. Тези, с които продължаваме да общуваме, разказват, че децата им учат там. В чужбина замина например снахата на чистачката ни с цялото семейство, децата посещават училище там. Други дечица от махалата отидоха в Англия, също учат. Иска ми се да вярвам, че повечето от децата продължават да се обучават. Ние много си ги обичаме и се надяваме да намерят по-добра реализация навън. Защото тук за мнозина от тях е трудно, не успяват да намерят работа. Или са на минималните заплати - Условията, учебните програми, цензът на преподавателите в училище – всичко е на едно ниво с другите училища в района. - Нямам информация за такива, които не са записани, но открихме ученици, които са отпаднали. Екипите са им обяснили, че могат да бъдат глобени или лишени от детски надбавки, и успяха да върнат децата. Аз се радвам, че във всеки момент, когато подам сигнал до кмета на общината или Агенция за закрила на детето за отпаднали деца, те веднага се намесват, разясняват им последствията и децата се връщат. - Интересът към учебните предмети зависи изцяло от индивидуалните предпочитания на учениците. Резултатите в 7-ми клас са между среден и добър. От тези 43 в седми клас вероятно някои ще повторят, но повечето ще продължат в гимназия. - Продължават образованието си в ПГСС Бузема, ПГ по текстил и кожени изделия, ПГ по фризьорство и козметика „Княгиня Евдокия\", ПГЖПТ „Никола Корчев\", ПГТ „Алеко Константинов. Между другото, всички учители там много хвалят нашите ученици, твърдят, че са много отзивчиви и възпитани. И искрено искат да си намерят работа. - Да, но единици. - Някои по специалността, а за други нямам информация. - Определено – да. Най-често вече се женят след завършване на основно образование. - Не само уважание, но и любов /но и ние към тях/. А родителите държат децата им да учат. - Свързани са с модата, изобразителното изкуство, футбола, волейбола, готварството, информационните технологии. Имаме както групи с обучителни затруднения, така и по интереси. Учениците се включват в групите с голямо желание и интерес. Между другото, положително е това, че отнетите детски надбавки на родители, които не пращат децата си в училище, накрая отново постъпват в училищния бюджет. С тези пари учителите по български и математика дават допълнителни консултации на учениците. За мен много важен и е един друг проект - „Нов шанс за успех\", по който ограмотяваме възрастни хора. В момента имаме три групи от хора над 18 години, които учат в класове от първи до четвърти. Много от тях се запалиха да получат образователен ценз и от догодина имаме готовност да направим и три групи петокласници над 18-годишна възраст. Имаме и доста деца над 16, които не са получили дори начално образование. Тях записваме допълнително в самостоятелна форма. - Вече имаме няколко подадени заявления, но при нас никога няма опашки. Винаги е било изключително спокойно, без напрежение. Най-голяма активност при записването е между 1 и  15 септември. Просто деца и родители си знаят, че това е тяхното училище, то ги чака.", "date": "2018.04.19", "title": "Младите роми бягат от гетото"}
{"url": "http://standartnews.com/svyat/tema_ot_denya_karanikolov_biznes_klimatat_se_podobryava-370663.html", "text": "Бизнес климатът у нас се подобрява, като  през март 2018 г. общият показател се повишава с 0.7% спрямо февруари 2018 г. Това заяви министърът на икономиката Емил Караниколов при откриването на икономически форум под патронажа на вицепремиера Валери Симеонов. Все повече компании, чуждестранни и български, разширяват предприятията и производствата си в България, посочи Караниколов. Стабилното икономическо развитие и позитивната динамика в основните макроикономически показатели е основният фактор за забележителните успехи и на пазара на труда, смята той. Това доведе до понижение на безработицата и повишаване производителността на труда, която по данни на Евростат е нараснала с 1.7% през 2017 г., отчете Караниколов. Голяма част от новите работни места са в сектори с висока добавена стойност, допълни той. Цифровата трансформация или т.нар. Индустрия 4.0 ще доведе до създаване на по-високопродуктивни работни места и по-добър стандарт, обясни министърът. За да извлечем максимална полза от цифровата трансформация са необходими значителни инвестиции за преквалификация на работната сила в специалности, които генерират висока добавена стойност, завърши Емил Караниколов.", "date": "2018.04.19", "title": "ТЕМА ОТ ДЕНЯ. Караниколов: Бизнес климатът се подобрява"}
{"url": "http://standartnews.com/sport/atleti_ot_15_darzhavi_idvat_za_maratona_vav_varna-370647.html", "text": "Атлети от 15 държави ще стартират във Варненския маратон тази година. В морската столица ще видим елитни атлети с резултати от световна величина във визитките си. Третото издание на проявата е насрочено за 13 май със старт в 9.30 пред сградата на Операта на площад Независимост. Там по традиция около стар-финалната зона ще бъде организиран спортен празник, където всеки ще може да се включи в различни активности и ще участва в томбола с много награди (колела, раници, топки, спортна екипировка и др.) Основен партньор при организацията на спортният празник са деца от ВТГ „Г. С. Раковски\" от клуб „Управление в спорта\", които допринесоха за изготвяна не сценария със своите идеи и ще помагат в реализирането на празничните събития на пл. Независимост\". Наред с това, ще има една награда за училище с най-масово участие в дистанцията 2 км, оборудването за бадминтон е осигурено от Русе Спорт. Другият интересен бонус се дава от Спортен комплекс AquaLife (Кранево), който ще награди българката и българина с най-предно класиране в дистанцията 42.195 км с ваучери за уикенд в комплекса. Много стилни са новите възпоменателни медали, които ще бъдат връчени на финиширалите във всички дистанции без масовия градски крос на 2 км. Отличията са произведени в Сърбия и ще бъдат уникален спомен за участието в Маратон Варна. В новото лицензирано трасе за първи път е включен и полумаратон. Промените са в две от дистанциите, като сега участниците имат следния избор: - 2 км градски крос (без възрастови ограничения) – със стартови номера с черни цифри - 10.5 км една обиколка (без възрастови ограничения) – номера със зелени цифри - 21 км полумаратон две обиколки (без възрастови ограничения) – номера със сини цифри - 42.195 км маратон четири обиколки (право на участие имат само навършилите 18 години към деня на състезанието) – номера с червени цифри. Състезатели с картотека за 2017 г. към БФЛА са освободени от такса участие за дистанцията 42.195 км. Контролното време за класическия маратон си остава 5 часа, подкрепителни и освежителни пунктове ще бъдат изградени на всеки 5 км и на старт/финала според изисквания на ИААФ. На пл. Независимост ще бъде изграден информационен център с работно време от 06:30 до 09:00 часа, като стартови номера за дистанции 42 км и 21 км няма да бъдат раздавани в деня на състезанието. Сроковете и начините за регистрация, както и условията за участие могат да се видят в интернет страницата на маратона, в която онлайн формулярите са отворени и приемат заявки : http://marathonvarna42km.com/. Атрактивният общ награден фонд отново е 49 000 лв., разпределен в 44 индивидуални награди, съобщават организаторите от Община Варна. За победителите в класическия маратон са предвидени по 8000 лв. при мъжете и при жените, което отново със сигурност ще привлече елитни маратонци от водещи световни школи и е предпоставка за нови рекорди и върхови постижения. Парични премии има и за призьорите в останалите  дистанции без градския крос, където обаче са подготвени много награди: спортни сакове, анцузи, шапки и др. Можете да се включите и като доброволец, организаторите набират желаещи да помогнат по обезпечаване на трасето, обща работа в базата, както и подготовка преди деня на старта – раздаване на листовки и подпомагане на записването. Записването на кандидатите ще е до 8 май чрез формуляр или чрез обаждане на телефона, предоставен в специалната секция на сайта на маратон Варна. Маратон Варна отново е част от получилата вече огромна популярност атлетическа верига под мотото „Бягането като начин на живот\". Поредицата от маратони стартира на 1 април в Стара Загора и ще завърши есента с Wizz Air София Маратон на 14 октомври. Тази година нов регламент улеснява печеленето на 20-хилядния джакпот.", "date": "2018.04.19", "title": "Атлети от 15 държави идват за маратона във Варна"}
{"url": "http://standartnews.com/svyat/sasht_podkrepiha_makedoniya_za_es_i_nato-370664.html", "text": "Държавният департамент на САЩ безрезервно подкрепя евроатлантическото бъдеще на Македония, след като страната получи препоръка от Европейската комисия за започване на преговори за членство в Европейския съюз. На въпрос как Вашингтон оценява усилията на новото македонско правителство за по-дълбоки реформи и демократизация на обществото, Държавният департамент заяви, че Съединените щати продължават да работят с Македония по тези предизвикателства. \"Работим с правителството за осъществяването на съдебните реформи и върховенството на закона, свободата на медиите и отговорното управление. Съединените щати остават верен приятел и партньор на Македония и подкрепяме евроатлантическото бъдеще на страната\", съобщи Държавният департамент. В същото време Вашингтон подкрепя силно и подновените разговори под егидата на ООН по спора за името на Македония и очакват разрешаването на тази дългогодишна причина за раздори между Гърция и Македония. \"Насърчаваме двете страни да демонстрират необходимата гъвкавост и креативност, за да намерят взаимно приемливо решение в интерес на сигурността, икономическото развитие и мира в региона\", се казва в изявление на Държавния департамент.", "date": "2018.04.19", "title": "САЩ подкрепиха Македония за ЕС и НАТО"}
{"url": "http://standartnews.com/sport/obrat_za_grigor_na_mastarsa_v_monte_karlo-370658.html", "text": "Световният номер 5 Григор Димитров трябваше отново да осъществява обрат, за да постигне 11-ата в кариерата си победа в тенис турнира от сериите \"Мастърс\" в Монте Карло. Българинът срази с 3:6, 6:4, 6:4 за 2 часа и 24 минути игра 40-ия в световната ранглиста, но играещ солидно на клей, Филип Колшрайбер. Така хасковлията стигна за трети път (след 2013 и 2015 година) 1/4-финалите в Княжеството, където ще срещне Давид Гофен, с когото пък са на същата фаза в турнира на двойки като тандем. Също така за първи път от Истанбул 2016-а Димитров стига до последните осем на клей, а с днешната победа прибави 135 точки към актива си за световната ранглиста, защото миналия сезон отпадна още при първото си препятствие (Ян-Ленард Щруф). Активът на българина е 4770, а при евентуален нов успех срещу Гофен, може да се придвижи на четвърта позиция, в зависимост от представянето и на Марин", "date": "2018.04.19", "title": "Обрат за Григор на Мастърса в Монте Карло"}
{"url": "http://standartnews.com/balgariya/mladite_romi_byagat_ot_getoto-370667.html", "text": "- Отговорът на тези въпроси е в компетенциите и финансовите възможности на родителите на нашите деца. Част от тях нямат добри финансови възможности, затова и предпочитат да оставят детето си в квартала. В същото време тази десегрегация, за която се говори, и в момента е факт в нашия квартал. Има дечица, чиито родители предпочитат да ги запишат още от детската градина в българската част на „Филиповци\"  или направо в „Люлин\". След това продължават и да ходят на училище там. Все по-често младите хора, след като завършат, избират да се изнесат от квартала и да осигурят по-добро бъдеще на децата си, ако е възможно. Моето лично притеснение дори е, че училището може да се обезлюди,  много от тях емигрират в чужбина. Отиват в Англия, Германия, Франция, работят в павилиони за дюнери или строителни фирми. От година училището ни е напуснато от над 100 деца, а седмокласниците, които ще завършат тази година, са едва 43-ма. Не ме питайте колко деца са напуснали само от януари досега. А има и друг проблем – по-младите семейства в квартала вече далеч не раждат много деца. Ограничават се с 1-2, за да могат да се грижат за тях и да им осигурят по-голям комфорт. Наистина много се грижат за децата си. - Много ми е трудно да кажа, защото не поддържам контакти с всички. Но от тези сто заминали вероятно поне 30 учат. Тези, с които продължаваме да общуваме, разказват, че децата им учат там. В чужбина замина например снахата на чистачката ни с цялото семейство, децата посещават училище там. Други дечица от махалата отидоха в Англия, също учат. Иска ми се да вярвам, че повечето от децата продължават да се обучават. Ние много си ги обичаме и се надяваме да намерят по-добра реализация навън. Защото тук за мнозина от тях е трудно, не успяват да намерят работа. Или са на минималните заплати - Условията, учебните програми, цензът на преподавателите в училище – всичко е на едно ниво с другите училища в района. - Нямам информация за такива, които не са записани, но открихме ученици, които са отпаднали. Екипите са им обяснили, че могат да бъдат глобени или лишени от детски надбавки, и успяха да върнат децата. Аз се радвам, че във всеки момент, когато подам сигнал до кмета на общината или Агенция за закрила на детето за отпаднали деца, те веднага се намесват, разясняват им последствията и децата се връщат. - Интересът към учебните предмети зависи изцяло от индивидуалните предпочитания на учениците. Резултатите в 7-ми клас са между среден и добър. От тези 43 в седми клас вероятно някои ще повторят, но повечето ще продължат в гимназия. - Продължават образованието си в ПГСС Бузема, ПГ по текстил и кожени изделия, ПГ по фризьорство и козметика „Княгиня Евдокия\", ПГЖПТ „Никола Корчев\", ПГТ „Алеко Константинов. Между другото, всички учители там много хвалят нашите ученици, твърдят, че са много отзивчиви и възпитани. И искрено искат да си намерят работа. - Да, но единици. - Някои по специалността, а за други нямам информация. - Определено – да. Най-често вече се женят след завършване на основно образование. - Не само уважание, но и любов /но и ние към тях/. А родителите държат децата им да учат. - Свързани са с модата, изобразителното изкуство, футбола, волейбола, готварството, информационните технологии. Имаме както групи с обучителни затруднения, така и по интереси. Учениците се включват в групите с голямо желание и интерес. Между другото, положително е това, че отнетите детски надбавки на родители, които не пращат децата си в училище, накрая отново постъпват в училищния бюджет. С тези пари учителите по български и математика дават допълнителни консултации на учениците. За мен много важен и е един друг проект - „Нов шанс за успех\", по който ограмотяваме възрастни хора. В момента имаме три групи от хора над 18 години, които учат в класове от първи до четвърти. Много от тях се запалиха да получат образователен ценз и от догодина имаме готовност да направим и три групи петокласници над 18-годишна възраст. Имаме и доста деца над 16, които не са получили дори начално образование. Тях записваме допълнително в самостоятелна форма. - Вече имаме няколко подадени заявления, но при нас никога няма опашки. Винаги е било изключително спокойно, без напрежение. Най-голяма активност при записването е между 1 и  15 септември. Просто деца и родители си знаят, че това е тяхното училище, то ги чака.", "date": "2018.04.19", "title": "Младите роми бягат от гетото"}
{"url": "http://standartnews.com/balgariya/digitalizirame_obrazovatelnata_sistema_s_evropari-370653.html", "text": "Министерството на образованието и науката започва голям проект за дигитализация, финансиран от ОП \"Наука и образование за интелигентен растеж\", съобщи пред журналисти министърът на образованието и науката Красимир Вълчев на конференцията \"Educate to create: от дигитални ползватели към дигитални създатели\". Той обясни, че по проекта ще има дейности за създаването на достъпно електронно образователно съдържание, за обучение по компютърно моделиране и програмиране от най-ранна възраст, и за обучение на учителите. Първата дейност е за създаването на отворено образователно съдържание, като учителите и учениците ще създават образователни ресурси, които да могат да се ползват от всички. Учителите ще получат заплащане за това, сега има много образователни ресурси, които са с платен достъп, има и с безплатен достъп, но не съответстват на всички уроци и на всички учебни програми, обясни министър Вълчев. Той каза, че трябва \"да се разшири\" обучението по информатика, по програмиране и по компютърно моделиране, като от идната учебна година от трети клас ще има задължителен учебен предмет \"Компютърно моделиране\". Той ще се учи в трети и четвърти клас, а в пети клас ще премине в \"Информатика\", която се изучава до 11-и или 12-и клас, според профила на училището. В края на проекта ще имаме предложение за променени в учебни програми, които да включват базови умения за компютърно моделиране още от първи клас, заяви образователният министър. Вълчев информира, че в дейностите по интереси ще има допълнителни обучения по компютърно програмиране, но не само в гимназиалния етап, което вече е направено по националната програма \"Старт за ИТ кариера\", но и от първи до седми клас. Третата дейност по проекта ще е за обучения на учителите, защото не може да имаме ученици - дигитални създатели, без да имаме хора, които да ги създадат, отбеляза министър Вълчев.", "date": "2018.04.19", "title": "Дигитализираме образователната система с европари"}
{"url": "http://standartnews.com/balgariya/pusnaha_shofyorkata_pomela_10_koli__plachela_bila_dobro_dete-370646.html", "text": "Гаранция от 20 хиляди лева постанови Пловдивският съд за 21-годишната шофьорка, която помете 10 паркирани коли. Габриела Медаров бе пусната срещу съответната гаранция, след като се разплака в съдебната зала и обяви, че \"съжалява и не издържа в ареста\". \"Изключително много съжалявам и се благодаря на Господ, че нямаше жертви. Никога няма да се кача на кола, дори и да ми дадат книжката. Искам при семейството си, много ми е тежко в ареста\", обяви пред съда 21-годишното момиче, цитирано от bTV. Нейният адвокат поясни, че тя е с в нервен срив и не спира да плаче в килията. Инцидентът стана на 15 април около 6 часа сутринта на ул. \"Македония\" в Пловдив. обвиняемата Габриела, управлявала джип \"БМB Х-5\", с който е ударила 10 паркирани автомобила. Тя е правоспособен водач със стаж от 2 години. Тя бе хваната в дома си. След като е извършена проверка е било установено, че тя е употребила канабис и алкохол, като е засечена с 1,38 промила. Обяснението ѝ е че се е качила пияна зад волана било, защото нямала пари за такси, а марихуаната я е пушила след катастрофата, за се успокои. Пред съда стана ясно Медарова се опитала да натопи майка си, че тя е управлявала джипа, но впоследствие си признала вината. Тя твърди, че не е бягала от местопроизшествието, а просто за 10 минути отишла до дома си. Родителите на Медарова бяха категорични, че ще съберат 20 хиляди лева, за да освободят дъщеря си от ареста. По думите им тя била добро дете, не пиела и не ползвала наркотици. Срещу Габриела има повдигнати три обвинения, като за едно от тях тя може да получи до 3 години лишаване от свобода. Нанесените от нея щети се оценяват на 40 хиляди лева.", "date": "2018.04.19", "title": "Пуснаха шофьорката, помела 10 коли - плачела, била \"добро дете\"..."}
{"url": "http://standartnews.com/balgariya/mlad_stolichanin_se_samoubi_sas_skok_ot_8iya_etazh-370645.html", "text": "Млад мъж се самоуби в София. Трагедията се е разиграла около 7 часа тази сутрин в комплекс \"Цариградски\", съобщава stolica.bg. Сигналът е подаден от очевидци, като засега не е ясно какво е предизвикало младежа да стигне до фаталното решение По неофициална за момента информация момчето е било на 24 години. Хвърлил се е от 8-ия етаж на една от жилищните кооперации, които се намират в комплекса. Тялото на загиналия млад мъж вече е преместено вече от мястото на инцидента и е откарано в Съдебна медицина. Разследващите все още не са потвърдили официално версията за самоубийство, като първо трябва да изключат възможността за убийство или инцидент.", "date": "2018.04.19", "title": "Млад столичанин се самоуби със скок от 8-ия етаж"}
{"url": "http://standartnews.com/balgariya/politicheskiyat_elit_se_sabra_na_ksns_pri_prezidenta-370650.html", "text": "Политиците се събраха на \"Дондуков\" 2 на Консултативния съвет за национална сигурност при президента. Румен Радев свика заседание днес от 14 часа на тема: \"Актуални рискове и заплахи за националната сигурност на Република България. Състояние на въоръжението сили. Необходими мерки.\" На него дойдоха Бойко Борисов, Корнелия Нинова, Мустафа Карадайъ, шефът на ДАНС, шефът на отбраната и други.", "date": "2018.04.19", "title": "Политическият елит се събра на КСНС при президента"}
{"url": "http://standartnews.com/balgariya/arestuvaha_shefa_na_politsiyata_v_rakovski-370654.html", "text": "Шефът на полицейското управление в Раковски Георги Илиев е арестуван при специализирана операция, съобщава Plovdiv.24. Той не е единственият задържан полицай, като по различни информации са арестувани още оперативни служители - по различни данни един, двама или трима. По първоначална информация арестуваните са разследвани за въоръжени грабежи и изнудване. От пресцентъра на пловдивската полиция не потвърдиха, но и не отрекоха информацията. Според TrafficNews.bg Георги Илиев и негов служител са арестувани още снощи. Служителите на реда са заподозрени, че за злоупотребили със служебно положение и са изнудвали местен жител. Престъпленията са били разкрити по време на разследването срещу пловдивските полицаи Петър Атанасов и Стефан Модев, които бяха арестувани за въоръжен грабеж на контрабандист. Последните двама бяха арестувани за кражба на акцизна стока от бус. В края на май 2017 двамата са нападнали Ерхан Хакков в склад на \"Кукленско шосе\", завързали са го с белезници и са взели цялата стока, която е била натоварена в буса му. След това го оставили завързан със свински опашки. Стоката била претоварена в буса на Борислав Борисов, който в следващите дни започнал да разпродава цигарите. При обиска в дома на Борисов са открити 12 пълни и 4 празни кашона с цигари от марката \"Бизнес Роялс\".", "date": "2018.04.19", "title": "Арестуваха шефа на полицията в Раковски"}
{"url": "http://standartnews.com/balgariya/borisov_badeshteto_na_balkanite_e_v_mladite-370652.html", "text": "Бъдещето на Западните Балкани е в младите хора и тяхното развитие. Това заяви министър-председателят Бойко Борисов, който участва в закриването на Европейската младежка конференция в София. В изказването си премиерът подчерта взаимовръзката между два от основните приоритета на Българското председателство на Съвета на ЕС - Западните Балкани и бъдещето на Европа и младите. Борисов акцентира върху единодушното мнение на европейските лидери за необходимостта от европейска интеграция на страните от региона. „Трябва да вървим в тази посока, защото младите, кадърните хора от Балканите отиват в развитите държави. Затова ние трябва във всяко отношение да помагаме и поощряваме тези страни, за да останат младите хора да се развиват на Балканите. Те не са бъдещето, те са настоящето\", каза министър-председателят. Българският премиер приветства решението на ЕК за стартиране на преговорите за присъединяване с Албания и Република Македония и акцентира, че не трябва да се допускат „черни дупки\" в карта на Европа и всички страни от региона трябва да имат ясна европейска перспектива. „Трябва политическите елити там, а и ние, с всичките си усилия да помогнем\", заяви той. Министър-председателят съобщи за проведените по-рано през деня форуми посветени на дигиталното обучение и нови технологии. Той заяви, че Европейската младежка конференция дава възможност младите хора не само да представят своите приоритети, но и да се включат активно в тези процеси. Борисов подчерта и значението на образованието за развитието на младите хора, като отбеляза, че за последната година с предприетите от правителството мерки в тази сфера над 20 хиляди деца, отпаднали от образователната система, са се върнали в класните стаи. Форумът се проведе в София от 17 до 19 април като част от календара на Българското председателство на Съвета на ЕС и засегна един от основните приоритети на страната ни - бъдещето на Европа и младите хора. Българското правителство е първото, което поставя сред хоризонталните приоритети в рамките на своето Председателство младите хора и бъдещето на Европа. Това е продиктувано от целенасочената му политика за качествено и устойчиво младежко развитие. В рамките на Конференцията участие взеха 250 млади хора и представители на институции, отговорни за младежта от държавите-членки на Европейския съюз, както и страните от Западните Балкани и Източното партньорство.", "date": "2018.04.19", "title": "Борисов: Бъдещето на Балканите е в младите"}
{"url": "http://standartnews.com/balgariya/neofit_izleze_ot_reanimatsiyata-370657.html", "text": "Здравословното състояние на Негово Светейшество Патриарх Неофит се подобрява и е изведен от реанимация. Лечението му продължава в терапевтично отделение. Това съобщиха от пресслужбата на болница \"Токуда\", където бе приет главата на Българската православна църква. Патриарх Неофит влезе в болница през вчерашния ден със симптоми, свързани с хроничното му заболяване. Той е бил приведен в клиника по кардиология при доц. Гелев. \"Патриархът има известни коморбидни заболявания, свързани с възрастта, докаран е в известен дефицит по отношение на съзнанието. Възстановени са съответните нарушения, които са констатирани. Днес започна неговата активна рехабилитация, като по-нататък екипът ще реши дали да бъде приведен в по-лек режим\", заяви проф. Николай Младенов тази сутрин. На специален брифинг в Светия синод  западно и средноевропейският митрополит Антоний също потвърди, че патриарх Неофит вече е в добро състояние. \"Негово Светейшество българският патриарх Неофит е в съзнание и е контактен. По преценка на лекуващите лекари се налага да остане под наблюдение. Негово Светейшество не е изпадал в безсъзнание и не е открит припаднал, това са спекулации.  Нормално е да му прилошее - дали заради атмосферното налягане или заради преумора. Но в крайна сметка всичко е наред. Да се молим за по-бързото му възстановяване\", обяви Антоний.", "date": "2018.04.19", "title": "Неофит излезе от реанимацията"}
{"url": "http://standartnews.com/balgariya/saprugata_na_spas_rusev_na_vizitatsiya_pri_postradalata_politsayka-370661.html", "text": "Съпругата на Спас Русев - Диляна, посети пострадала полицайка в \"Царица Йоанна - ИСУЛ\". Съпругата на собственика на Левски също вдъхна кураж на полицайката. \"Ужасна случка! Спортът трябва да носи радост и удоволствие, сълзите трябва да бъдат само от радост\", коментира Диляна Русева за \"Блиц\". \"Пострадалото момиче се е посветила на служба. И аз като жена го приемам много лично. Нека този човек, който го е направил - да се сети, че тази жена е майка, съпруга, сестра... каквито може би и той има\", каза съпругата на боса на Левски. \"Да, бях на стадиона. Бях с голяма група приятели, за съжаление съпругът ми не можа да дойде. Като видяхме линейката, се учудихме какво е станало. След мача научих, че е пострадала полицайка, с която днес се запознах. Изключително грозно и недопустимо е това, което се случи. Футболните мачове наистина трябва да бъдат празник, а не подобни грозни и жестоки събития. Полицията трябва да бъде мобилизирана, да има гражданска нетърпимост към подобни хора\", продължи Русева. \"Момичето е добре, има белези по лицето, с превръзка е. Предстои й втора операция. Надеждата е, че няма да загуби зрението си. Вдъхнах й кураж, подкрепих я! Казах й, че аз като жена, като гражданин, съм абсолютно възмутена, и че заставам твърдо зад хората на закона, които упражняват своя дълг\", сподели Диляна Русева. \"Това младо момиче е професионалист, защото нейната реакция беше: \"Какво да се прави, това са рисковете на професията!\". Това ми каза. Тя знае, че има риск, това й прави чест. Желаем й по-скорошно възстановяване!\", добави съпругата на боса на Левски.", "date": "2018.04.19", "title": "Съпругата на Спас Русев на визитация при пострадалата полицайка"}
{"url": "http://standartnews.com/balgariya/sled_ksns_prezidentat_alarmira_za_slabostite_v_armiyata_ni-370668.html", "text": "След 5 часа заседание на КСНС президентът Румен Радев започна с критики към изпълнителната власт, че отливът от въоръжените сили продължава, недокомплектът е налице, а армията изпълнява задачите си в ограничен обем. \"За една година - армията намаля с близо 1000 човека, старата техника остаря с още една година, а нова не бе придобита. Обстановката около нас не стана по-спокойна\", заяви президентът след 5-часовото заседание на КСНС. Правителството се ангажира да актуализира средносрочната бюджетна прогноза за периода 2019-2021 г. с цел повишаване на разходите за отбрана до 2024 г. на 2% от БВП в срок до октомври 2018 г. До юли месец пък се очаква ускоряване на процесите за модернизация на армията.", "date": "2018.04.19", "title": "СЛЕД КСНС: Президентът алармира за слабостите в армията ни"}
{"url": "http://standartnews.com/balgariya/sled_ksns_karakachanov_ochakvame_nad_130_mln_leva_za_otbrana_do_2019_g-370670.html", "text": "Очакваме над 130 млн. лева за отбрана до 2019 г., продължаваме да следваме плана за достигане на 2% от БВП. Това каза пред журналисти министърът на отбраната Красимир Каракачанов след края на Консултативния съвет за национална сигурност, свикан от президента Румен Радев. „В т. 4 от това, което приехме като общи становища, пише, че поддръжка на съществуваща бойна техника се извършва до изтичане на жизнения ѝ цикъл. Ако вземем дори само изтребителите, те имат живот до 2030 г. и ако предположим, че следващите до четири години ще имаме нови самолети, това не значи че веднага ще свалим МИГ-овете от въоръжение. Проектите са подписани, има 2 седмици на междуведомствено съгласуване и тогава влизат в Министерски съвет. Ще се актуализират за 2019 г. средствата, тъй като следваме плана за достигне на 2% от БВП, затова срокът на актуализацията е до септември\", каза още министър Каракачанов. Той уточни, че се очакват над 130 млн. лева за отбрана до 2019 г.\" Някои от колегите като ПП „Воля\" казаха, че са против да се отделят пали за отбрана, даже трябва да ги намаляваме. И Корнелия Нинова също каза, че е против достигане на нивата 2% от БВП\", коментира той. Министър Каракачанов уточни, че е коментирана и точката за вероизповеданието. „Тя е една от опасностите – или по точно радикалзиацията на някои религии и нейните проявления, които в някои европейски страни ги виждаме под формата на атентати, а у нас - само като радикално говорене засега. По тази причина тази точка трябва да се гласува до септември, законопроектът е готов, изготвен е от колегите от „Обединени патриоти\". От друга срана имаше работна група от Министерството на финансите в частта ако спрем религиозните общности от други държави какво ще струва това на бюджета – най-вероятно 30 млн. ще коства\", каза още той.", "date": "2018.04.19", "title": "СЛЕД КСНС. Каракачанов: Очакваме над 130 млн. лева за отбрана до 2019 г."}
{"url": "http://standartnews.com/balgariya/kmetitsata_na_mladost_s_obvinenie_iskat_y_postoyanen_arest-370660.html", "text": "Специализираната прокуратура вече е повдигнала обвинения на кмета на столичния район \"Младост\" Десислава Иванчева, заместника ѝ Биляна Петрова и мъжа, който според разследващите е влязъл в ролята на посредник при вземане на подкупа от строителен инвеститор. Иванчева е обвинена за подкуп в особено големи размери, който представлява особено тежък случай, а Петрова и посредникът - като нейни помагачи, информира Би Ти Ви. От прокуратурата засега отказват официален коментар. Очаква се в петък да бъде внесено искане за постоянен арест на Иванчева. Според повдигнатото обвинение срещу кметицата на \"Младост\", я заплашват от 10 до 30 години затвор, както и конфискация на цялото или част от имуществото ѝ и забрана да заема определени длъжности. Според досега изнесената информация посредникът най-вероятно е бившият районен кмет Петко Дюлгеров. За него обаче още не е известно дали прокуратурата ще иска постоянен арест. Посредникът е направил саморъчно пълни признания, заяви вчера шефът на специализираната прокуратура Иван Гешев. Обясненията му са част от доказателствата, но дори и в рамките на разследването и на евентуален процес той да се откаже от тях от прокуратурата уверяват, че имат достатъчно още, информира БНР. Освен белязаните пари, открити у Петко Дюлгеров, чантата на Биляна Петрова и кашонче в колата на Десислава Иванчева, плюс специалните разузнавателни средства, документирали разговорите между тях и изнудвания бизнесмен, като доказателства ще се ползват и записите от заведенията, в които са се получавали и предавали белязаните пари. На вчерашния брифинг на прокуратурата и антикорупционната комисия шефът на спецобвинението Иван Гешев заяви, че обвинението в подкуп е работно и той не изключи възможността тримата задържани да бъдат обвинени в участие в престъпна група, пране на пари или др.", "date": "2018.04.19", "title": "Кметицата на \"Младост\" с обвинение, искат й постоянен арест"}
{"url": "http://standartnews.com/balgariya/ot_ksns_sluzhbite_dokladvali_che_nyama_pryaka_zaplaha_ot_siriya-370662.html", "text": "Няма преки заплахи за националната сигурност, в това число от ситуацията в Сирия. Това докладвали службите на заседанието на КСНС, което продължава четвърти час. Разкри го пред медиите в Президентството лидерът на ВОЛЯ Веселин Марешки, който напусна заседанието по-рано, около 16.30, заради самолетен полет. \"Според данните, които имаме, не очакваме, че България може да бъде пряко застрашена от случващото се в Сирия\", заяви лидерът на Воля. \"Към днешна дата в България е максимално спокойна ситуацията и не е застрашена от някакви терористични акции, свързани с конфликтите на други места по света\", допълни още той. По думите му, поне докато той е присъствал на КСНС, на него царял консенсус и малки разминавания по втората тема - за модернизацията на армията. \"Мисля, че има консенсус относно това дали трябва да бъде модернизирана. Има някакви разногласия относно темповете и сроковете, но като цяло мисля, че се върви в тази посока.\", заяви лидерът на Воля. \"За следващите три години беше показано какъв е планът и с колко не се изпълнява\", разкри той и според него разминаването било само в някакви 100 млн. лв. Това не било голям проблем, по думите му. Марешки подкрепя мерките, обсъдени на заседанието на КСНС, което вече продължава четвърти час.", "date": "2018.04.19", "title": "ОТ КСНС: Службите докладвали, че няма пряка заплаха от Сирия"}
{"url": "http://standartnews.com/balgariya/sled_ksns_tsvetanov_prezidentat_predlozhi_pozitsiya_za_izlizane_ot_es_i_nato-370669.html", "text": "Президентът е предложил чернова на позицията на КСНС, която е била отхвърлена от управляващите и преработена наполовина, заяви зам.-председателят на ГЕРБ Цветан Цветанов на излизане от президентството. \"Ако бяхме приели предложението на президента, това означаваше още утре да започнем стъпки за излизане от НАТО и ЕС\", заяви Цветанов. Той не обясни кои изречения в черновата са смутили управляващите, но според думите му в тях имало разнопосочни сигнали, които се различавали от сегашната евроатлантическа ориентация на България. \"Ние сме за оставане на България в НАТО и ЕС\", категоричен бе Цветанов. Той критикува коалиционния партньор от \"Атака\" Волен Сидеров, че е отишъл на посещение в анексирания от Русия украински полуостров Крим.", "date": "2018.04.19", "title": "СЛЕД КСНС. Цветанов: Президентът предложи позиция за излизане от ЕС и НАТО"}
{"url": "http://standartnews.com/balgariya/korneliya_namalyava_deputatskite_zaplati_i_vakantsiite-370640.html", "text": "Внесхоме предложение заплатата на депутатите от 3540 лв. да се намели на 2976 лв. - става въпрос за справедливост и равни права в България. Това каза лидерът на БСП Корнелия Нинова пред журналисти в Народното събрание във връзка с вчерашното ѝ предложение за намаляване привилегиите на депутатите. „Внесохме своето предложение за промени в правилника за Народното събрание в деловодството. С него намаляваме заплатите на депутатите от сегашните 3540 лв. на 2976 лв\", каза Нинова и обясни, че това е заплатата, с която е приключило предишното Народно събрание. По думите ѝ БСП иска тази заплата да е фиксирана сума, която няма да се увеличава до края на парламента, колкото и да расте средната за страната. „Тази промяна ще се отрази на още 19 органа в страната. Това е политическият и административен елит в страната, чиито заплати зависят от тези на депутатите\", заяви Нинова. Според нея ще има тежка съпротива срещу това и ще изкарат БСП по-черни и от дявола. „Имаме само един въпрос към опонентите ни и те би трябвало да отговорят – кой друг освен политическия и административен елит получава на тримесечие увеличение на заплатата си, автоматично, според това дали расте средната заплата?\", каза Нинова. Второто предложение на червените орязва ваканциите.  Нинова предлага депутатите да почиват само на официалните празници, както останалите българи, без никакви извънредни отпуски. Лятната ваканция остава, поясни още Нинова. Тази идея тя лансира още вчера от парламентарната трибуна. \"Казвам се Корнелия Нинова, а не Михаил Миков\", отвърна раздразнено тя на напомнянето, че нейният предшественик в БСП е обявявал подобни идеи за популизъм. Корнелия Нинова допълни, че решението би важело до края на мандата на 44 Народно събрание, а следващото ще си решава отново за ваканции и заплащане.", "date": "2018.04.19", "title": "Корнелия намалява депутатските заплати и ваканциите"}
{"url": "http://standartnews.com/balgariya/neofit_veche_se_chuvstval_otlichno_v_reanimatsiyata-370638.html", "text": "Негово светейшество българският патриарх Неофит все още се намира в реанимацията на болница Токуда, в момента се чувства отлично, съобщиха на брифинг тази сутрин от лечебното заведение. Патриарх Неофит бе приет в Аджибадем Сити Клиник Болница Токуда през вчерашния ден със симптоми, свързани с хроничното му заболяване. Той е бил приведен в клиника по кардиология при доц. Гелев. Патриархът има известни коморбидни заболявания, свързани с възрастта, докаран е в известен дефицит по отношение на съзнанието. В момента е изведен от критичното състояние. Той все още е в реанимация, но е в отлично състояние. Възстановени са съответните нарушения, които са констатирани. Днес започна неговата активна рехабилитация, като по-нататък екипът ще реши дали да бъде приведен в по-лек режим, заяви проф. Николай Младенов тази сутрин. Патриархът се чувства добре, в реанимацията също се чувстват добре да има Божи човек там, защото ние сме на вододела както се казва. Даже сутринта му предложихме чаша кафе и той го изпи, каза още проф. Младенов.", "date": "2018.04.19", "title": "Неофит вече се чувствал \"отлично\" в реанимацията"}
{"url": "http://standartnews.com/balgariya/tsatsarov_atkuva_ek_zaharieva_za_prehvarlenite_granitsi_pri_aresta_na_ivancheva-370639.html", "text": "Позиция на целия кабинет ли е твърдението, че при ареста на кметицата на \"Младост\" са прехвърлени границите. Това каза главният прокурор Сотир Цацаров в телефонно интервю за Агенция \"Фокус\" от Рим, където той е на работно посещение, във връзка с изказването на вицепремиера по съдебната реформа Екатерина Захариева за ареста на кметицата на столичния район \"Младост\". \"Всеки има право на позиция, както и на това да я изрази открито. Смущаващото в случая е, че думите – а точните думи бяха „прехвърлиха се границите\" – са изречени не от кой да е, а от вицепремиера, отговорен за съдебната реформа, и не къде да е, а на официален брифинг в Министерския съвет, непосредствено след приключване на редовното заседание на правителството. Въпросът е какво послание, какъв сигнал излъчват тези думи към Специализираната прокуратура и особено към новосъздадената Комисия за противодействие на корупцията, при положение, че в случая става дума за първото им общо разследване за тежко корупционно престъпление. Въпросът е доколко това послание кореспондира широко прокламираните и от самата министър Захариева антикорупционни политики на правителството. Най-после въпросът е дали твърдението, че още първите успешни съвместни действия на прокуратурата и комисията са прехвърлили границата е позиция на целия кабинет, която неговият вицепремиер огласява на глас. Ако посланието, отправено към нас, е, че има граница, която ние не трябва да преминаваме, за мен очевидно има пълно разминаване между официалните декларации за борба с корупцията и действителните очаквания, които изпълнителната власт има\", коментира Цацаров. Главният прокурор заяви, че няма представа за какъв анализ говори министър Захариева, когато заявява, че по случая ще се извърши анализ. \"Няма как обаче тя или който и да е друг представител на изпълнителната власт да има участие в анализа на доказателствата по това дело, което по закон е правомощие само на наблюдаващите прокурори и на разследващите органи. Иначе досега на анализи, планове и пътни карти сме се нагледали достатъчно. Отдавна вече е време за действие\", добави той. Главният прокурор заяви още, че действително оправдателните присъди за корупция не радват никого, но той има доверие в колегите си.", "date": "2018.04.19", "title": "Цацаров аткува Ек. Захариева за \"прехвърлените граници\" при ареста на Иванчева"}
{"url": "http://standartnews.com/balgariya/borisov_i_gabriel_otkrivat_forum_za_digitalnoto_badeshte-370611.html", "text": "Днес, 19 април, от 09:00 часа българският комисар по цифровата икономика и общество Мария Габриел и министър-председателят на България Бойко Борисов ще открият в столицата международна конференция под надслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\". Конференцията представлява ключов момент в процеса за оформянето на дигиталното бъдеще на Европа. Българският еврокомисар ще представи предложението на Европейската комисия за съвместната инициатива EuroHPC, за създаването на която работи активно през последните месеци. Събитието се организира съвместно от Европейската комисия и Министерството на образованието и науката в рамките на Българското председателство на Съвета на ЕС. То ще събере представители на институциите на ЕС, национални, регионални, местни публични органи, представители на академичните среди, инвеститори и други заинтересовани страни. Форумът ще се проведе в Зала 2 / Театър Азарян / на Националния дворец на културата – входът е в подлеза на НДК. Уважаеми колеги, след откриването комисар Мария Габриел ще даде кратък брифинг за медиите от 9.50ч, във фоайето пред срещу изход 1-3 на залата.", "date": "2018.04.19", "title": "Борисов и Габриел откриват форум за дигиталното бъдеще"}
{"url": "http://standartnews.com/balgariya/kak_da_preborite_proletnata_umora_vizhte_tuk-370621.html", "text": "Пролетта дойде, слънцето ни радва все по-често, но въпреки това настроението на някои хора изобщо не отговаря на възраждането на природата. Те се чувстват уморени, нямат сили и настроението им често клони към отрицателния полюс на емоциите. Такива хора страдат от т.нар. пролетна умора, която в някои по-сериозни случаи може да стигне и до депресия. Пролетната умора може да се причисли към т.нар. сезонни афективни разтройства, към които се отнася и зимната депресия. Това са нарушения, които се случват през определен период от годината и засягат по-често жените от колкото мъжете. Засягат се предимно млади хора, но може да се наблюдава при хора от всички възрасти. Според някои експерти, балансът на хормоните в организма може да има съществена роля. Тази теория предполага, че по време на зимата нивата на хормона серотонин, наричан хормон на щастието, намаляват значително, тъй като за производството му е нужна слънчева светлина. Това води до чувство на изтощение в началото на пролетта. Симптомите при този тип умора раздразнителност, нарушения в концентрацията, болки в различни части на тялото, нарушения в съня и загуба на либидото, намалено ниво на физическа активност, което често се съчетава с повишен прием на въглехидратни храни и увеличаване на теглото. Симптомите на пролетна умора понякога могат да започнат още през есента и да продължат през зимата и пролетта, отбелязва pharmacy-bg.com Симптомите, които се наблюдават при това състояние обаче, се откриват и при по-сериозни заболявания. Повишената умора и намалена физическа активност се наблюдават при анемичен синдром, който може да се дължи на различни болестни състояния. Умората и повишаването на теглото могат да се дължат на заболяване на щитовидната жлеза. Затова е важно преди оплакванията на пациента да се припишат на пролетна умора, да се направят някои рутинни изследвания, с които да се изключат по-сериозни състояния. Тъй като умората не е типично заболяване, лесно е да се разбере защо няма и лечение към чувството на умора. Въвеждането на някои промени в начина на живот и хранене, могат в голяма степен да повлияят чувството на изтощение. Ако се консумират предимно храни, богати на мазнини и въглехидрати и недостатъчни количества плодове и зеленчуци, рискът от поява на пролетна умора значително се повишава. Затова е важно диетата да бъди максимално балансирана, богата на витамини, минерали и фибри и с понижено съдържание на мазнини и прости захари. Въпреки умората е добре да се повиши физическата активност и то предимно активността на открито. Дори и да е сведена до разходки в парка, тя повишава излагането на естествена светлина и Приемът на течности не трябва да спада под 1.5 – 2 литра на ден. Освен вода, добре е да се пият и плодови и зеленчукови сокове, а също и билкови чайове. Те не само поддържат оптималната хидратация на организма, но и доставят витамини и минерали. Много добро средство за освежаване на организма са контрастните душове. При тях се редуват обливания с гореща и хладка към студена вода, като винаги се завършва със студената вода. Започва се с по-топла вода и постепенно се намалява температурата на водата. Други средства срещу пролетна умора са сауната, масажите, ароматерапия с есенциални масла с ободряващ и тонизиращ ефект – цитрусови масла, които могат да се добавят както в специални лампи, така и във ваната за къпане. Хранителни добавки и фитотерапия също се прилагат с успех при прояви на пролетна умора. Пчелното млечице, богато на витамини и микроелементи, е ефикасен тоник при физическа и психическа умора. Добавки с микроелементи като желязо, манган, магнезий и мед са незаменими за виталността на организма. Американският и азиатският женшен са адаптогени, които повишават жизнеността, повишават физическата и психическата енергия. Още по-силен ефект има сибирският женшен, който не трябва да се приема повече от 60 дни. Джинджифилът има отлични детоксикиращи свойства и повишава енергията. Джинджифил е особено полезен е при хора с хранителни разстройства.", "date": "2018.04.19", "title": "Как да преборите пролетната умора? ВИЖТЕ ТУК!"}
{"url": "http://standartnews.com/balgariya/marinov_obyasni_zashto_ivancheva_starcha_5_chasa_s_beleznitsi-370641.html", "text": "\"Задържаният остава толкова, колкото е необходимо, включително и присъствие при извършване на претърсване, огледи, изземване, което цели да гарантира прозрачност и принципност при провеждане на процесуално-следствените действия\". Това обяви главният секретар на МВР главен комисар Младен Маринов по повод ареста на кметицата на \"Младост\" Десислава Иванчева, която бе държана с белезници в продължение на почти 5 часа при задържането ѝ пред Спортната палата в София. По този начин той също застъпи тезата, че показният арест просто е представлявал спазване на закона, който изисква при обиск, потърпевшото лице да присъства. Той поясни, че МВР само е подпомогнало акцията по ареста. \"Нашето участие е с оглед прилагане на полицейски правомощия до определен етап. Разследването се води от Специализираната прокуратура и от Комисията за противодействие на корупцията\", каза Маринов\". Той коментира и случая с избягалите двама затворници Владимир Пелов и Радослав Колев. Оказва се, че все още има много неясности за МВР. Оказа се, че още не е изяснено с каква кола са избягали двамата и дали изобщо са избягали с кола. Проверката тече, има установени автомобили, които са предмет на издирване\", допълни той. Маринов беше категоричен, че със сигурност бегълците ще бъдат открити. \"Продължаваме издирването със сериозни темпове\", увери той. Главният секретар на МВР даде пример с бягството от затвора на други двама престъпници през 2014-а, които сега са хванати в Португалия и Великобритания. По отношение на Владимир Пелов той предупреди, че гражданите трябва да са предпазливи, защото става въпрос за \"човек, който няма да се церемони\". На въпрос дали е възможно затворниците да са напуснали пределите на България, Маринов отговори: „Всичко е възможно, затова е потърсена и международна помощ\".", "date": "2018.04.19", "title": "Маринов обясни защо Иванчева стърча 5 часа с белезници"}
{"url": "http://standartnews.com/balgariya/borisov_otkri_digitalniya_forum_s_odobrenie_na_finansirane_ot_edin_mlrd_evro-370637.html", "text": "Доволен съм да се сложи 1 млрд. евро за подготовката на Европа за тази изключително конкурентна среда в тази сфера. Това каза министър-председателят Бойко Борисов на откриването на Международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\". Доволен съм да се сложи 1 млрд. евро за подготовката на Европа за тази изключително конкурентна среда в тази сфера. Това каза министър-председателят Бойко Борисов на откриването на Международна конференция под наслов \"Формиране на дигиталното бъдеще на Европа: Високопроизводителни изчисления за научни и промишлени приложения в изключителен мащаб\", предаде „Фокус\". „Неслучайно днес едновременно се откриват това мероприятие и конференцията по дигитално обучение, където е вицепремиерът Томислав Дончев. Говорим за една и съща тема. Доста сме изостанали като континент от тази сфера. Неслучайно водещите икономически сили Китай, САЩ, Япония притежават тези суперкомпютри. Неслучайно и там започна да се говори за градски транспорт, авиотранспорт, жп транспорт без човешка намеса\", заяви Борисов. По думите му това може да се прави само със суперкомпютри. „В сферата на сигурността всеки ден се сблъскваме с кибератаки. Дори на сегашните системи не можем да осигурим надеждна защита. Доста безнадеждно на пръв поглед сме изостанали, но имаме огромен потенциал\", каза още Бойко Борисов. Докато в Китай, САЩ и Япония инвестираха в супермашини и компютри, ние тепърва правихме пречиствателни станции. „Дори тази сфера като сигурност, за да развиваме своите технологии, трябва да бъде защитена. Иначе става проблем за личните данни и възможност на терористите да правят чудеса в тази сфера, когато сме постави всичко в управление на тази компютърна система. България има своите огромни традиции в тази сфера и затова мисля, че много ѝ подобава да бъде част от всички тези държави и да участва активно. Балканите са място, където, вярно, ние, докато в Китай, САЩ и Япония инвестираха в супермашини и компютри, технологии, космически програми, ние тепърва правихме пречиствателни станции, подменяхме жп линиите или за първи път строяхме магистрали\", коментира Борисов.", "date": "2018.04.19", "title": "Борисов откри дигиталния форум с одобрение на финансиране от един млрд. евро"}
{"url": "http://standartnews.com/balgariya/shefat_na_kpkonpi_arestat_na_kmetitsata_stana_po_edinstveniya_vazmozhen_nachin-370643.html", "text": "Прокуратурата си свърши работата по единствения възможен по закон начин по случая с кметицата на столичния район \"Младост\". Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев в телефонно интервю за \"Фокус\" във връзка с изказването на вицепремиера по съдебната реформа Екатерина Захариева за ареста на кметицата на столичния район \"Младост\". \"Ако не ме лъже паметта, чл. 162 от Наказателно-процесуалния кодекс предвижда как се извършва претърсване и изземване. Чл. 162, разбира се, говори за помещения, но в конкретния случай се прилага аналогично и за автомобил. Нашият закон е категоричен, че това процесуално- следствено действие, за да има после стойност, трябва да се извърши в присъствието на лицето, което ползва в случая автомобила, т.е. г-жа Иванчева. Единственият възможен начин да се извърши това претърсване е в присъствието на г-жа Иванчева и тя трябва да бъде поканена първоначално – дори законът го предвижда – да предостави търсените вещи, а след това започва и самото претърсване. Така че няма друг начин, по който да бъде извършено. Поради това, че сумата, която беше намерена, беше много голяма и отне, съвсем естествено, физически доста време да се опише всяка една банкнота, сериен номер. Разбирате, че ако това не беше направено, ако се сбърка например една цифра на една банкнота, това може да опорочи после целия протокол и се рискуваше, ако се опорочи това процесуално-следствено действие, а именно да се извърши в неприсъствието на г-жа Иванчева, после можеше да няма доказателствена стойност. Така че от тази гледна точка, за мен това е единственият законов начин да бъде проведено това действие – претърсване и изземване, и това беше причината г-жа Иванчева да бъде на мястото. От тази гледна точка, за мен прокуратурата си свършиха работата по единствения възможен начин\", коментира Пламен Георгиев, нито знае какво ще бъде анализирано по случая. \"Стига толкова обещания. Обещанията за борба с корупцията бяха дотук. Оттук нататък вече има действия и мисля, че крайно време е, когато се виждат някакви положителни резултати, да се даде и съответната оценка за това, което е свършено\", заяви Георгиев. Той заяви, че споделя мнението на вицепремиера Захариева, че никой не е щастлив от оправдателни присъди, но му е много странно такова изказване да се прави в контекста на една за успешна акция. \"Разбира се, тепърва съдът ще оцени нашите действия, но с оглед обема на събраните доказателства, за мен тук, конкретно по този случай, има пълни основания. Даже като бивш прокурор мога да кажа, че аз бих бил щастлив да работя по един случай с толкова изобилстващи доказателства и наистина не знам в какъв контекст е направен този коментар\", отбеляза Георгиев.", "date": "2018.04.19", "title": "Шефът на КПКОНПИ: Арестът на кметицата стана по единствения възможен начин"}
{"url": "http://standartnews.com/balgariya/prez_denya_toplo_vecherta_zahladnyava-370617.html", "text": "Топъл четвъртък ни очаква, но през деня! Преди обяд времето ще е слънчево, по-късно облачността временно ще се увиличи, но само на отделни места, главно в планинските райони, ще превали краткотраен дъжд, придружен с гръмотевици. Ще духа слаб, в Дунавската равнина до умерен северозападен вятър. Минималните температури ще са между 6 и 11 градуса. Максималните ще са между 20 и 25. Вечерта и през нощта срещу петък ще нахлуе хладен въздух и на повече места ще има превалявания. Атмосферното налягане след обяд ще се понижава, но ще остане по-високо от средното за април.", "date": "2018.04.19", "title": "През деня топло, вечерта захладнява"}
{"url": "http://standartnews.com/balgariya/tsvetanov_podobre_darzhavata_da_plashta_na_deputatite_otkolkoto_ikonomicheski_kragove-370644.html", "text": "По-добре депутатите да получават заплата от държавата, отколкото да станат хрантутници на определени икономически кръгове. Това каза председателят на ПГ на ГЕРБ Цветан Цветанов по време на брифинг в Народното събрание, предаде репортер на Агенция „Фокус\". Цветанов подчерта, че БСП е била част от паралелната държава, за която говори. Според него това не прави чест на тези, които са участвали в приватизацията. „Най-лошо е да наричаш всички маскари. Като народен представител не е се чувствам като такъв, не съм се възползвал от привилегии. Няма събота и неделя, в която аз да не съм в страната\", каза Цветанов. По думите му това са почивни дни за нормалните български граждани, но за него това е лишение от времето със семейството, за да бъде сред хората и да ги запознава с политиките, които правят управляващите. „Като народен представител на база тези пари, които получавам, нито веднъж, където съм отишъл в страната не съм се възползвал от командировъчно\", каза Цветанов. Според него идеята на БСП е несъстоятелна и става въпрос за спекулация. „От всичките ни действия, участвайки в политиката, няма нещо, от което да се срамувам пред българските избиратели\", заяви още председателят на ПГ на ГЕРБ. Той заяви, че не могат всички депутати да се слагат под общ знаменател. Цветанов коментира, че може би това е самооценката на народните представители от ПГ на \"БСП за България\". \"Нека носочим прожектора към финансирането на кампанията на президента Румен Радев през 2016 г., пордължи Цветанов. - Всичко беше на тъмно. Някой излезе ли да каже „Дайте прожектора да насочим към финансирането на президента Радев\", коментира Цветанов. Той заяви, че хора, които са социално слаби, са внасяли доброволни вноски от 400 лв. и обясни, че това се прави, тъй като за 400 лв. няма изискване да се декларира произхода на средствата. „Искам да попитам президента, след като ще говорим светлината нека осветим начина, по който беше направено всичко това. На тъмно беше взето решението от страна на БСП за издигането на Румен Радев за президент. На тъмно беше взето решението при провеждането на тази среща с г-н Решетников. Корнелия Нинова и до ден днешен отрича, че имало такава среща, а ген. Решетников казва, че такава среща има. Имало ли е изследване, възложено от института на Решетников за правилния профил и човек, който да бъде номиниран\", допълни Цветанов. Според него единствената цел в момента на президента и БСП е страната ни да се отклони от евроатлантическия си път. На въпрос какво е било решението на ГЕРБ в 41-вото Народно събрание да замрази депутатските заплати, Цветанов отговори, че то е било съобразено с икономическата обстановка в страната. „Сега в момента имаме 3,9% икономически растеж. Темата за субсидиите отново излиза на дневен ред. По-добре е държавата да подпомага дейността на политически партии, отколкото икономическите кръгове да финансират\", заяви Цветанов.", "date": "2018.04.19", "title": "Цветанов: По-добре държавата да плаща на депутатите, отколкото икономически кръгове"}
{"url": "http://standartnews.com/balgariya/postradalata_politsayka_ot_tsskalevski_zapazva_zrenieto_si-370642.html", "text": "Лекарят, оперирал 24-годишната полицайка, която пострада при дербито между ЦСКА и Левски, е оптимист за нейното зрение и смята, че окото й ще бъде запазено. \"Окото няма да бъде загубено, а точна оценка на зрението можем да дадем след 3 до 6 месеца. Предстоят допълнителни операции\", обясни по Нова тв доц. Борислав Кючуков, началник на Клиниката по очни болести в ИСУЛ. \"Операцията протече много гладко за този тип тежки травми. Оперирахме снощи между полунощ и 2 часа през нощта. Възстановихме целостта на окото. Зашихме роговицата. Извадихме чуждо тяло от окото - стъкло с размери 4,5мм/2,5мм/2мм\". Отстранихме и наранената леща, която беше почнала да помътнява, тоест имахме процес на травматична катаракта. Важното е, че в своята цялост задната капсула е запазена, така че на втори етап бихме могли да мислим за имплантиране на вътреочна леща. Младата жена пострада от хвърлена бомбичка на ЦСКА - Левски (2:2). Самоделното взривно устройство е избухнало до стъклена врата, като парчета от нея са ранили сериозно служителката на реда. \"Тя е служител на Жандармерията само от 6 месеца\", поясни главният секретар на МВР Младен Маринов.", "date": "2018.04.19", "title": "Пострадалата полицайка от ЦСКА-Левски запазва зрението си"}
