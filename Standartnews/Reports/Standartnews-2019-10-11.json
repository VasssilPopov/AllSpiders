{"url": "https://standartnews.com/regionalni/razgradchanin-protestira-sreshchu-tets-a-s-1-ton-zhlti-stotinki-403609.html", "text": "Бесен на ТЕЦ-Разград клиент плати сметката си за парно с 46 килограма жълти стотинки. Филип Филипов застана пред касите на топлофикационното дружество с две туби от минерална вода, в които бе натъпкал монети от 1 и 2 стотинки на обща стойност 335 лева. \r\nРазградчанинът се издължава демонстративно за трети път и общото количество монети, предадени от него на касата на ТЕЦ-а, вече е 950 килограма, сочат вестникарските хроники. Сагата на Филипов започва през 2017 година, когато семейството е осъдено от частен съдебен изпълнител да плати дълг за апаратамент в блок „Славяни“ над 4 хил. лв стари задължения за отопление в апартамент с изкючени радиатори. За да не изгуби имота си, фамилията започва да обслужва дълга, за който досега са наброени  4750 лева в жълти стотинки. След като Филипов две години подред издължава бърчовете си с камари от монети, управата на ТЕЦ-а в Разград купила специален брояч за  стотинките, за да намали времето за обсужване на гневния клиент. Филипов обаче продължава да се счита за невинна жертва на монополите и ще продължава да плаща по този начин. Мъжът е убеден, че несправедливо е принуден да брои пари за услуга, която не получава.  ", "date": "2019.10.10", "title": "Разградчанин протестира срещу ТЕЦ-а с 1 тон жълти стотинки"}
{"url": "https://standartnews.com/regionalni/som-mutant-izplashi-ribari-v-yazovir-403624.html", "text": "Сом-мутант нападна рибари в язовир „Розов кладенец” край Гълъбово. За уникалната случка алармира въдичарят Кирил Алексиев, който опитал да хване звяра на кльонк. „Миналия уикенд бях на риба на тоя водоем, за който от години се знае, че въди сомове-чудовища. Привечер в събота с моя приятел опитахме да ги раздвижим с кльонк и екшънът не закъсня. Петнайсетина минути по-късно, още бяхме навътре в язовира, тъмната вода се раздвижи и гигантска паст се удари в дъното на лодката. Секунди по-късно сомът се завъртя около надуваемата лодка и се опита да се прехвърли отгоре. Щяхме да се на*каме”, призна патиланецът от Хасково. Според Кирил чудовището може да е било 200-килограмово, защото по дължина е превъзхождало двуместната му лодка. „Такива животни никога не съм виждал. Колегите ми са наплашени като мен и едва ли ще посмеят да влизат с акваланг в язовира”, признал Христо Георгиев, който се занимава с леководолазен спорт от десетилетие. Водолазите споделят, че забелязали огромни риби, чиито очи светели в неестествена светлина и създавали усещане за филм на ужасите. На дъното имало поне 30 такива риби, които се помръдвали едва-едва, твърдят гмуркачите. Сомът (Silurus glanis) е сладководна риба, чието тяло е без люспи. На дължина достигa до 5 м, а на тегло - до 300 кг. Официалният рекорд е 134,97 кг - на сом, уловен в река По, Италия през 2010-а. Сомът няма зъби и може да се укроти, ако се хване за горната челюст. Отгоре тялото му е тъмно, а страните и коремът са на петна. През зимата ляга на дъното и изпада в летаргия. Пробужда се от зимен сън към средата на април и ловува до ноември, като активността му е най-голяма на дълбоко заради по-топлата вода. В средата на лятото може да напада плячката си и по повърхността на водоемите.  ", "date": "2019.10.10", "title": "Сом мутант изплаши рибари в язовир"}
{"url": "https://standartnews.com/regionalni/pozhar-v-detska-gradina-prichinata-e-kso-sedinenie-403590.html", "text": "Пожар е горял в детска градина в Монтана, предизвикан от късо съединение, съобщават от полицията в града. Сигналът е подаден около 08.30 ч. Съобщено е за задимяване на запалила се конверторна печка в Детска ясла №3 \"Маргаритка\". Присъстващите деца са изведени веднага, няма пострадали.  ", "date": "2019.10.10", "title": "Пожар в детска градина, причината е късо съединение"}
{"url": "https://standartnews.com/regionalni/oblast-vidin-s-merki-sreshchu-katastrofite-403617.html", "text": "Днес се проведе заседание на Областната комисия по безопасност на движението по пътищата, председателствано от заместник областния управител Лъчезар Попиванов. На заседанието освен членовете на комисията, присъстваха и д-р Милена Марков и Мария Крумова – представители на държавна агенция „Безопасност на движението по пътищата“. В началото на срещата бе приет актуализиран Правилник за организацията и дейността на Областната комисия по безопасност на движението по пътищата -  област Видин. Представен бе анализ на състоянието на пътнотранспортната обстановка на територията на Област Видин през месец юли, август и септември на 2019г. По данни, докладвани от началника на сектор „Пътна полиция” – Видин Владимир Герасимов, на територията на областта през посоченото тримесечие са регистрирани общо 125 пътнотранспортни произшествия, при които 1 лице е загинало и 26 са ранени. В сравнение със същия период на 2018г. оперативната обстановка по безопасността е с подобрени показатели по отношение на загиналите лица. Герасимов информира присъстващите за кампании, насочени към ограничаване на причините и условията за ПТП, които са проведени на територията на област Видин през изминалото тримесечие. Той  докладва за предприетите мерки по безопасното придвижване на учениците във връзка със стартиралата нова учебна година. Стана ясно, че Областна дирекция на МВР е създала необходимата организация за засилване на полицейското присъствие в районите на училищата и детските градини, особено в часовете преди началото и в края на учебния ден. Герасимов информира за започнала кампания за превантивни беседи в училищата. Началникът на Областен отдел „Автомобилна администрация” – Видин докладва за извършените през юли, август и септември крайпътни проверки на ППС и за установените от контролните органи нарушения и приложените административно-наказателни мерки. Уточнено бе, че през отчетния период са извършени проверки на 39 бр. автобуси, превозващи ученици, като са дадени 11 бр. предписания относно привеждането им в състояние, съобразно нормативно установените изисквания.   От Регионалното управление на образованието - Видин представиха планираните и предприетите мерки от РУО за подобряване безопасността на движението по пътищата. Представителите на общините от област Видин представиха анализ на постигнатите през последното тримесечие резултати от предприетите действия във връзка с безопасност на движението по пътищата. На провелото се заседание на Областна комисия по безопасност на движението по пътищата бяха обсъдени действия на областно ниво за повишаване на безопасността на движението по пътищата:      ", "date": "2019.10.10", "title": "Област Видин с мерки срещу катастрофите"}
{"url": "https://standartnews.com/regionalni/vv-vidin-zasedava-oblastnata-komisiya-po-bezopasnost-na-dvizhenieto-403614.html", "text": "Под председателството на зам.-областния управител на Видин Лъчезар Попиванов днес се проведе заседание на областната комисия по безопасност на движението. Присъстваха и д-р Милена Маркова и Мария Крумова – представители на държавна агенция „Безопасност на движението по пътищата“. Бе приет актуализиран Правилник за организацията и дейността на Областната комисия по безопасност на движението по пътищата -  област Видин. Представен бе и анализ на състоянието на пътнотранспортната обстановка на територията на Област Видин през месец юли, август и септември. На територията на областта през посоченото тримесечие са регистрирани общо 125 пътнотранспортни произшествия, при които 1 лице е загинало и 26 са ранени. Герасимов информира за започнала кампания за превантивни беседи в училищата. Представителите на общините от област Видин представиха анализ на постигнатите през последното тримесечие резултати от предприетите действия във връзка с безопасност на движението по пътищата. На провелото се заседание на Областна комисия по безопасност на движението по пътищата бяха обсъдени действия на областно ниво за повишаване на безопасността на движението по пътищата.  ", "date": "2019.10.10", "title": "Във Видин заседава областната комисия по безопасност на движението"}
{"url": "https://standartnews.com/regionalni/noshch-na-prilepite-organizirat-v-stolichniya-zoopark-403611.html", "text": "В неделя от 15 часа в столичния зоопарк ще се проведе второто за София събитие, част от 23-та Европейска нощ на прилепите, съобщиха организаторите от Фондация \"Наука за природата\". \r\n  \r\nСъбитието се организира съвместно с \"Фортис Визио\" и Института по биоразнообразие и екосистемни изследвания при БАН. \r\n  \r\nГостите ще имат възможност да участват в образователни дейности, чрез които ще разберат защо прилепите са супергероите на природата. Те ще научат какво да правят, ако в дома им попадне прилеп, пише Канал 3. За най-малките посетители са предвидени много изненади, както и различни работилници, в които те ще могат да рисуват и оцветяват, да си направят сами маска на прилеп, самите те да бъдат нарисувани като прилепчета или да се включат в играта \"Загадките на кафявото прилепче\". \r\n  \r\nЩе бъде направена и демонстрация на работа с детектор за прилепи, чрез който ще се провери какви видове прилепи се срещат на територията на зоопарка, както и да се чуят звуците, които те издават. \r\n  \r\nОрганизаторите напомнят, че прилепите са бозайници, не са гризачи, въпреки че външно приличат на такива и някои хора ги наричат \"летящи мишки\". Те унищожават огромни количества насекоми, много от които са вредители. Едно малко кафяво прилепче, което тежи около 5 г, изяжда 3000 насекоми на вечер и само за един час може да изяде 1200 комара. Най-старият прилеп, чиято възраст е установена от човека, е на над 41 г. \r\n  \r\nВ България се срещат 33 от 35-те вида прилепи, обитаващи Европа.", "date": "2019.10.10", "title": "Нощ на прилепите организират в столичния зоопарк"}
{"url": "https://standartnews.com/regionalni/obnoveniyat-muzey-na-peshcherite-v-chepelare-otvarya-vrati-403564.html", "text": "Изцяло с нов дизайн отваря врати единственият в Югоизточна Европа Музей на пещерите. Официалното откриване е на 12 октомври в сградата на музея на родопския карт в Чепеларе. Музеят на Родопския карст, който е уникален по рода си и е единственият музей на пещерите в Югоизточна Европа, е с изцяло нов дизайн. Реконструкцията на музея обхвана всички помещения на сградата, като бе запазено функционалното им предназначение. Промяната след изграждането на нова декорация, имитираща карстова пещера с отливки и други материали от скулптурната техника, е изключително впечатляваща и атрактивна. Обособено е помещение за сувенири. Пространството в централната зона на музея е преустроено в мултимедийна зала. Ремонтът на музея е част от дейностите по проект „Интегриран подход за развитие на културни и природни обекти в Чепеларе, България и Просочани, Гърция“ (INTEGRA_TOUR), Договор за БФП № В2.6с.01/31.08.2017 г., който се финансира по Програмата за трансгранично сътрудничество ИНТЕРРЕГ V-A Гърция - България 2014-2020. Целта на проекта е да съхрани и подобри местната култура, паметници и природни туристически ресурси и да популяризира форми на туризъм, които осигуряват възможности за взаимодействие между туристите и местните жители, както и да подобри разбирането на различните култури, обичаи, начин на живот, традиционни знания и вярвания. В изпълнение на дейностите по проекта, оборудването в музея също е изцяло обновено. Музейните експонати са разположени и аранжирани върху съвременни нови стъклени шкафове, изложбени маси, полици и витрини. \r\nЧаст от оборудването по проекта са уред за холограмно изображение и модулна сцена с покривна конструкция, снабдена с прожектори и озвучителна система. Сцената е разположена на пл. „Олимпийски“, в центъра на град Чепеларе и  ще служи за изнасяне на беседи и провеждане на различни мероприятия на открито.", "date": "2019.10.10", "title": "Обновеният Музей на пещерите в Чепеларе отваря врати"}
{"url": "https://standartnews.com/regionalni/namerikha-mrtvi-mayka-i-sin-v-trgovishche-403586.html", "text": "Жена на 51 години и 27-годишният й син са намерени мъртви в дома им в Търговище вчера следобяд, съобщиха от пресцентъра на ОДМВР. Телата им са намерени в апартамента им в жилищна кооперация на квартал \"Запад\" 3 в сряда около 16,30 часа. На място са пристигнали полицейски и медицински екипи. Извършен е оглед на местопроизшествието, при който не са констатирани видими следи от насилие. Съдебно-медицинската експертиза ще установява причините за смъртта. Пред БТА обаче съдебният лекар д-р Владимир Горанов каза, че е изпратена кръв за допълнителни изследвания във ВМА - Варна и уточни, че на този етап съмненията му са за отравяне с въглероден окис. По думите му двамата са варили зимнина на газов котлон на балкона при плътно затворени прозорци. Входната врата на жилището на четвъртия етаж също е била заключена и за отварянето й е бил повикан ключар. Полицията е започнала разследване под наблюдението на прокурор от Окръжната прокуратура в Търговище.  ", "date": "2019.10.10", "title": "Намериха мъртви майка и син в Търговище"}
{"url": "https://standartnews.com/regionalni/vratsa-shche-stane-zelen-i-turisticheski-grad-403579.html", "text": "Форум на тема \"Проектите за качествено и достъпно водоснабдяване - ефективни политики за развитие на община Враца\" организираха областната администрация във Враца съвместо с МРРБ и община Враца. Във форума участва и министър Петя Аврамова. „Инвестициите във ВиК сектора са ключов елемент от политиките за развитие на регион Враца. Предстои да бъдат инвестирани 1,9 милиарда лева във ВиК-инфраструктурата в България, като от тях 50 милиона лева ще бъдат вложени в реализацията на ВиК проекти в общините Козлодуй, Бяла Слатина, Враца и Мездра. \r\n\"Поздравявам екипа на Община Враца за подписаното споразумение за реконструкция и рехабилитация на водопроводната мрежа на село Челопек. По този начин общинското ръководство поставя като приоритет водоснабдяването и на малките населени места\", каза при откриването на форума министърът на регионалното развитие и благоустройството инж. Петя Аврамова. Тя  посочи, че до този момент в област Враца са инвестирани средства в размер на 6,3 милиона лева, предоставени от Републиканския бюджет и МРРБ. „Благодарение на усилията на областния управител Малина Николова, реконструкцията на пътя Враца-Пещера-„Леденика“ бе включена в приоритетните 15 обекта на ОП „Региони в растеж“. МРРБ взе решение да финансира и прединвестиционно проучване на водоснабдителната система в местността Леденика. Това е следващата стъпка, с която ще завършим цялостната инфраструктурата във Врачанския Балкан и по този начин ще бъде развит сектор „Туризъм“, а Враца ще стане зелен и туристически град“, допълни още министърът. В рамките на форума Мария Попова, изпълняващ функциите на кмет подчерта, че още на 2 август между Община Враца и \r\n„Би енд Джей Груп“ ЕООД е сключен договор за „Изготвяне на прединвестиционно проучване за водоснабдяване на Туристически комплекс „Леденика“ и вече има решение за водоснабдяване на красивия Туристически комплекс Леденика!\", допълни още Попова. Мария Попова благодари на министър Петя Аврамова за подкрепата за проекта, за издаването на разрешително за довеждащия водопровод от Среченска бара, както и за съдействието в корекциите на материалите, с които днес се изграждат пешеходната зона и централният площад на Враца. „Последните четири години община Враца с подкрепата на Правителството, реализира мащабни проекти. Общинският екип работи за интегрирано развитие и следва логиката на всеки следващ проект, съобразно предходния. Само с такива политики за комплексно решаване на проблемите, използване наличния потенциал и съществуващи ресурси можем да развиваме географския, а вече и социално-икономическия, център на Северозападна България.“, каза в края на форума изпълняващият функциите на кмет на Община Враца Мария Попова.", "date": "2019.10.10", "title": "Враца ще стане зелен и туристически град"}
{"url": "https://standartnews.com/kultura/trnlivite-nasladi-na-katrin-tomova-403600.html", "text": "„Трънливи наслади“ се нарича експозицията, с която Катрин Томова гостува в „Нюанс“. Впечатляващите картини известната художничка създава специално за елитната столична галерия. В поредната си изложба тя продължава да изследва конкретна линия от своите творчески интреси:  асоциативните и емоционални дълбочини в цвета и пластиката на едрите формати в нефигуративната живопис. Катрин отваря вход за емоционални пътешествия, започващи и завършващи със загадка. С „Трънливи наслади“ се включва в най-новото от тях. Неслучайно художничката е четирикратен участник в Есенния салон в Париж. През 1992-а  нейно платно е включено в юбилейния каталог Quand l’art du XX-e siècle était conçu par des inconnus, с който се отбелязва 90-годишната история на Салона. Нейна репродукция – като най-млад артист - е в издадения албум по случай 100-годишнината на Есенния салон. Досега Катрин е открила 23 самостоятелни изложби и осъществени проекти в София, в страната и извън нея, между които „Рок легенди“ (2008), „Terra Animalica“ (2012), „150 Х 210“ (2015), „Дистанции“ (2016), „Островът по обед“ (2017), „Деволюция“ (2018). „Живописният език на Катрин Томова е изключително запомнящ се, работата й с форма и цвят се развива логично и последователно още от студентските й години. Темите, които тя следва, са винаги лични, те се разгръщат във визуален разказ посредством усета  й към възможностите на определени цветове и форми да предат сложна идея на интуитивно ниво. В големите формати се чувства свободна да развива сложни абстрактни композиции, които същевременно изграждат пространства с осезаема дълбочина. “Сюжетите” на Катрин Томова не напомнят нищо познато ни до момента, но някак изграждат напълно физическо, възможно пространство, което колкото повече бива съзерцавано, толкова повече се осъществява“, коментират критици.  Заглавието за „Нюанс“ “Трънливи наслади” всъщност е препратка към процеса на създаване. Защото няма съмнение, че за истинския артист творческият акт неизбежно е свързан с бодливи, болезнени усещания, но също така само той може да донесе търсеното удоволствие и удовлетворение. Затова и в живописта на Катрин Томова колоритът е богат и смел, топлите гами се редуват със студени, което донася усещането за противоречие, трансформиращо се в хармония.", "date": "2019.10.10", "title": "Трънливите наслади на Катрин Томова"}
{"url": "https://standartnews.com/kultura/morikone-dirizhira-chuchkov-403603.html", "text": "Андреа - известният композитор от легендарната фамилия Мориконе пристига в София, за да дирижира концерта-спектакъл на Виктор Чучков „Писма от бъдещето“ на 20 октомври в зала „България“.  В програмата са включени любими произведения, изпълнявани и записвани от Чучков, сред които „Патетичен концерт“  от Лист-Дарваш, както и емблематичната му композиция за симфоничен оркестър, пиано, рок група и глас „Писма от бъдещето“, вдъхновена от „Марсиански хроники“ на Бредбъри.  Към звездната компания за това изпълнение се присъединяват Камелия Тодорова, китаристът Мирослав Иванов, Ивайло Звездомиров-бас, Стоян Янкулов-Стунджи – ударни и Ясен Велчев пиано. Носителят на наградата БАФТА Андреа Мориконе става популярен с музиката към филма „Ново кино Парадизо“, написана в тандем с легендарния  му баща Енио. На концерта в София ще прозвучи любовната тема от хита, която изстрелва Андреа сред най-търсените в жанра. Композитор и пианист, Виктор Чучков е автор на опера, творби за симфоничен и камерен оркестър, камерна музика, мелодии към игрални, документални и анимационни филми. В творческата му биография са вписани и някои от най-обичаните български детски песни. Той е и сред първите композитори у нас, които експериментират в областта на електроакустичната музика. Като концертиращ пианист изнася рецитали, гостува на оркестри в Италия, Холандия, Бразилия, Русия, САЩ, Малайзия, Македония. На концерта „Писма от бъдещето“ ще бъде представена колекцията  „ 1 111 минути” с изпълнения и творби на Виктор Чучков.", "date": "2019.10.10", "title": "Мориконе дирижира Чучков"}
{"url": "https://standartnews.com/kultura/dzhaz-festt-sbira-elit-v-plovdiv-403566.html", "text": "Пловдив джаз фест открива своето пето издание с два концерта, които със сигурност ще се наредят сред значимите музикални събития на годината. Началото ще постави една от най-забележителни джаз певици в света – португалката Мария Жоао. Експресивна и ексцентрична, тя прави истински вокален спектакъл. Мария Жоао започва да се занимава с музика едва на 20 и няма време да получи тематично образование. Днес в биографията ѝ фигурират 23 албума, множество награди и участия във всички престижни световни форуми, а своята широка известност добива с впечатляващите си вокални възможности, чрез които често вплита фолклор, авангард и електронна музика. Тя гостува в България заедно със своя дългогодишен сценичен партньор – пианистът Марио Лажиня.  На 1 ноември  от 11 часа в Bee Bop сafé двамата ще проведат специален уъркшоп, който не изисква предварително записване. Вторият концерт от същата вечер ще бъде на бас китаристка, контрабасистка и композиторка – Линда Мей Хан О, която през последните десет години се превръща в истинска звезда. Днес тя е от най-признатите и търсени на своето поколение, участва в настоящия квартет на Пат Матини, била е в групите на Дейв Дъглас и Джо Ловано. Родена в Малайзия, Линда Мей Хан О израства в Австралия, а в момента живее в Ню Йорк, където и преподава в Manhattan School of Music, води майсторски класове и серия обучителни курсове из САЩ, пише музика за кино и за колеги. Линда Мей Хан О има четири издадени албума, като последният излезе само преди няколко месеца и е смятан за шедьовър. Втората вечер на фестивала е на китаристите. Тя ще започне с американеца Кърт Розенуинкъл. Независимо дали е в концертни зали, в джаз клубове за джемсешъни в малките часове, в консерватории или в ефира отличителният глас на Кърт Розенуинкъл има безспорно влияние върху музиката на 21-ви век. Всеки т 11-те му албума е вдъхновен от млади и по-възрастни музиканти от целия свят. Естетическият и многожанровият му мироглед водят до съвместна работа с Ерик Клептън, Гари Бъртън, Джо Хендерсън, Брад Мелдау и много други. В The Jazz Book Розенуинкъл е наречен визионер: композитор с безкрайно прецизен начин на наслояване на електронни звуци, интелигентно манипулиращ ембиънт, дъб и дръм енд бейс. Веднага след него излизат двама носители на „Грами“: легендарният китарист Джон Скофийлд и един от най-интересните певци и пианисти в историята на съвременния блус - Джон Клиъри. Дългогодишните приятели започват да свирят заедно едва през 2008-а, а чак през 2015-а са първите им концерти като дует. Тази година те правят лимитирано турне в Европа и САЩ, чийто маршрут минава през Пловдив джаз фест. Необичайни музикални партньори – единият виртуоз в съвременния джаз, а другият ненадминат владетел на нюорлеанската музика, Джон Скофийл и Джон Клиъри създават впечатляваща и плътна а програма с нюорлеанска музика, през атрактивен ритъм енд блус до наелектризиращ джаз. Заключителната вечер на фестивала на 2 ноември е посветена изцяло на българския джаз. Тя ще започне с концерта „Виждам птица да лети“, замислен като своеобразен трибют към големия пианист и композитор Румен Тосков-Рупето – едно най-важните и обичани имена в българския джаз. Сред участниците в него ще бъдат пианистът Антони Дончев, бас китаристът и контрабасист Веселин Веселинов-Еко, тромпетистът Росен Захариев, виолистът Валентин Геров и барабанистът Мартин Хафизи.  Официалната програма ще закрие известният контрабасист Петър Славов младши. Единствено в рамките на Пловдив джаз фест той ще представи своя първи самостоятелен албум – Little Stories. От 2006-а джаз музикантът, композитор и преподавател живее в Ню Йорк. Петър Славов е работил с титана Чучо Валдес и много други. Свирил е на най-престижните сцени и фестивали в над 40 държави на 5 континента. Той е член на класическия квартет на носителя на „Грами“ Джо Ловано, както и на неговата банда Us Five.  Свирил е още в Global Gumbo Project на легендарния продуцент и композитор Куинси Джонс. Той е сред музикантите в албума на кубинския пианист Алфредо Родригес, номиниран за „Грами“ през 2014 г. и продуциран от Куинси Джонс. Още 6 събития съпътстват основната програма на Пловдив джаз фест. Концертите са два: Funkallero и Next Step Project ще представят своите нови албуми. Групата Funkallero е създадена през 2011-а  от пианиста и композитор Васил Спасов, възпитаник на музикалния колеж „Бъркли“. Той събира в бутиков проект някои от най-интересните импровизатори - Димитър Льолев, Мирослав Иванов, Радослав Славчев-Ривърмен и Георги Марков. Името на състава е заимствано от едноименната композиция на Бил Евънс и е знак на почит към наследството му. През 2019-а излиза техният втори албум – Sci-funk, разчитащ на масивния груув, модерен хармоничен език и импровизации. Next Step Project е създаден през 2016-а по идея на барабаниста Христо Йоцов, който кани Мирослав Турийски и Николай Карагеоргиев. След множество концерти в страната през 2019-а те реализират своя първи албум – Next Step. Специален гост ще бъде саксофонистът Димитър Льолев. Стилът на групата може да се определи като фюжън в много широки граници, а импровизацията е същинският двигател на тяхната работа. Същинският финал на Пловдив джаз фест ще постави минифестивалът Jazztronica на 2 ноември от 23 часа в U Park Gallery. Jazztronica e концепция, която иска да разшири представите и общоприетите нагласи към съвременната електронна музика.  Събитието е и поглед през призмата на вече класически музикални стилове, преминали метаморфозите на времето и еволюцията на музикалната естетика през последните десетилетия. Jazztronica ще представи най-новия проект на Mr. Moon и Mey, както и видеото им към първия им сингъл – Timelapse. Със своя дебютен албум Tich Toch ще участва и варненското трио Jazzprofilactika (DJ Jijo, Нейко Бодуров, Цветан Момчилов). Jazztronica е създаден по идея на Младен Димитров (DJ Mr Moon). Литературната програма тази година включва първото публично представяне на дългоочакваната книга на издателство ICU  „Истории от 90-те“. Това е финалната част от вече култовата поредица от тематични антологии на издателството. След „Куфарът на брат ми“ и „Бащите не си отиват“ тази нова книга с лични истории ще прерови спомените и ще ни върне към онова толкова динамично, всепоглъщащо и екстремно десетилетие. Сборникът е съставен от преводачката и издателка Невена Дишлиева-Кръстева. Другата премиера е на „Огледало на въображението: психоанализа на филмовото преживяване“ от д-р Светлозар Василев. Тя е плод на 10-годишния му опит от обсъждания на филми през призмата на несъзнаваното. Нейното представяне ще бъде придружено от прожекция на филма „Около полунощ“ на Бертран Таверние. За него Хърби Хенкок печели „Оскар“ за музиката, а номинацията на Декстър Гордън е първият случай в историята, при който музикант е предложен за награда на Академията заради играта си като актьор. Събитията са обединени под заглавието „Психоанализа и джаз“. И тази година Пловдив джаз фест ще проведе конкурса за млади изпълнители на възраст между 16 и 27. Всички концерти от основната програма се провеждат в Градски дом на културата „Борис Христов, а началният им час 20.", "date": "2019.10.10", "title": "Джаз фестът събира елит в Пловдив"}
{"url": "https://www.standartnews.com/sport/tayfun-mozhe-da-provali-gran-pri-na-yaponiya-403568.html", "text": "Две от най-големите спортни събития тази седмица може да станат жертва на тайфуна \"Хагибиси\", който се очаква да мине през Токио в събота с еквивалентът на ураган от пета степен. По последни метеорологични прогнози за събота се очаква пороен дъжд и ветрове, надминаващи 100 км/ч на пистата „Сузука“, която е близо до крайбрежието на Хоншу, на 300 км югоизточно от столицата. Организаторите на Гран при на Япония във Формула 1 засега няма да отлагат квалификациите за състезанието, но обещаха, че безопасността на феновете и пилотите е техен основен приоритет заради очакваната скоро мощна буря над страната.. Говорител на Ферари сподели пред журналисти в четвъртък, че отборите ще бъдат уведомени от ФИА до 18:00 часа местно време в петък относно това дали квалификацията ще бъде отложена за неделя. В изявление на Формула 1 стана ясно, че всяко решение ще бъде базирано на сигурността на тези на пистата. „ФИА, Формула 1, писта „Сузука“ и Японската автомобилна федерация следят изкъсо ситуацията с тайфуна „Хагибис“ и ефекта от него върху Гран При на Япония 2019. Всяко решение се взима с цел минимализиране на щетите към графика, но безопасността на феновете, участниците и всички на писта „Сузука“ остава основен приоритет. Всички страни ще продължат да следят изкъсо ситуацията и ще дадат допълнителна информация в скоро време“, се казва в изявлението. Пилотите също подкрепиха евентуално решение за промяна на графика. „Не мисля, че някой иска да поставя живота на някого в опасност. Понякога прогнозите се променят. Но сега се очакват на 100 процента поройни дъждове и силни пориви на вятъра. До утре вечер те ще могат да вземат решение“, каза четирикратният световен шампион Себастиян Фетел.  Две срещи от световното по ръгби на което домакин е Япония също са под въпрос зарадади тайфуна \"Хигибис\". фото ЕПА/БГНЕС", "date": "2019.10.10", "title": "Тайфун може да провали Гран при на Япония"}
{"url": "https://www.standartnews.com/sport/levski-otpraznuva-40-g-ot-spechelvaneto-na-kupa-l-ronketi-403605.html", "text": "  Заместник-министърът на младежта и спорта Стоян Андонов поздрави баскетболистките от легендарния отбор на „Левски“ по време на честването на 40-годишния юбилей от спечелването на купа „Лиляна Ронкети“. През 1979 г. женският отбор на баскетболен клуб „Левски“ печели за втори път купа „Лиляна Ронкети“. Финалът е изцяло български – в Ямбол за трофея „сините“ спорят с „Марица“ (Пловдив). „Левски“ печели драматично със 70:69. „Изпитвам изключителен респект и уважение към това поколение български баскетболистки. Нека всички деца взимат да следват примера на тези дами и дано успеем да върнем добрите времена и мястото си сред най-добрите в Европа“, каза Андонов в своето приветствие. Зам.-министърът връчи почетни медали от името на ОСК „Левски“ на присъстващите от отбора и техния треньор Светослав Бояджиев. С минута мълчание присъстващите почетоха паметта на Красимира Богданова, Виолета Новкова, Екатерина Маринова, Красимира Велкова-Гогова и Румен Спасов. На събитието присъства и президентът на Българска федерация по баскетбол Георги Глушков, който награди със златни значки и плакети за принос към националния отбор на България Мадлен Станева и Силвия Германова.", "date": "2019.10.10", "title": "Левски отпразнува 40 г от спечелването на купа \"Л. Ронкети\""}
{"url": "https://www.standartnews.com/sport/legendata-nikolina-shchereva-povezhda-sofiyskiya-maraton-403602.html", "text": "Легендата на българската атлетика Николина Щерева ще поведе колоната на масовия старт в неделното издание на Wizz Air София маратон. Прочутата бегачка на средни разстояния, олимпийска вицешампионка на 800 метра от игрите в Монреал 1976, носителка на Световната купа и двукратна европейска шампионка в зала ще се слее с множеството пожелали да преминат близо 2.5 км най-вече за здраве и добър тонус в неделната утрин. Все още не е късно да застанете до нея и да бягате с една от най-великите в българската лека атлетика, ако се запишете в офиса на маратона, който е отворен до събота в Княжеската градина срещу Софийския \r\nуниверситет. \r\nЕто и времената на отделните стартове в неделя от площад Батенберг: \r\n \r\n  9.30 Старт класически маратон 42.195 км \r\n \r\n  9.40 Старт 21 км \r\n \r\n  9.50 Старт 10 км \r\n \r\n  9.55 Масов старт \r\n \r\n10.05 Старт онкоболни и параолимпикс \r\n \r\nДо този момент участниците в отделните дисциплини са почти 5000, като записванията продължават до събота. Всеки стартирал ще получи рекламна тениска с уникално красив дизайн, а успешно завършилите основните дистанции ще бъдат  отличени с произведен в Англия много красив медал като спомен от участието в събитието – тази година той е с изображението на храм-паметника Александър Невски. Ето и какви бяха символите на отделните медали през последните години: \r\n \r\n2016 – Народен театър „Иван Вазов“ \r\n2017 – Музея за история на София \r\n2018 - НДК \r\n2019 – Храм-паметник Александър Невски \r\n \r\nОтново внушителен награден фонд \r\n \r\nНаградният фонд е внушителните 63 000 лв., плюс 20 000 лв. джакпот. Победителите при мъжете и при жените в класическия маратон ще получат по 8000 лв., подгласниците им по 4000 лв., класиралите се на трето място по 3000 лв. и т. н. до 10-о място – 400 лв. Парични награди ще има за всички призьори до 6-о място на 21 км и на 10 км, както и за челната тройка при ветераните в маратонската дистанция. За четвърта поредна година е предвиден паричен бонус за най-бързите софиянци в маратона. \r\nПарична награда от по 300 лв. ще получат финиширалите с най-добри времена мъж и жена, родени в София. Парични премии ще има и за \r\nмедалистите в Държавното първенство, тъй като Софийският маратон отново ще определи шампионите на 42.195 км. Wizz Air пак ще осигури на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация. \r\n \r\nНов регламент стимулира рекордни резултати, 10 в битка за 20-хилядния джакпот \r\n \r\nТретата важна новина за тазгодишното издание е, че 20-хилядният джакпот от атрактивния награден фонд вече се обвързва не само с по-предни класирания, а и с постигането на класни резултати. Големият бонус е предвиден за най-добро представяне (общо при мъжете и при жените) в трите маратона (Стара Загора, Варна и София) в една година чрез класиране по специална точкова система. За всеки старт отново се дават за първо място по 10 т., за второ по 8, за трето по 6 и т.н. до 1 точка за осмо място. При равенство в точките победител е записалият по-предни класирания, ако и по този показател има равенство джакпотът съответно се дели. Отпада досегашният минимум от 20 т. за спечелване на бонуса, но точки се получават само за резултати под 2.25 ч. при мъжете и под 2.45 ч. при жените. Организаторите вярват, че по този начин ще се стимулират по-класни постижения, което ще направи българските маратони още по-атрактивни и престижни. \r\n \r\nТочкова система за джакпота: \r\n1. място – 10 точки \r\n2. място –   8 т. \r\n3. място –   6 т. \r\n4. място –   5 т. \r\n5. място -    4 т. \r\n6. място –   3 т. \r\n7. място –   2 т. \r\n8. място –   1 т. \r\n \r\nТака, след маратоните в Стара Загора на 31 март и във Варна на 12 май с точки и с шанс за джакпота са десет атлети: при мъжете - Осеа Туей (Кения) 20 т, Ахмет Насеф (Италия) и Юсеф Сбаи (Мароко) с по 10, Хамис Бакари (Мароко) 8, Жан Симукека (Руанда) 6, Ендрю Мангата (Кения) и Артьом Падубни с по 5 и Бернард Санг (Кения) с 3 т., всички с резултати под 2.25 ч. При жените двете дами завършили под 2.45 ч. са: Рут Матебо (Кения) с 18 т. и не стартиралата във Варна Вира Овчарук (Украйна) с 10 т.", "date": "2019.10.10", "title": "Легендата Николина Щерева повежда Софийския маратон"}
{"url": "https://www.standartnews.com/sport/oshche-edin-otpadna-ot-natsionalniya-za-cherna-gora-403570.html", "text": "Проблемите за националния тим България по футбол преди евроквалификацията с Черна гора (11 октомври) и тази с Англия (14 октомври) се увеличиха с още един. Днес, преди заминаването на трикольорите за Подгорица, стана ясно, че с тима няма да пътува и Симеон Славчев. Той е пипнал грип и лекарите са го оставили да се лекува в София. Халфът на Карабах е болен и селекционерът Красимир Балъков е предпочел да го остави в София, за да може евентуално да се възстанови за домакинския двубой срещу Англия. Славчев е третият футболист на България, който е аут за гостуването на Черна гора. Преди това от групата отпаднаха контузените Страхил Попов и Васил Божиков, а на техните места бяха повикани Георги Терзиев и Деян Лозев.", "date": "2019.10.10", "title": "Още един отпадна от националния за Черна гора"}
{"url": "https://standartnews.com/kultura/profesor-napisa-roman-za-lyubovta-403565.html", "text": "Професор Атанас Раденски от университета Чапман в Ориндж каунти край Лос Анджелис е в България за премиерата на романа си „Спасителката“ („Изида“). Въпреки че не е член на нито една партия и не се занимава с политика, преди време ученият бе сред тримата, поканени от Слави Трифонов да направят събеседване с избрани българи, заявили желание да участват в промяната на политическата система. „Спасителката“ е вторият роман на Атанас Раденски след „На парти при президента”. Вдъхновен е от реални герои и събития. Дъщерите на автора са планински спасителки в щатите Вашингтон и Орегон. Повечето от историите и интригите се основават на конкретни личности и случки. Действието се развива не само в САЩ, но и в Мексико и България. Романът разказва за любовта в разнообразните ѝ форми, за работата на планинските спасители и за отношенията родители-деца, като посланията са разбираеми и значими в глобален контекст. Главната героиня Тони Синич припечелва от уроци по китара и помага на изпаднали в беда като планинска спасителка, докато инцидент с родителите ѝ я изправя пред необичайни предизвикателства. Съдбата отвежда Тони във Вашингтон, Калифорния, Мексико и България, а склонността ѝ да се притичва на помощ я свързва с необикновени хора: Фред - френски готвач в Америка, Джейн - анализаторка на данни в Боинг, Арчи - невинно аутистично момче, Ева и Лора – сестри американки, Виталий – техен общ руски любовник, Христо - български свещеник-художник. „Атанас Раденски с лекота ни показва сцени, пред които се смеем и от които изтръпваме от ужас. Този роман жонглира майсторски с живота и смъртта, с фин хумор и дълбока философия. Точно както трябва да се живее и умира“, коментира Деница Дилова. Премиерата на томчето е на 14 октомври в клуб „Журналист“ на СБЖ.", "date": "2019.10.10", "title": "Професор написа роман за любовта"}
{"url": "https://www.standartnews.com/sport/ostanakhme-bez-medal-ot-svetovnoto-po-boks-za-zheni-403607.html", "text": "България остана без медал на световното първенство по бокс за жени в Улан-Уде (Рус). Причината са загубите на двете ни представителки на четвъртфиналите днес. При 64-килограмовите Мелис Юнузова бе много близо до това да отстрани казахстанката Милана Сафронова, но съдиите отдадоха леко предимство на нейната съперничка, която надделя с 3:2 гласа.  Мачът вървеше изключително равностойно до втория рунд, когато реферът на ринга – Рукман Уекадапола от Шри Ланка, се намеси решаващо. По средата на битката той вдигна официално предупреждение на българката, което наклони везните в полза на Сафронова Малко след това в категория до 48 килограма Севда Асенова (вляво на снимката) загуби с 0:5 гласа от тайландката Чутамат Раксат. По-рано от надпреварата бяха елиминирани също Габриела Димитрова /51 кг/ и Станимира Петрова /57 кг/, а Стойка Петрова /54 кг/ не бе допусната от УАДА до участие.", "date": "2019.10.10", "title": "Останахме без медал от световното по бокс за жени"}
{"url": "https://www.standartnews.com/sport/bobi-mikhaylov-skochi-na-anglichanite-za-rasizma-403596.html", "text": "Президентът на Българския футболен съюз Борислав Михайлов изпрати официално писмо до генералния секретар на УЕФА Теодор Теодоридис с копие до директора \"Национални асоциации\" Зоран Лакович и директора \"Турнири\" на УЕФА Джорджо Маркети, в което строго порицава поредните тенденциозни коментари от страна на футболисти на английския национален отбор в навечерието на двубоя между двете страни в понеделник, 14 октомври. Ето и пълния текст на обръщението: \"Уважаеми г-н Теодоридис, С огромно чувство на разочарование се обръщам към Вас по повод тема, която смятах за разрешена още в края на миналия месец. За пръв път си позволих да Ви обърна внимание към настоящия казус след коментарите на мениджъра на Англия Гарет Саутгейт за евентуални расистки обиди по време на предстоящата визита на тима му в София на 14 октомври; коментари, които Българският футболен съюз, българската общественост и лично аз намираме за обидни заради несправедливото нарочване на българската публика като дискриминативно настроена. В последвалата комуникация с президента на английската футболна асоциация Грег Кларк бях информиран, че притесненията на г-н Саутгейт са основно свързани с факта, че България е санкционирана от УЕФА за расистки лозунги по време на предишен мач между двата отбора през 2011-а – и макар изказаните реплики да зачеркват с лека ръка всичко, което БФС е свършил в рамките на тези осем години, действително вярвах че мигновената реакция на федерацията ни ще доведе до по-конструктивни действия що се отнася до публични и медийни изяви в навечерието на двубоя в понеделник. Г-н Теодоридис, Приложени ще откриете референции към статии в международни медийни платформи, в които няколко на брой футболисти на английския отбор открито дискутират възможността да нарушат процедурите и протоколите на УЕФА и да напуснат терена в случай на дискриминационно отношение в предстоящите си гостувания в Чехия и конкретно в България – идея, чиято реализация би била строго наказуема според Дисциплинарния правилник на УЕФА. Ние от Българския футболен съюз смятаме, че тази фиксация върху евентуални инциденти по време на мача в София е изключително несправедлива спрямо българските привърженици, българското общество и спрямо огромните усилия на БФС да осигури безпрепятственото провеждане на двубоя, който всички разглеждаме като дългоочакван празник. Нещо повече – убедени сме, че подобно поведение е в категоричен разрез с идеята на настоящата кампания #FootballPeople, благородна кауза на УЕФА, в която българският национален отбор и Българският футболен съюз вземат активно участие. Макар да сме наясно с пресните проблеми с расистко поведение на всички нива в английския клубен футбол и с продължаващата битка с хулиганството в Англия и макар да аплодираме инициативата на местната асоциация за по-голяма публична отговорност сред собствените й фенове, сме наистина шокирани от опитите българските запалянковци да бъдат сочени с пръст като потенциални нарушители на реда и правилата. Енергията на Българския футболен съюз в борбата с расизма в последното десетилетие има огромен ефект, демонстриран от факта, че на мачовете на националния отбор в близкото минало няма нито един регистриран инцидент, включващ дискриминация на базата на цвят на кожата, раса, религия или политически възгледи. Чувствам се длъжен да изразя опасенията си от факта, че българските фенове биват несправедливо превърнати в обект на публично порицание и настоявам това поведение да спре, за да не се нагнетява напрежението преди мача на 14 октомври. Г-н Теодоридис, Българската публика отдавна очаква визитата на Англия с най-голямо уважение към гостуващия тим, един от най-популярните чуждестранни отбори в страната ни. Българската публика също така по никакъв начин не е съгрешила, та да бъде включвана в стереотипа „расистка“ или „враждебно настроена“ – и съм убеден, че и Вие ще се съгласите че подобни нападки са тенденциозни и последователни опити за разстройване на атмосферата преди този футболен мач. Аз, от позицията си на президент на Българския футболен съюз, не мога да позволя подобни уронващи престижа на страната и народа ми твърдения да продължат да бъдат хвърляни в публичното пространство и силно призовавам администрацията на УЕФА да вземе необходимите мерки срещу нагнетяването на обстановката в седмицата, посветена на равенството и на празника, наречен футбол.   Искрено ваш, Борислав Михайлов Президент на БФС\"", "date": "2019.10.10", "title": "Боби Михайлов скочи на англичаните за расизма"}
{"url": "https://standartnews.com/sport/novata-futbolna-zvezda-botan-dalmis-403625.html", "text": "Ботан Далмъш е роден през 1996 година в гр. Джизре. Началното и средното си образование е завършил в гр. Джизре и очертавайки успешна графика в сферата на професионалния футбол, започва да играе към ФК Башакшехир, Истанбул. Младият спортист-звезда постигна множество успехи. Успешният спортист се прехвърли като професионален футболист във ФК Черноморец Одеса в гр. Одеса, Украйна. Футболистът каза, че Украйна е много хубава държава за живеене, той е много успешен в тренировките и е признат от спортния клуб. Ботан Далмъш има награди в Турция и е с успешна спортна кариера. Ботан Далмъш е от дълги години в спорта, от 2015 година продължава опита си от Клуба Башакшехир в Украйна. Награди: Спортист на годината за 2016 година Инстаграм адрес: botandalmis", "date": "2019.10.10", "title": "Новата футболна звезда Botan Dalmis"}
{"url": "https://standartnews.com/kultura/beloslava-vadi-nov-album-403563.html", "text": "Белослава подготвя пореден албум и ще представи премиерните парчета от него в „София лайв клуб“ на 19 октомври.  Разтапяща комбинация от джаз, соул и нежно r&b ще звучи в “Моята музика”, а певицата ще бъде посланик на любовта с още по-голям заряд. На сцената тя излиза с верните си бойни другари  Антони Рикев, Радослав Славчев, Николай Данев и Елена Кокорска, а Денис Попстоев ще бъде специален гост. Новите мелодии ще бъдат ексклузивно изпълнени за първи път на живо пред публика.  ", "date": "2019.10.10", "title": "Белослава вади нов албум"}
{"url": "https://www.standartnews.com/sport/federer-pak-blesna-v-shankhay-403608.html", "text": "Двукратният шампион Роджър Федерер (Швейцария) се класира за четвъртфиналите на турнира Мастърс 1000 по тенис в Шанхай с награден фонд 7,47 милиона долара. \r\n \r\nПоставеният под номер 2 Федерер елиминира белгиеца Давид Гофен със 7:6(7), 6:4 след почти два часа игра, като отрази пет сетбола в първата част. \r\n \r\nПървият сет беше много оспорван и премина през редица обрати. Швейцарецът, шампион в надпреварата през 2014 и 2017 година, имаше сетбол при 5:4 и сервис на Гофен, но белгиецът го спаси и в последствие реализира пробив. След това Федерер отрази три сетбола и се стигна до тайбрек. \r\n \r\nВ него Гофен поведе с 5:2 точки, а при 6:5 и при 7:6 имаше още два сетбола, като вторият беше и на негово подаване. Белгиецът обаче не успя да се справи в ситуацията и допусна обрат. \r\n \r\nВъв втората част Федерер реализира единствен брейк в седмия гейм и стигна до победата за девети път в десет мача срещу Гофен. Маестрото завърши със 72 процента вкаран първи сервис и също толкова спечелени точки при разиграването му. Той направи осем мача в срещата. \r\n \r\nШвейцарецът очаква в следващия кръг победителя от мача между Александер Зверев (Германия) и Андрей Рубльов (Русия). \r\n \r\nНомер 6 Стефанос Циципас (Гърция) достигна за първи път до четвъртфиналите в надпреварата, след като надделя трудно над Хуберт Хуркач (Полша) със 7:5, 3:6, 7:6(5). \r\n \r\nЦиципас ще играе срещу защитаващия титлата си водач в световната ранглиста Новак Джокович (Сърбия) в следващия кръг.", "date": "2019.10.10", "title": "Федерер пак блесна в Шанхай"}
{"url": "https://standartnews.com/sport/federer-pak-blesna-v-shankhay-403608.html", "text": "Двукратният шампион Роджър Федерер (Швейцария) се класира за четвъртфиналите на турнира Мастърс 1000 по тенис в Шанхай с награден фонд 7,47 милиона долара. \r\n \r\nПоставеният под номер 2 Федерер елиминира белгиеца Давид Гофен със 7:6(7), 6:4 след почти два часа игра, като отрази пет сетбола в първата част. \r\n \r\nПървият сет беше много оспорван и премина през редица обрати. Швейцарецът, шампион в надпреварата през 2014 и 2017 година, имаше сетбол при 5:4 и сервис на Гофен, но белгиецът го спаси и в последствие реализира пробив. След това Федерер отрази три сетбола и се стигна до тайбрек. \r\n \r\nВ него Гофен поведе с 5:2 точки, а при 6:5 и при 7:6 имаше още два сетбола, като вторият беше и на негово подаване. Белгиецът обаче не успя да се справи в ситуацията и допусна обрат. \r\n \r\nВъв втората част Федерер реализира единствен брейк в седмия гейм и стигна до победата за девети път в десет мача срещу Гофен. Маестрото завърши със 72 процента вкаран първи сервис и също толкова спечелени точки при разиграването му. Той направи осем мача в срещата. \r\n \r\nШвейцарецът очаква в следващия кръг победителя от мача между Александер Зверев (Германия) и Андрей Рубльов (Русия). \r\n \r\nНомер 6 Стефанос Циципас (Гърция) достигна за първи път до четвъртфиналите в надпреварата, след като надделя трудно над Хуберт Хуркач (Полша) със 7:5, 3:6, 7:6(5). \r\n \r\nЦиципас ще играе срещу защитаващия титлата си водач в световната ранглиста Новак Джокович (Сърбия) в следващия кръг.", "date": "2019.10.10", "title": "Федерер пак блесна в Шанхай"}
{"url": "https://standartnews.com/svyat/koralite-otnovo-rastat-v-sredizemno-more-403618.html", "text": "Учени  установиха, че корали отново са израсли край испанския бряг в Средиземно море, след като се смяташе, че са били унищожени от горещините, предаде Франс прес. Това дава надежди за спасяване на кораловите рифове, които са застрашени от климатичните промени. Откритието бе направено от Диего Керстинг от Свободния университет в Берлин и Кристина Линарес от университета в Барселона по време на експедиция до испанските острови Колумбретес. От 2002 г. двамата учени наблюдават 243 колонии корали от вида Cladocora caespitosa. Досега е документирана смъртността на коралите вследствие на затоплянето на климата и водата. Един ден видяхме полипи сред корали, които смятахме за измрели - каза Диего Керстинг. - Това бе съвсем изненадващо.\" Една четвърт от коралите край островите Колумбретес са измрели вследствие на горещините през 2003 г. Резултатите от изследването са публикувани в Science Advances.    ", "date": "2019.10.10", "title": "Коралите  отново растат в Средиземно море"}
{"url": "https://standartnews.com/svyat/radioaktivni-gbi-rastat-v-bavariya-403630.html", "text": "Някои видове диви гъби в Бавария все още носят следи от радиоактивен цезий-137 повече от 30 години след Чернобилската катастрофа, предаде ДПА. \r\n \r\nОт Германската федерална служба за радиационна защита поясниха, че сред въпросните видове са седефената гъба, жълтата рогачка, канеленоседефената манатарка. \r\n \r\n\"В екстремни случаи едно-единствено ястие с тези гъби съдържа повече цезий-137, отколкото се поглъща от други хранителни продукти за цяла година\", заяви ръководителката на службата Инге Паулини  Тя призова събирачите на гъби да избягват екземплярите в силно засегнатите райони.", "date": "2019.10.10", "title": "Радиоактивни гъби растат в Бавария"}
{"url": "https://standartnews.com/biznes/nyama-novi-sluchai-na-afrikanska-chuma-po-svinete-v-krdzhaliysko-403587.html", "text": "Няма установени  нови случаи на зараза от африканска чума по свинете в Кърджалийско. Изгорялата ферма в Момчилград е единственото локализирано огнище. Пробите, взети от двете стопанства в Кърджали, са отрицателни, а прасетата в петте ферми във „Върбалака“ са заклани доброволно. Това  стана ясно на проведеното заседание на Областната епизоотична комисия в Кърджали.  Отрицателни са и всички изследвани проби от диви свине. От РДГ Кърджали информираха, че е стартирал груповият лов и вече има отстреляни 100 диви прасета, от които са взети проби за изследване. Според горските власти, ако ловът върви със същото темпо, популацията ще бъде ограничена до 3 животни на 10 000 дка. От ОПУ Кърджали посочиха, че от началото на месец октомври се почистват и дезинфекцират с препарати основно кошовете и местата за отдих по пътя Хасково-Кърджали-Маказа, отсечката Кърджали-Мост-Манастир  и пътя Кърджали-Ардино-Смолян. Извършва се и обход на мостовите съоръжения за изхвърлени умрели животни. \r\n         \r\nСъс заповед на министъра на земеделието и храните е разпоредено да се оформят 3 подзони около потенциално инфектираните територии, като за всяка от тях ще има различен режим на извършвани дейности като контрол, претърсване, ловуване и др. Актуализирана е информацията за броя на свинете, отглеждани в обекти тип заден двор и за терените, определени за загробване на умрели животни.  ", "date": "2019.10.10", "title": "Няма нови случаи на африканска чума по свинете в Кърджалийско"}
{"url": "https://standartnews.com/sport/tayfun-mozhe-da-provali-gran-pri-na-yaponiya-403568.html", "text": "Две от най-големите спортни събития тази седмица може да станат жертва на тайфуна \"Хагибиси\", който се очаква да мине през Токио в събота с еквивалентът на ураган от пета степен. По последни метеорологични прогнози за събота се очаква пороен дъжд и ветрове, надминаващи 100 км/ч на пистата „Сузука“, която е близо до крайбрежието на Хоншу, на 300 км югоизточно от столицата. Организаторите на Гран при на Япония във Формула 1 засега няма да отлагат квалификациите за състезанието, но обещаха, че безопасността на феновете и пилотите е техен основен приоритет заради очакваната скоро мощна буря над страната.. Говорител на Ферари сподели пред журналисти в четвъртък, че отборите ще бъдат уведомени от ФИА до 18:00 часа местно време в петък относно това дали квалификацията ще бъде отложена за неделя. В изявление на Формула 1 стана ясно, че всяко решение ще бъде базирано на сигурността на тези на пистата. „ФИА, Формула 1, писта „Сузука“ и Японската автомобилна федерация следят изкъсо ситуацията с тайфуна „Хагибис“ и ефекта от него върху Гран При на Япония 2019. Всяко решение се взима с цел минимализиране на щетите към графика, но безопасността на феновете, участниците и всички на писта „Сузука“ остава основен приоритет. Всички страни ще продължат да следят изкъсо ситуацията и ще дадат допълнителна информация в скоро време“, се казва в изявлението. Пилотите също подкрепиха евентуално решение за промяна на графика. „Не мисля, че някой иска да поставя живота на някого в опасност. Понякога прогнозите се променят. Но сега се очакват на 100 процента поройни дъждове и силни пориви на вятъра. До утре вечер те ще могат да вземат решение“, каза четирикратният световен шампион Себастиян Фетел.  Две срещи от световното по ръгби на което домакин е Япония също са под въпрос зарадади тайфуна \"Хигибис\". фото ЕПА/БГНЕС", "date": "2019.10.10", "title": "Тайфун може да провали Гран при на Япония"}
{"url": "https://standartnews.com/svyat/shvetsiya-iska-embargo-na-orzhiyata-dostavyani-na-turtsiya-ot-es-403634.html", "text": "Шведският външен министър Анн Линде заяви, че е необходимо да бъде наложено ембарго върху оръжията, доставяни за Турция от ЕС, предава РИА Новости. \r\nПреди да внесе този въпрос за обсъждане в Европейския парламент, министърът трябва да си осигури подкрепата на шведския парламент. \r\n\"Поради тази причина утре смятам да се обърна към парламента за подкрепа, за да работя върху налагането на санкции срещу Турция под формата на ембарго на оръжията\", заяви министърът в ефира на шведско радио. \r\nСпоред шведската държавна инспекция за стратегическите продукти, през 2018 г., страната е доставила на Турция отбранителни продукти на стойност 300 млн. крони (около 30 млн. евро). \r\nПо-рано Линде остро осъди действията на турското правителство и призова Съвета за сигурност на ООН да се намеси, за да спре ескалацията на конфликта. \r\nТурският президент Реджеп Тайип Ердоган обяви по-рано началото на операция „Извор на мира“ в Северна Сирия срещу „Работническата партия на Кюрдистан“ (ПКК) и терористичната групировка „Ислямска държава“, нанесе въздушни удари и проведе наземна операция в градове в региона още същия ден.", "date": "2019.10.10", "title": "Швеция иска ембарго на оръжията, доставяни на Турция от ЕС"}
{"url": "https://standartnews.com/biznes/a1-startira-prodazhbite-na-smartfona-sony-xperia-5-403591.html", "text": " дава начало на продажбите на смартфона  . Моделът е наличен в търговската мрежа на А1 за 44,99 лева на месец или за 999,99 лева в брой с абонаментен план  . Смартфонът може да се закупи в комплект с безжични шумопотискащи слушалки WF-1000XM3 на Sony на цена от 49,50 лева на месец или за 1 099,99 лева в брой. Офертата е валидна само онлайн – на   – и е в сила до изчерпване на количествата. Sony Xperia 5 разполага с 6,1-инчов FHD+ HDR OLED дисплей със съотношение 21:9. Издължената височина на тялото прави устройството удобно за държане и управление с една ръка. Съчетанието от алуминиева рамка и закалено стъкло (шесто поколение Corning Gorilla), дават премиум усещане за сигурност и удобство. Флагманът ще се предлага от А1 в класическия черен цвят. Xperia 5 е защитен срещу проникване на прах и притежава най-високия сертификат за водоустойчивост на пазара – IP65/68. Основната камера на новия модел на Sony обединява система от три 12-мегапикселови обектива – 16-милиметров обектив за свръхширок ъгъл, многофункционален 26-милиметров обектив и 52-милиметров телеобектив. Устройството разчита на усъвършенстваните технологии на фотоапаратите Alpha на Sony, като предлага прецизен фокус с функция „автофокус върху очи”, а също и възможност за заснемане на плавни видеоклипове без вибрации. Селфи камерата е 8MP с отвор на блендата f2.0, с интелигентен активен режим на снимане с 5-осова стабилизация, светкавица на дисплея и специални ефекти за създаването на перфектни портретни снимки Sony Xperia 5 е оборудван с осемядрен процесор Qualcomm Snapdragon 855 с честота 2.84 GHz + 2.42 GHz + 1.78 GHz. Моделът разполага 128 GB памет за съхранение и 6 GB оперативна памет. Батерията на смартфона е с капацитет 3140 mAh, с функция за адаптивно зареждане на Xperia и с бързо зареждане с USB Power Delivery.", "date": "2019.10.10", "title": "А1 стартира продажбите на смартфона Sony Xperia 5"}
{"url": "https://standartnews.com/svyat/srbiya-albaniya-i-severna-makedoniya-iskat-malk-shengen-403619.html", "text": "Лидерите на Сърбия, Албания и Северна Македония Александър Вучич, Еди Рама и Зоран Заев приеха днес съвместна декларация за премахване на бариерите за бизнеса между трите държави. Това заявиха те на съвместна пресконференция в Нови Сад, предавана в пряк ефир от агенция Танюг, съобщи БТА. След срещата президентът на Сърбия Александър Вучич заяви, че целта на срещата е до 2021 година хората на Балканите да пътуват само с лична карта. Той съобщи, че следващата тристранна среща ще се състои на 10 ноември в Охрид. Премиерът на Албания Еди Рама заяви днес, че на региона отчайващо е необходимо да върви напред и инициативата, която се нарича по друг начин \"малък Шенген\" е отворена за всички в Западните Балкани. Премиерът на Северна Македония след заседанието каза, че е доволен от хода на разговорите. Свободното движение на стоки, работници и свободното движение на транспорта е наше голямо желание, така че се надявам, че нашият регион ще стане по-привлекателен, за да остават нашите хора тук, но и хората от чужбина да влагат пари в нашия регион, заяви Заев и призова всички останали страни от западната шесторка да се присъединят към инициативата.", "date": "2019.10.10", "title": "Сърбия, Албания и Северна Македония искат \"малък Шенген\""}
{"url": "https://standartnews.com/svyat/katastrofa-s-gligan-ot-frizer-zaradi-obezshchetenie-403636.html", "text": "Италианската полиция разследва двама мъже, които инсценирали пътнотранспортно произшествие. Те твърдели, че автомобилът им е бил ударен от глиган. Само че „катастрофиралият“ глиган се оказа замразен, пише всекидневникът „Унионе Сарда“. \r\n \r\nМъжете на остров Сардиния се надявали да спечелят обезщетение за инцидента. Разследващите станали подозрителни, когато открили дивата свиня, която уж е причинила катастрофата, с прерязано гърло. \r\n \r\nСлед това в хода на разследването бил извикан ветеринарен лекар, който да изследва тялото. Установил, че вътрешните органи на животното са замръзнали  което предполага, че звярът е бил убит и прибран във фризер. След това е бил използван стратегически на мястото на катастрофата. \r\n \r\nДвамата мъже рискуват тежка глоба и затвор от поне една година, се казва в информацията.", "date": "2019.10.10", "title": "Катастрофа с глиган от фризер заради обезщетение"}
{"url": "https://standartnews.com/kultura/bogdan-tomov-shche-zabavlyava-malchugani-v-mladost-prez-uikenda-403588.html", "text": "Два детски празника ще бъдат организирани в столичния район \"Младост\". Партитата ще са две поредни уикенда, като първото е сега в събота. От 11 часа, в парка в \"Младост\" 3, ще започне Шоуто на Богдан Томов. Любимецът на малки и големи обещава, че в слънчевия и топъл ден, какъвто предвиждат синоптиците, ще има страшно много песни, танци, игри, забавления и изненади. Следващата събота, в \"Младост\" ще гостува драматичен театър “Проф. Енчо Халачев”. Ще бъде поставена пиесата \"Снежанка и джуджетата\". Тя е един нов прочит на популярната история, в която самите зрители ще бъдат актьори. Представена е като една щуротия и олелия за деца от 2 до 72 години, която ще пренесе зрителите във вълшебния свят на приказките. След представлението ще има детска дискотека с игри и томбола. Пиесата ще бъде поставена в читалището зад пазара в \"Младост\" 1 на 19 октомври от 10 часа.", "date": "2019.10.10", "title": "Богдан Томов ще забавлява малчугани в \"Младост\" през уикенда"}
{"url": "https://standartnews.com/sport/bobi-mikhaylov-skochi-na-anglichanite-za-rasizma-403596.html", "text": "Президентът на Българския футболен съюз Борислав Михайлов изпрати официално писмо до генералния секретар на УЕФА Теодор Теодоридис с копие до директора \"Национални асоциации\" Зоран Лакович и директора \"Турнири\" на УЕФА Джорджо Маркети, в което строго порицава поредните тенденциозни коментари от страна на футболисти на английския национален отбор в навечерието на двубоя между двете страни в понеделник, 14 октомври. Ето и пълния текст на обръщението: \"Уважаеми г-н Теодоридис, С огромно чувство на разочарование се обръщам към Вас по повод тема, която смятах за разрешена още в края на миналия месец. За пръв път си позволих да Ви обърна внимание към настоящия казус след коментарите на мениджъра на Англия Гарет Саутгейт за евентуални расистки обиди по време на предстоящата визита на тима му в София на 14 октомври; коментари, които Българският футболен съюз, българската общественост и лично аз намираме за обидни заради несправедливото нарочване на българската публика като дискриминативно настроена. В последвалата комуникация с президента на английската футболна асоциация Грег Кларк бях информиран, че притесненията на г-н Саутгейт са основно свързани с факта, че България е санкционирана от УЕФА за расистки лозунги по време на предишен мач между двата отбора през 2011-а – и макар изказаните реплики да зачеркват с лека ръка всичко, което БФС е свършил в рамките на тези осем години, действително вярвах че мигновената реакция на федерацията ни ще доведе до по-конструктивни действия що се отнася до публични и медийни изяви в навечерието на двубоя в понеделник. Г-н Теодоридис, Приложени ще откриете референции към статии в международни медийни платформи, в които няколко на брой футболисти на английския отбор открито дискутират възможността да нарушат процедурите и протоколите на УЕФА и да напуснат терена в случай на дискриминационно отношение в предстоящите си гостувания в Чехия и конкретно в България – идея, чиято реализация би била строго наказуема според Дисциплинарния правилник на УЕФА. Ние от Българския футболен съюз смятаме, че тази фиксация върху евентуални инциденти по време на мача в София е изключително несправедлива спрямо българските привърженици, българското общество и спрямо огромните усилия на БФС да осигури безпрепятственото провеждане на двубоя, който всички разглеждаме като дългоочакван празник. Нещо повече – убедени сме, че подобно поведение е в категоричен разрез с идеята на настоящата кампания #FootballPeople, благородна кауза на УЕФА, в която българският национален отбор и Българският футболен съюз вземат активно участие. Макар да сме наясно с пресните проблеми с расистко поведение на всички нива в английския клубен футбол и с продължаващата битка с хулиганството в Англия и макар да аплодираме инициативата на местната асоциация за по-голяма публична отговорност сред собствените й фенове, сме наистина шокирани от опитите българските запалянковци да бъдат сочени с пръст като потенциални нарушители на реда и правилата. Енергията на Българския футболен съюз в борбата с расизма в последното десетилетие има огромен ефект, демонстриран от факта, че на мачовете на националния отбор в близкото минало няма нито един регистриран инцидент, включващ дискриминация на базата на цвят на кожата, раса, религия или политически възгледи. Чувствам се длъжен да изразя опасенията си от факта, че българските фенове биват несправедливо превърнати в обект на публично порицание и настоявам това поведение да спре, за да не се нагнетява напрежението преди мача на 14 октомври. Г-н Теодоридис, Българската публика отдавна очаква визитата на Англия с най-голямо уважение към гостуващия тим, един от най-популярните чуждестранни отбори в страната ни. Българската публика също така по никакъв начин не е съгрешила, та да бъде включвана в стереотипа „расистка“ или „враждебно настроена“ – и съм убеден, че и Вие ще се съгласите че подобни нападки са тенденциозни и последователни опити за разстройване на атмосферата преди този футболен мач. Аз, от позицията си на президент на Българския футболен съюз, не мога да позволя подобни уронващи престижа на страната и народа ми твърдения да продължат да бъдат хвърляни в публичното пространство и силно призовавам администрацията на УЕФА да вземе необходимите мерки срещу нагнетяването на обстановката в седмицата, посветена на равенството и на празника, наречен футбол.   Искрено ваш, Борислав Михайлов Президент на БФС\"", "date": "2019.10.10", "title": "Боби Михайлов скочи на англичаните за расизма"}
{"url": "https://standartnews.com/sport/oshche-edin-otpadna-ot-natsionalniya-za-cherna-gora-403570.html", "text": "Проблемите за националния тим България по футбол преди евроквалификацията с Черна гора (11 октомври) и тази с Англия (14 октомври) се увеличиха с още един. Днес, преди заминаването на трикольорите за Подгорица, стана ясно, че с тима няма да пътува и Симеон Славчев. Той е пипнал грип и лекарите са го оставили да се лекува в София. Халфът на Карабах е болен и селекционерът Красимир Балъков е предпочел да го остави в София, за да може евентуално да се възстанови за домакинския двубой срещу Англия. Славчев е третият футболист на България, който е аут за гостуването на Черна гора. Преди това от групата отпаднаха контузените Страхил Попов и Васил Божиков, а на техните места бяха повикани Георги Терзиев и Деян Лозев.", "date": "2019.10.10", "title": "Още един отпадна от националния за Черна гора"}
{"url": "https://standartnews.com/sport/ostanakhme-bez-medal-ot-svetovnoto-po-boks-za-zheni-403607.html", "text": "България остана без медал на световното първенство по бокс за жени в Улан-Уде (Рус). Причината са загубите на двете ни представителки на четвъртфиналите днес. При 64-килограмовите Мелис Юнузова бе много близо до това да отстрани казахстанката Милана Сафронова, но съдиите отдадоха леко предимство на нейната съперничка, която надделя с 3:2 гласа.  Мачът вървеше изключително равностойно до втория рунд, когато реферът на ринга – Рукман Уекадапола от Шри Ланка, се намеси решаващо. По средата на битката той вдигна официално предупреждение на българката, което наклони везните в полза на Сафронова Малко след това в категория до 48 килограма Севда Асенова (вляво на снимката) загуби с 0:5 гласа от тайландката Чутамат Раксат. По-рано от надпреварата бяха елиминирани също Габриела Димитрова /51 кг/ и Станимира Петрова /57 кг/, а Стойка Петрова /54 кг/ не бе допусната от УАДА до участие.", "date": "2019.10.10", "title": "Останахме без медал от световното по бокс за жени"}
{"url": "https://standartnews.com/sport/levski-otpraznuva-40-g-ot-spechelvaneto-na-kupa-l-ronketi-403605.html", "text": "  Заместник-министърът на младежта и спорта Стоян Андонов поздрави баскетболистките от легендарния отбор на „Левски“ по време на честването на 40-годишния юбилей от спечелването на купа „Лиляна Ронкети“. През 1979 г. женският отбор на баскетболен клуб „Левски“ печели за втори път купа „Лиляна Ронкети“. Финалът е изцяло български – в Ямбол за трофея „сините“ спорят с „Марица“ (Пловдив). „Левски“ печели драматично със 70:69. „Изпитвам изключителен респект и уважение към това поколение български баскетболистки. Нека всички деца взимат да следват примера на тези дами и дано успеем да върнем добрите времена и мястото си сред най-добрите в Европа“, каза Андонов в своето приветствие. Зам.-министърът връчи почетни медали от името на ОСК „Левски“ на присъстващите от отбора и техния треньор Светослав Бояджиев. С минута мълчание присъстващите почетоха паметта на Красимира Богданова, Виолета Новкова, Екатерина Маринова, Красимира Велкова-Гогова и Румен Спасов. На събитието присъства и президентът на Българска федерация по баскетбол Георги Глушков, който награди със златни значки и плакети за принос към националния отбор на България Мадлен Станева и Силвия Германова.", "date": "2019.10.10", "title": "Левски отпразнува 40 г от спечелването на купа \"Л. Ронкети\""}
{"url": "https://standartnews.com/sport/legendata-nikolina-shchereva-povezhda-sofiyskiya-maraton-403602.html", "text": "Легендата на българската атлетика Николина Щерева ще поведе колоната на масовия старт в неделното издание на Wizz Air София маратон. Прочутата бегачка на средни разстояния, олимпийска вицешампионка на 800 метра от игрите в Монреал 1976, носителка на Световната купа и двукратна европейска шампионка в зала ще се слее с множеството пожелали да преминат близо 2.5 км най-вече за здраве и добър тонус в неделната утрин. Все още не е късно да застанете до нея и да бягате с една от най-великите в българската лека атлетика, ако се запишете в офиса на маратона, който е отворен до събота в Княжеската градина срещу Софийския \r\nуниверситет. \r\nЕто и времената на отделните стартове в неделя от площад Батенберг: \r\n \r\n  9.30 Старт класически маратон 42.195 км \r\n \r\n  9.40 Старт 21 км \r\n \r\n  9.50 Старт 10 км \r\n \r\n  9.55 Масов старт \r\n \r\n10.05 Старт онкоболни и параолимпикс \r\n \r\nДо този момент участниците в отделните дисциплини са почти 5000, като записванията продължават до събота. Всеки стартирал ще получи рекламна тениска с уникално красив дизайн, а успешно завършилите основните дистанции ще бъдат  отличени с произведен в Англия много красив медал като спомен от участието в събитието – тази година той е с изображението на храм-паметника Александър Невски. Ето и какви бяха символите на отделните медали през последните години: \r\n \r\n2016 – Народен театър „Иван Вазов“ \r\n2017 – Музея за история на София \r\n2018 - НДК \r\n2019 – Храм-паметник Александър Невски \r\n \r\nОтново внушителен награден фонд \r\n \r\nНаградният фонд е внушителните 63 000 лв., плюс 20 000 лв. джакпот. Победителите при мъжете и при жените в класическия маратон ще получат по 8000 лв., подгласниците им по 4000 лв., класиралите се на трето място по 3000 лв. и т. н. до 10-о място – 400 лв. Парични награди ще има за всички призьори до 6-о място на 21 км и на 10 км, както и за челната тройка при ветераните в маратонската дистанция. За четвърта поредна година е предвиден паричен бонус за най-бързите софиянци в маратона. \r\nПарична награда от по 300 лв. ще получат финиширалите с най-добри времена мъж и жена, родени в София. Парични премии ще има и за \r\nмедалистите в Държавното първенство, тъй като Софийският маратон отново ще определи шампионите на 42.195 км. Wizz Air пак ще осигури на всеки стартирал в основните дисциплини по един еднократен ваучер на стойност 20 евро, който може да се използва в рамките на година за закупуване на самолетен билет до желана дестинация. \r\n \r\nНов регламент стимулира рекордни резултати, 10 в битка за 20-хилядния джакпот \r\n \r\nТретата важна новина за тазгодишното издание е, че 20-хилядният джакпот от атрактивния награден фонд вече се обвързва не само с по-предни класирания, а и с постигането на класни резултати. Големият бонус е предвиден за най-добро представяне (общо при мъжете и при жените) в трите маратона (Стара Загора, Варна и София) в една година чрез класиране по специална точкова система. За всеки старт отново се дават за първо място по 10 т., за второ по 8, за трето по 6 и т.н. до 1 точка за осмо място. При равенство в точките победител е записалият по-предни класирания, ако и по този показател има равенство джакпотът съответно се дели. Отпада досегашният минимум от 20 т. за спечелване на бонуса, но точки се получават само за резултати под 2.25 ч. при мъжете и под 2.45 ч. при жените. Организаторите вярват, че по този начин ще се стимулират по-класни постижения, което ще направи българските маратони още по-атрактивни и престижни. \r\n \r\nТочкова система за джакпота: \r\n1. място – 10 точки \r\n2. място –   8 т. \r\n3. място –   6 т. \r\n4. място –   5 т. \r\n5. място -    4 т. \r\n6. място –   3 т. \r\n7. място –   2 т. \r\n8. място –   1 т. \r\n \r\nТака, след маратоните в Стара Загора на 31 март и във Варна на 12 май с точки и с шанс за джакпота са десет атлети: при мъжете - Осеа Туей (Кения) 20 т, Ахмет Насеф (Италия) и Юсеф Сбаи (Мароко) с по 10, Хамис Бакари (Мароко) 8, Жан Симукека (Руанда) 6, Ендрю Мангата (Кения) и Артьом Падубни с по 5 и Бернард Санг (Кения) с 3 т., всички с резултати под 2.25 ч. При жените двете дами завършили под 2.45 ч. са: Рут Матебо (Кения) с 18 т. и не стартиралата във Варна Вира Овчарук (Украйна) с 10 т.", "date": "2019.10.10", "title": "Легендата Николина Щерева повежда Софийския маратон"}
{"url": "https://standartnews.com/kultura/shkumbata-cherpi-s-monolozi-i-maytapi-za-65-403584.html", "text": "Мемоарите на Димитър Туджаров-Шкумбата ще излязат само дни след 65-ия му юбилей, който той празнува на 6 октомври. На 14 октомври с логото на Книгомания ще се появи „Хумористично селфи“, с което той си прави подарък за ЧРД, а представянето е същата вечер в „София лайв клуб“. Томчето с твърди корици включва забавно разказаното битие на комика – откъде идват „шкумбите“, как се насочва от инженерството към артистичните изяви, за безбройните турнета и срещи с известни личности... Сюжетите са придружени с над 20 карикатури, специално рисувани от Жорж Туджаров - съвпадението на фамилиите е напълно случайно, от над 160 снимки от личния архив на Шкумбата, както и от архивите на Бончук Андонов, Емил Андонов, Емил Кьостебеков, Людмил Карджилов, Христо Иванов. Авторът сладкодумно разказва за рода си и за детските и юношеските си години, прекарани в Петрич. Спомените са примесени с десетки анекдоти и закачки, както и с намигане към „чувството за хумор на съветските другари“ и на времето отпреди 1989 година. Въпреки че завършва инженерна специалност в МЕИ по настояване на родителите си и по-късно я практикува в „Кремиковци“,  Шкумбата не изоставя влечението си към актьорството. През студентските години е прочут сред колегите си като „чешит, измислящ всевъзможни шеги“ и се изявява на сцената на т.нар. КЕВ (Клуб за естетическо възпитание). За първи път излиза на сцена на студентския празник през 1974-а, а след това и покрай участията в  театър „Студентина“. През 80-те години Шкумбата става популярен с десетки скечове, каламбури и имитации - на Тодор Живко, Тодор Колев и други -  както и с песните и изпълненията си на китара. Следващите десетилетия е водещ на различни хумористични рубрики по радиа и телевизии, гост е на сборни празнични концерти, програми  и спектакли, прави турнета в чужбина. В книгата са намерили място и много от текстовете от моноспектакли и импровизациите на шоумена от различните представления, от аудиозаписи и други. Слави Трифонов, Росица Кирилова и Георги Начев, Нели Рангелова, Богдан Томов, Михаил Дюзев също са приветствали Шкумбата с по няколко думи. Ето какво казва самият юбиляр. „Животът е движение. Аз се учех да бъда комик в движение. Винаги съм се стремял да търся най-болните и остри теми на нашето време и да ги поднасям на публиката през призмата на смеха и в частност на сатирата и пародията. Черпя енергия от взаимодействието си с хората, черпя идеи от тях и после им ги връщам по моя си, надявам се, забавен начин. Уважаеми читателю, тъй като вече сте се излъгали да четете тези писмена, бих казал: Браво на Вас! Значи има хора, които още четат! Но щом вече сте се зачели, съм длъжен да Ви разкрия цялата истина. Тази книга е написана от мен, Димитър Неделчев Туджаров – Шкумбата. За да не бъркате Туджаров с Тунджаров, Тузаров, Тожаров, Ножаров или Джаро, ще Ви улесня. Произнася се Ту като Ту-134, Дж като Джоб, а Ров като Дупка, т.е. Туджаров. Запомнете: тук няма да прочетете за река Шкумба в Албания, за африканския певец Шкумби, за улица „Шкумбата“ в Западен парк, нито за албанския футболен отбор Шкумбини, а за един смешник от Булгаристан, какъвто съм аз – Ас (асо купа) с главно А! Един от героите на моя колега ШекспирТ казва култовата реплика: Ту би, ор нот ту би, което в превод от древния език на шкумбите (прародителите на маите и моите прапрароднини) значи: Да си я купя или да не си я купя! – става въпрос за тази свята книга, която в момента е в ръцете Ви. Не е необходимо да сте луди, за да си я купите, но помага. До скоро!“  ", "date": "2019.10.10", "title": "Шкумбата черпи с монолози и майтапи за 65"}
{"url": "https://www.standartnews.com/sport/novata-futbolna-zvezda-botan-dalmis-403625.html", "text": "Ботан Далмъш е роден през 1996 година в гр. Джизре. Началното и средното си образование е завършил в гр. Джизре и очертавайки успешна графика в сферата на професионалния футбол, започва да играе към ФК Башакшехир, Истанбул. Младият спортист-звезда постигна множество успехи. Успешният спортист се прехвърли като професионален футболист във ФК Черноморец Одеса в гр. Одеса, Украйна. Футболистът каза, че Украйна е много хубава държава за живеене, той е много успешен в тренировките и е признат от спортния клуб. Ботан Далмъш има награди в Турция и е с успешна спортна кариера. Ботан Далмъш е от дълги години в спорта, от 2015 година продължава опита си от Клуба Башакшехир в Украйна. Награди: Спортист на годината за 2016 година Инстаграм адрес: botandalmis", "date": "2019.10.10", "title": "Новата футболна звезда Botan Dalmis"}
{"url": "https://standartnews.com/kultura/dayana-ros-shche-pee-na-glastnbri-2020-403585.html", "text": "Даяна Рос ще пее на музикалния фестивал „Гластънбъри“ през 2020. Звездата ще оглави категорията „Легенди“ на Пирамидната сцена на събитието. Догодина е 50-ят юбилей на феста и Даяна е първата обявена изпълнителка за него. „Това е сбъдната мечта. Посвещавам участието си на всичките ми фенове по света. Идвам в Гластънбъри с любов“, написа Рос в своя Туитър. Това ще бъде първото й шоу в Англия от турнето й „I Love You“ през 2007-а насам. Миналата година Пирамидната сцена бе оглавена от Кайли Миноуг. Нейният концерт бе най-гледаният в историята на фестивала като 3,9 милиона зрители се включиха на живо. Сред предишни хедлайнери на сцената са Доли Партън, Бари Гиб, Шърли Беси и Лайнъл Ричи. Също така виреят слухове, че сър Пол Макартни може да се включи заедно с Рос. „Гластънбъри 2020“ ще се проведе от 24 до 28 юни. 135-те хиляди билета се разпродали за 34 секунди.", "date": "2019.10.10", "title": "Даяна Рос ще пее на „Гластънбъри 2020“"}
{"url": "https://standartnews.com/kultura/prisdikha-dva-nobela-za-literatura-403597.html", "text": "Нобеловата награда за литература за 2018-а е присъдена на полската писателка Олга Токарчук, а за 2019-а – на австрийския писател Петер Хандке. Наградата на Токарчук се забави заради скандал за сексуален тормоз, заради което Нобела за литература се връчва за две последователни години, съобщиха от Шведската академия. Олга бе отличена „за живописното въображение, което с енциклопедична страст представя пресичането на границите като форма на живот“. Хандке печели наградата „за въздействащата си работа, която с езикова изобретателност изследва периферията и спецификата на човешкия опит“, се казва в изявлението на академията. Шведската академия е създадена през 1786-а от крал Густав III с цел подпомагане и развитие на шведския език и литература. Алфред Нобел в завещанието си инструктира организацията да избере победителя в наградата. Състои се от 18 членове, които се избират на поста доживотно, всеки от тях получава акредитационен номер. През 2017-а Академията бе шокирана от скандала, поради който няколко членове бяха принудени да напуснат. В центъра на събитието беше известна културна фигура в Швеция - Жан-Клод Арно, съпругът на една от членовете на Академията, Катарина Фростенсън. Общо 18 жени обвиниха Арно в сексуален тормоз. Освен това, по време на разследване, проведено от адвокатската кантора Hammarskiöld & Co, се оказа, че Арно може да се превърне в източник на изтичане на информация за победителите в наградата преди официалното представяне на имената им през 1996, 2004, 2005, 2008, 2014, 2015 и 2015. Шведската академия обвинява Фростенсън в разкриването на информация; тя е принудена да напусне академията. Заедно с нея напусна и постоянната секретарка Сара Даний, първата жена на този пост. На фона на скандала и делото срещу Арно бе решено да се отложи наградата, така че през 2019-а са връчени две награди. Освен това тази година за първи път независими експерти бяха включени в избора на победителя.", "date": "2019.10.10", "title": "Присъдиха два Нобела за литература"}
