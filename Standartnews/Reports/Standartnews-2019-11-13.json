{"url": "https://standartnews.com/regionalni/sedem-pristanishchni-grada-v-es-planirat-sin-rastezh-406534.html", "text": "BluAct е мрежа от 7 европейски пристанищни града - Пирея (Гърция), Матосиньос (Португалия), Бургас (България), Матаро (Испания), Остенд (Белгия), Галац (Румъния) и Салерно (Италия). Напредва тяхното сътрудничество за споделяне на добри идеи и практики в \"синята\" икономика. То се осъществява в рамките на проект, финансиран по програма URBACT III на Европейския съюз, която помага на градовете да разработят устойчиви и прагматични планове за развитие, интегрирайки икономически, социални и екологични теми. Проектът BluAct има амбицията да надгради успеха на инициативата на Община Пирея - \"BlueGrowth\" (\"Син растеж\"), допринесла за предлагането на услуги за инкубация на местния бизнес, стимулирайки иновациите и създаването на работни места. BluAct иска да вдъхнови партниращите си градове да стимулират развитието на \"синя икономика\" чрез по-активно ангажиране на заинтересовани страни. Предстои до края на 2020 година да бъдат формулирани конкретните цели, които участниците в проекта ще преследват занапред в търсене на по-добро бъдеще.", "date": "2019.11.12", "title": "Седем пристанищни града в ЕС планират \"Син растеж\""}
{"url": "https://standartnews.com/regionalni/boris-nikolov-za-treti-mandat-e-kmet-na-belogradchik-406575.html", "text": "Областният управител на Видин Албена Георгиева откри първото заседание на Общински съвет- Белоградчик. Тя ръководи и церемонията, на която положиха клетва 13-те новоизбрани общински съветници и избраният за трети мандат за кмет на община Белоградчик Борис Николов.   Областният управител пожела на всички успешен мандат, здраве и сили в отговорния им труд и грижа за жителите на община Белоградчик. „Изборите отминаха и вече ни предстои работа. Време е да загърбите политическите пристрастия и да работите за развитието на Белоградчик“, каза областният управител. Най-възрастният от общинските съветниците – Тодор Цеков ръководи заседанието за избор на председател на Общинския съвет. Единствената номинация бе за Боян Минков Иванов, който след тайно гласуване бе избран за председател на Общинския съвет–Белоградчик.       ", "date": "2019.11.12", "title": "Борис Николов за трети мандат е кмет на Белоградчик"}
{"url": "https://standartnews.com/regionalni/miziya-shche-se-razviva-po-nov-i-moderen-nachin-406525.html", "text": "Областният управител на Враца Малина Николова изрази подкрепата си към новоизбрания кмет на община Мизия Валя Берчева с думите: \"Вярвам, че община Мизия ще се развива по един нов и модерен начин\". Тя присъства на първото заседание на общинския съвет в Мизия, на което тържествена клетва положиха кметовете и общинските съветници и официално встъпиха в длъжност. Областният управител изрази също и увереност, че държавната и местната власт заедно ще работят за доброто бъдеще на Мизия. Кметът на Община Мизия Валя Берчева прие символите на местната власт и заяви, че поема ясно отговорността и предизвикателството от трудните решения, които предстоят. „Знам, че гражданите на общината очакват незабавни действия. Затова гарантирам, че ще бъда водена единствено от мисълта, че Мизия няма време. Защото всички ние заслужаваме облагородени райони, достъпни пътища, качествено почистване, конкурентно образование и, не на последно място, пробуждането на Мизия би могло да върне тук нашите деца!“, категорична беше Берчева. Тя се обърна към кметовете на кметства, като посочи, че ще търси различни форми на партньорство във всички населени места. С мнозинство общинският съвет в Мизия избра за свой председател общинския съветник Татяна Спасова. „Този избор е чест за мен и аз гарантирам за функционирането на един изключително конструктивен и отговорен общински съвет, който ще се ръководи от законите на страната и ще работи в името на развитието на Община Мизия и нейните граждани“, каза председателят Татяна Спасова. Официални гости на тържественото заседание бяха народният представител Красен Кръстев, кметът на Община Козлодуй Маринела Николова, заместник областният управител Мирослав Комитски и граждани. В края на заседанието беше отслужен молебен за здраве и благоденствие.  ", "date": "2019.11.12", "title": "Мизия ще се развива по нов и модерен начин"}
{"url": "https://standartnews.com/biznes/chakat-nov-rst-pri-sdelkite-s-zhilishcha-v-2020-g-406581.html", "text": "Идната година пазарът на жилища в София ще отчете ръст на броя сделки. Това прогнозират от BLD Bulgaria - водеща строително-инвестиционна компания, част от AG Capital. Причините се коренят не само в предстоящото изповядване на сделките ново строителство, които към момента все още са на етап предварителен договор, но и в новите купувачи, които не губят мотивация да се сдобият с имот.             „Основен двигател на активността е добре работещата икономика. Клиентите са спокойни и предприемат действия за подобряване на начина си на живот. Покупката на имот е сред традиционните стъпки за това, т.е. високият интерес към огледи за жилища е естествен резултат от стремежа на хората да повишат стандарта си. Слуховете за нов имотен балон на този етап нямат никакви основания, най-малкото защото не е реализиран все още изключителен бум - т.е. не се е формирал балон. През последните месеци имаме устойчив ръст на огледите и реалните сделки - убеден съм, че където има качествен продукт, ще има и продажби”, казва Димитър Савов, изпълнителен директор на компанията. По думите му, купувачите, които търсят имот за лично ползване, не идват от останалите населени места, както това бе валидно допреди няколко години. „Днешните купувачи, преди да пристъпят към днешното си търсене, са живели в София, но в по-малко и по-бюджетно жилище, или пък са били под наем. При нас те търсят подобряване на своя статус - по-голямо жилище или по-престижна локация”, казва още Савов. Данните на компанията сочат, че около 20% от сделките са с инвестиционна цел. Те традиционно са за двустайни или маломерни тристайни апартаменти в райони с високо търсене на жилища под наем. Мнозинството от клиентите винаги са тези, които избират имот за живеене. Отличава ги все по-високата взискателност. „Покачването на цените при реално сключените сделки по райони, което отчита и националната статистика, е не от поскъпването на даден имот, а от това, че купувачите избират по-скъпи жилища. Имоти на по-ниски цени – независимо дали старо или ново строителство, има, но тe не предизвикват интерес. Българите вече искат да живеят в по-хубави апартаменти”, анализира данните Ирина Кънева, търговски директор в BLD. По данни на компанията, когато купуват ново жилище, по-голямата част от клиентите продават старо. Същевременно покупките с кредит бележат ръст – от началото на 2019 г. около 50% от сделките на компанията са сключени с ипотека. „Сделките с външно финансиране не са резултат от невъзможност на хората да се сдобият с имота с лични средства. Те купуват с кредит, просто защото лихвите са ниски и това е изключително евтин и достъпен ресурс. Изключение правят само най-скъпите имоти, при които доминират плащанията със собствени средства.”, допълва Кънева.  От компанията регистрират два ключови показателя, които мотивират крайното решение на купувачите – локацията и вътрешното разпределение на имотите. „Тенденцията при градските ни проекти е устойчива – интересът идва предимно от хора, живели до момента в същия квартал. Можем да кажем, че Манастирски ливади е единственото изключение – там купувачите ни са буквално от всички точки на София. Причината е логична – когато добавиш стойност в локацията, се добавя и търсене. В този квартал ние работим цялостно - изграждаме улици, облагородяваме зелените зони, осигуряваме условия за децата. Развитието на районите се превърна в естествена задача на инвеститорите през последните години”, казва Димитър Савов. Ново в политиката на BLD e  компанията да отговаря и за последващото управление на етажната собственост в проектите си. „Целта ни е да запазим стойността на проектите си, защото неправилното управление може да бъде изключително сериозен катализатор на амортизацията на общата среда и спад на стойността на имота”, казва Кънева. По отношение на профила на клиентите, от компанията посочват, че около 40% от купувачите са служители на високи позиции или работят в IT сферата. Около 24% от клиентите се определят като собственици или съсобственици на компании в сфери като строителство, енергетика, геодезия, автомобилостроене, медицина, услуги. Към момента BLD продава активно няколко проекта, от които три ключови. Комплекс MONA в Манастирски ливади се състои от 4 фази, от които втората е активно на пазара към момента и разполага с над 130 жилища с различна функционалност. Първият етап пък е изцяло реализиран. Друг проект на компанията е Secret Gardens в кв. Лозенец, който от BLD определят като „място за хора с отношение и високи изисквания към средата, в която живеят”. Третият активен проект на BLD е Sofia Slow Life District – комплекс, чийто първи етап се състои от 18 еднофамилни двуетажни къщи, разположен във в.з. Приплат, срещу село Владая. Такова структуриране на портфолиото позволява на инвеститора да предложи решение съобразно изискванията на различните купувачи на ново строителство в София. Като очакванията на BLD са броят и профилът на търсещите да се запази в рамките на следващата година.", "date": "2019.11.12", "title": "Чакат нов ръст при сделките с жилища в 2020 г."}
{"url": "https://standartnews.com/biznes/teodora-petkova-i-atanas-dobrev-s-otlichiya-ot-krib-406590.html", "text": "Главният изпълнителен директор на Vivacom Атанас Добрев и главният изпълнителен директор на \"УниКредит Булбанк\" Теодора Петкова са носителите на престижните награди  Мистър Икономика\" и  Мисис Икономика  за 2019 г. Призовете връчиха вицепремиерът Марияна Николова и финансовият министър Владислав Горанов в зала \"Джон Атанасов\" на София Тех Парк. Наградите се дават от списание \"Икономика\" и от най-голямата работодателска организация у нас - КРИБ. В категория  Индустрия  наградата получи изпълнителният директор на \"Биовет\" Ангел Желязков. Михаил Антонов, управител на застрахователен брокер \"АВВИ\", бе отличен в категория  Финанси и застраховане . В категория  Търговия и Услуги  призът спечели Йордан Чорбаджийски, търговски директор на \"Черноморско злато\". \"Гопет Транс\" получи отличието в категорията  Транспорт и логистика . В категория  ИКТ и аутсорсинг  беше отличен Ли Дзие, генерален мениджър на \"Хуауей Технолоджис България\". Носител на наградата в категория Корпоративна социална отговорност  стана адв. Свилена Димитрова, председател на Българска болнична асоциация за своята инициатива \"Национална класация - най-добрите болници\". Адв. Наталия Димитрова, управляващ съдружник в адвокатско дружество \"Димитрова и партньори\", получи приза в категория  Консултантски бизнес/услуги . В категория  Земеделие и хранителна промишленост  наградата отиде при Иван Папазов, председател на Съвета на директорите на VP Brands International. Специални награди получиха \"Coca-Cola\", \"Минстрой Хотели\" и \"Българска Консултантска организация\". Това мероприятие  е за добри новини, каза премиерът Бойко Борисов. Благодаря на всички вас, които със своите умения, воля, предприемчивост давате възможност икономиката да продължава да расте. В много държави, когато се прави статистиката, се започва от базови стойности, много лесно се проследява развитието на една държава и можете да видите кога е бил застоят на България. От последните 10 години вървим заедно и успоредно все нагоре. Няма такава задлъжнялост в историята на света, каквато има днес в световен мащаб. Това представлява огромен риск, особено за малки държави. Затова ние харчим внимателно и пестеливо: за образованието на първо място, добави още премиерът. Това, което бизнесът и правителството прогнозираха – ръст на БВП за 2019 г., се случи - имаме над 3,5 % ръст, каза председателят на КРИБ Кирил Домусчиев. Имаме ръст и на износа, и на производството. Това, което обещахме на правителството- за ръст на средната работната заплата, и то двуцифрен ръст, мисля, че и това  го има. Надявам се през следващата година да имаме повече номинирани, което ще означава, че бизнесът продължава да расте и да се развива, добави Домусчиев.  ", "date": "2019.11.12", "title": "Теодора Петкова и Атанас  Добрев с отличия от КРИБ"}
{"url": "https://standartnews.com/regionalni/burgas-prodlzhava-borbata-za-po-chist-vzdukh-406533.html", "text": "Община Бургас продължава работата по проекта за подмяна на печките, употребяващи за гориво дърва и въглища, с екологични уреди за отопление. Целта е да се намали замърсяването на въздуха с фини прахови частици. Подробните критерии за кандидатстване ще бъдат представени пред гражданите по време на обществено обсъждане. То ще се проведе на 21 ноември от 17.30 часа в зала \"Георги Баев\" на КЦ \"Морско казино\". Като крайна цел, за територията на община Бургас е предвидена безплатна подмяна на старите печки с по-модерни и по-малко замърсяващи форми на отопление в 2000 домакинства. По време на общественото обсъждане ще бъде представена информация как се кандидатства и какви документи трябва да представи всяко семейство, желаещо да се включи в проекта. Въпроси, мнения и предложения могат да се подават на електронен адрес: okolnasreda@burgas.bg, както и по време на самото обществено обсъждане. \r\nОбразците на документите за кандидатстване по Схемата за преход към алтернативни форми за отопление на домакинствата са публикувани на следния адрес: https://www.burgas.bg/bg/info/eventdetails/1440/38238 Проектът за подмяна на отоплителните системи се нарича \"Българските общини работят заедно за подобряване на качеството на атмосферния въздух\" LIFE17 IPE/BG/000012 - LIFE IP CLEAN по Програма LIFE на Европейския съюз. Той е финансиран по Споразумение за безвъзмездна финансова помощ № LIFE17 IPE/BG/000012 - LIFE IP CLEAN AIR с Изпълнителната агенция за малки и средни предприятия към Европейската комисия. Бургас реализира проекта съвместно с пет други общини - Столична, Велико Търново, Русе, Монтана и Стара Загора.", "date": "2019.11.12", "title": "Бургас продължава борбата за по-чист въздух"}
{"url": "https://standartnews.com/regionalni/kholandski-i-blgarski-politsai-obmenyat-dobri-praktiki-406566.html", "text": "Холандски и български полицейски служители обмениха добри практики в Кърджали. Четирима представители на полиция в Хага, които са на тридневно обучение с полицейски служители от Кърджали и Хасково, се срещнаха с директора на ОД на МВР старши комисар Атанас Илков. Присъстваха ръководителят на проекта полицейски комисар Нико ван Ойк, Роб ван дер Схор, зам.-началник на полицейско управление и полицейските инспектори Бренда Хойт и Бас Леу. \r\nОбучението е по проект „Интегриран подход към българските граждани в Хага“, финансиран изцяло с подкрепата на Министерството на безопасността и правосъдието и Министерството на външните работи на Кралство Нидерландия. На срещата старши комисар Илков специално открои намаляващия брой престъпления в област   Кърджали, но също и факта, че тя е вътрешна гранична зона и огромен транзитен коридор, по който през летния сезон преминават на ден хиляди автомобили на български и чуждестранни граждани. Като приоритет в работата на полицейските служители в област Кърджали той изтъкна противодействие на производството и разпространението на наркотични вещества. Ръководителят на проекта Нико ван Ойк сподели, че в Хага има все повече работещи чужди граждани, които често пъти тръгват неподготвени, попадат в мизерни условия и стават обект на експлоатация от посредници. \r\n  \r\nВ разговора между старши комисар Илков и холандските гости беше обсъдена идеята за по-активна превантивна работа сред общностите, които търсят работа в чужбина, за да бъдат максимално подготвени за възможните рискове в този процес.", "date": "2019.11.12", "title": "Холандски и български полицаи обменят добри практики"}
{"url": "https://standartnews.com/biznes/stranata-ni-zapazva-parite-po-kokheziya-i-zemedelie-v-es-406512.html", "text": "Финансирането за България по кохезионната и аграрната политика няма да бъде намалявано през следващия седемгодишен период. Това заяви в интервю за БНР вицепрезидентът на Европейската инвестиционна банка Лиляна Павлова. „За България не се предвижда намаляване на фондовете на кохезионната политика. За България даже в някои случаи ще имаме частично увеличение на част от фондовете. В проектопредложението за момента България също е от държавите, за която не очакваме намаление на земеделската политика, което не е така за всички останали държави. За България рискът от намаляване на средствата не стои, ако рамката бъде одобрена такава, каквато е“, каза Павлова.", "date": "2019.11.12", "title": "Запазваме парите по кохезия и земеделие от ЕС"}
{"url": "https://www.standartnews.com/sport/zverev-iznenada-nadal-v-london-406493.html", "text": "Защитаващият титлата си на световните финали на АТП в Лондон Александър Зверев (Германия) спечели впечатляваща победа над лидера в световната ранглиста Рафаел Надал (Испания) с 6:2, 6:4 в първия си мач от група „Андре Агаси“. Испанецът, който бе под въпрос за турнира заради проблеми с разтежение в коремните мускули, бе тотално надигран от германеца и така намали шансовете си в битката с Новак Джокович да завърши годината като номер едно в ранглистата по тенис. Надал има 640 точки повече от Джокович, като за да завърши 2019-а като №1 му е необходимо да спечели турнира, или да стигне до финала без загуба. Сега му остава единствено да стане първи. „Тази победа означава много, даже бих казал всичко за мен“, каза пък Зверев след успеха. \"Нямам никакви оплаквания от физическото ми състояние. Нямах болки в корема. Това е единственият позитивен момент, ако трябва да съм честен. Надявам се да продължи да е така, тъй като не мога да тренирам много и да натоварвам тази част от тялото ми. Физическото състояние не се явява оправдание. Единственото оправдание е, че не бях достатъчно добър. Запазвам позитивната си настройка. Готов да се боря, което срещу Зверев не се получи. Знаех, че няма да бъда готов на 100% в план усещане, движение, увереност в себе си и удари по топката. Затова ми бе нужен борчески дух, но не стана\", заяви Надал.  Утре той ще играе с руснака Данийл Медведев, който загуби вчера от Стефанос Циципас в група \"Андре Агаси\". По време на пресконференцията прехвърчаха искри. Италианският журналист Убалдо Сканагата попита Надал дали не е загубил концентрация покрай сватбата си с Мери. Испанецът реагира остро \"Това сериозен въпрос ли е или е шега?\" преди да повтори за пореден път, че връзката му е дългогодишна. Днес ще се играят мачовете от втория кръг в група \"Бьорн Борг\". Първият е между швейцареца Роджър Федерер и Матео Беретини (Италия), а във втория играят сърбинът Новак Джокович и Доминик Тийм (Австрия).", "date": "2019.11.12", "title": "Зверев изненада Надал в Лондон"}
{"url": "https://standartnews.com/biznes/srednata-zaplata-u-nas-e-1249-leva-406547.html", "text": "Спад с 1 процент за средната работна заплата у нас е регистриран за третото тримесечие на годината. Зa месец юли 2019 г. e 1 257 лв., зa aвгycт - 1 224 лв., и зa ceптeмвpи - 1 266 лeвa, пoĸaзвaт пpeдвapитeлнитe дaнни нa Haциoнaлния cтaтиcтичecĸи инcтитyт. Сферите, в които има най-чувствително намалрение, са  \"Финaнcoви и зacтpaxoвaтeлни дeйнocти\" - c 9.2%, \"Дoбивнa пpoмишлeнocт\" - c 5.6%, и \"Πpoизвoдcтвo и paзпpeдeлeниe нa eлeĸтpичecĸa и тoплиннa eнepгия и нa гaзooбpaзни гopивa\" - c 3.3%.Πpeз тpeтoтo тpимeceчиe нa 2019 г. cpeднaтa мeceчнa paбoтнa зaплaтa нapacтвa c 11.8% cпpямo тpeтoтo тpимeceчиe нa 2018 г. Най-голямо е увеличението при операциите с недвижими имоти, както и в образованието. Дейностите с най-висока средна работна заплата в момента : \"Cъздaвaнe и paзпpocтpaнeниe нa инфopмaция и твopчecĸи пpoдyĸти; дaлeĸo-cъoбщeния\" - 2 988 лeвa;\"Πpoизвoдcтвo и paзпpeдeлeниe нa eлeĸтpичecĸa и тoплиннa eнepгия и нa гaзooбpaзни гopивa\" - 1 980 лeвa; \"Финaнcoви и зacтpaxoвaтeлни дeйнocти\" - 1 973 лeвa. Най-ниско платени са в сферата на хотелиорството и ресторантьорството - 782 лева.  ", "date": "2019.11.12", "title": "Средната заплата у нас е 1249 лева"}
{"url": "https://standartnews.com/biznes/evrokhold-vkara-v-sda-zabranata-za-sdelkata-s-chez-406568.html", "text": "\"Еврохолд България\" АД ще защитава интересите на своите над 9000 акционери след решението на Комисията за защита на конкуренцията (КЗК) за забрана на сделката с ЧЕЗ Груп, следвайки своята отговорност пред тях и изпълнявайки своите задължения, съобщиха от компанията. \"Еврохолд\" вече внесе жалба в Административен съд – София област. Чешката енергийна група също предприе административни мерки срещу решението на българския регулатор. \"Еврохолд\" продължава изпълнението на обявената през октомври стратегия за създаване на силна регионална ютилити компания в рамките на холдинга по модела на \"Евроинс Иншурънс Груп\" АД, която е една от големите застрахователни групи в Югоизточна Европа (ЮИЕ). Компанията запазва интереса си към придобивания в енергийния сектор в региона и вижда в тях възможност за диверсификация на портфолиото си. Създаденият от \"Еврохолд\" енергиен борд, който включва утвърдени международни и български енергийни експерти, продължава да работи за реализация на стратегията за развитие на холдинга в ЮИЕ. От компанията вече обявиха, че имат сключен договор за 335 млн. евро с ЧЕЗ - Прага. Парите за сделката ще бъдат осигурени от две глобални банки и собствен капитал, а от холдинга обмислят да поканят представител на държавата в борда на електроразпределителното дружество.", "date": "2019.11.12", "title": "Еврохолд вкара в съда забраната за сделката с ЧЕЗ"}
{"url": "https://standartnews.com/biznes/v-sofiya-chakame-poveche-za-razreshenie-otkolkoto-za-stroezh-406569.html", "text": "Приказката, че в София с триста зора може да ти разрешат да построиш и един гараж, не е без основание. Става ясно, че дoĸaтo пpeди 5-6 гoдини paзpeшeниe зa cтpoeж в Coфия ce e пoлyчaвaлo зa oĸoлo пoлoвин гoдинa, днec вpeмeтo зa тaзи aдминиcтpaтивнa пpoцeдypa мoжe дa нaдxвъpли нaд двe гoдини, Това заявиха пред медиите от дружеството BLD, част от AG Capital. Πpичинaтa зaтoвa e в ycлoжнявaнeтo нa пpoцeдypитe и нeнyжни и ocтapeли изиcĸвaния, ĸaтo нaпpимep пoтвъpждaвaнeтo нa oбявявaнe нa ΠУΠ дa cтaвa чpeз oбpaтни paзпиcĸи. \"Πo-бъpзo cтpoим cгpaдaтa, oтĸoлĸoтo пoлyчaвaмe paзpeшитeлнo зa cтpoeж\", посочиха още от BLD. Oт дyмитe им cтaнa яcнo, чe нямa индиĸaции aдминиcтpaтивнaтa тeжecт дa въpви ĸъм нaмaлявaнe. Cpeд ocнoвнитe пpoблeми пpи paбoтaтa нa aдминиcтpaциятa, пocoчвaт пpeдпpиeмaчитe, e нecпaзвaнeтo нa зaдaдeнитe oт caмитe тяx cpoĸoвe, ĸoeтo cъздaвa нecигypнocт и нecтaбилнocт пpи paбoтaтa нa ĸoмпaниитe. Eдиният oт дaдeнитe пpимepи бe зa 3-мeceчeн cpoĸ, ĸoйтo ce чaĸa нaзнaчaвaнeтo нa пpиeмaтeлнa ĸoмиcия, ĸoeтo мoжe дa бъдe oпpeдeлeнo ĸaтo aбcypднo.   Посочва се също, че в  peзyлтaт oт бюpoĸpaтичнитe пpeчĸи, жилищaтa в Coфия ca пo-мaлĸo oт нyжнoтo и пo-cĸъпи, oтĸoлĸoтo мoжexa дa ca.", "date": "2019.11.12", "title": "В София чакаме повече за разрешение, отколкото за строеж"}
{"url": "https://www.standartnews.com/sport/ivet-lalova-e-atlet-na-blgariya-za-peti-pt-406507.html", "text": "Ивет Лалова-Колио бе избрана за Атлет на България за 2019-а година в традиционната анкета на списание „Атлетика“. 35-годишната спринтьорка спечели анкета за пети път с 309 точки пред Радослава Мавродиева 261 точки и Мирела Демирева – 245 точки. Лалова-Колио е избирана за атлет на България през 2004-а, 2005-а, 2008-а и 2012-а година. Ивет заслужи признанието за номер едно в България за тази година след един успешен летен сезон, в който покри нормативите на 100 м (11.08) и 200 м (22.45) за олимпийските игри в Токио 2020, където ще участва на най-големия световен спортен форум за пети път. Лалова-Колио се раздаде за националния отбор през годината и спечели по две победи за България на 100 м и 200 м на европейското отборно първенство във Вараждин, Хърватия и на балканския шампионат в Правец пред хиляди родни фенове. Софиянката, която живее и тренира в Италия, имаше призови места в турнирите от „Диамантената лига“ и няколко победи за турския си клуб „Енка“. Най-тежкото и престижно състезание за годината бе световното първенство в Доха, Катар, където Ивет достигна финала на 200 м и зае седмото място, като остана близо до медалите. Подгласничката на Ивет в анкета е Радослава Мавродиева, която спечели балканската и европейската титли на гюле в зала и само неприятна контузия й попречи да продължи победния си ход през лятото. Атлет на България за 2016-а и 2018-а Мирела Демирева също покри олимпийския норматив на скок височина за Токио 2020, спечели победи на европейското отборно първенство и балканския шампионат, а на световното в Доха бе във финала. Демирева се класира четири пъти в тройката на турнири от „Диамантената лига“ през 2019-а. В допитването във фейсбук страницата на списание „Атлетика“ – младият талант в мятането на чук Валентин Андреев спечели приза за „Любимец на феновете“. Валентин донесе златен медал на България на европейския олимпийски младежки фестивал и оглави световната ранглиста на чук за юноши под 18 години. Десетката на феновете носи един глас за анкетата на екпертите на списание „Атлетика“.   АТЛЕТ НА БЪЛГАРИЯ ЗА 2019-А ГОДИНА – КРАЙНО КЛАСИРАНЕ   В анкета гласуваха 31 спортни журналисти и екперти, а към техния глас се прибави вота на феновете. Атлетите с еднакъв брой точки са класирани според вота на екпретите. Всички победители в анкетата на списание „Атлетика“ за атлет на България: 1998  Петър Дачев                 Светла Димитрова 1999  Ростислав Димитров      Христина Калчева 2000  Петър Дачев                  Тереза Маринова 2001  Ростислав Димитров      Тереза Маринова 2002  Петър Дачев                Тереза Маринова 2003  Ивайло Русенов           Венелина Венева 2004  Георги Иванов             Ивет Лалова 2005  Момчил Караилиев        Ивет Лалова 2006  Ваня Стамболова 2007  Даниела Йорданова      2008  Ивет Лалова        2009  Момчил Караилиев       2010  Ваня Стамболова 2011  Ваня Стамболова 2012  Ивет Лалова        2013  Георги Иванов    2014  Георги Иванов    2015  Габриела Петрова         2016  Мирела Демирева 2017  Тихомир Иванов 2018  Мирела Демирева 2019 Ивет Лалова-Колиоi", "date": "2019.11.12", "title": "Ивет Лалова е Атлет на България за пети път"}
{"url": "https://www.standartnews.com/sport/priekha-blgari-v-zalata-na-slavata-po-voleybol-406526.html", "text": "Едни от най-големите имена в българския волейбол  -  и   влязоха официално в Международната волейболна зала на славата (IVHF), която се намира в град Холиоук, щата Масачузетс (САЩ). Борис Гюдеров е избран в категория „Играчи“, а Васил Симов получава голямата чест единствен през този сезон в категория „Треньори“. За номинацията на двете големи родни легенди имат заслуга Българска федерация по волейбол, управата на град Перник, както и българинът Атанас Ваклинов, който живее в Америка и който е бил състезател на Борис Гюдеров в Миньор (Перник). Семейството на г-н Ваклинов беше упълномощено да получи плакет и специален пръстен на името на Васил Симов. От страна на Борис Гюдеров плакета получи неговата дъщеря Ваня Гюдерова.", "date": "2019.11.12", "title": "Приеха българи в Залата на славата по волейбол"}
{"url": "https://standartnews.com/biznes/blizo-500-000-v-evropa-izpolzvat-blgarskiya-portfeyl-icard-406570.html", "text": "Близо 500 000 души в цяла Европа използват българското платежно решение iCard. Дигиталният портфейл е пуснат на пазара в началото на 2018 г. и към днешна дата е спечелил доверието на над 300 000 потребители на водещи пазари като Италия, Франция и Англия. Отскоро засилен интерес към iCard има и в Румъния, която има потенциал да изпревари дори водещи пазари като италианския. Сред основните предимства на портфейла са безплатната му инсталация и регистрация, липсата на каквито и да е месечни такси, възможността да се плаща с телефон, както и да се правят мигновени преводи на пари между потребителите му. Само за 2018 г. през системата на iCard са обработени 47 милиона транзакции на обща стойност над 1,7 милиарда евро. „В момента навлизаме в заключителната фаза от съвместен проект с партньорите Visa и Apple и съвсем скоро ще можем да предоставим услугата Apple Pay както на клиентите си в България, така и на тези в цяла Европа. Вярваме, че така ще успеем да достигнем с решенията си до повече от 1 000 000 души в рамките на следващата година“, заяви г-н Явор Петров, изпълнителен директор на iCard АД. iCard e единственият дигитален портфейл в България, който предлага на клиентите си захранване на сметки в брой посредством верига от собствени банкомати, разположени в моловете в големите градове в страната, както и на каса в партньорските мрежи на OMV и FastPay. Само българското платежно решение предлага и възможността за плащане с NFC аксесоари, както и създаването на виртуални GiftCard - карти с персонализиран дизайн и мигновеното им изпращане директно в мобилния портфейл на получателя. По данни на проучване на iCard на пазара в България към септември 2019 г. най-популярната банкова услуга е дебитната карта – използват я 89% от всички българи. 55% използват банкови преводи, 24% имат онлайн банкиране, а 16% - мобилно. 7% не използват банкови услуги. \r\nПроучването показва, че iCard e най-разпознаваемата сред конкурентите си марка на пазара, като над 60% от интервюираните биха използвали платежното решение, а най-предпочитана услуга е плащането със смартфон заради основните ѝ предимства – няма такса (25%), удобно (19%) и бързо (14%). iCard АД е основана през 2007 г. с екип от 8 души. Днес компанията е лидер на пазара на дигитални финансови услуги с операции в 30 страни и 250 служители. През 2018 г. дружеството отчита 40% ръст в обема на обработените трансакции, извършени с платежни карти, издадени от iCard и 80% ръст в приетите и обработени трансакции като акцептираща институция.", "date": "2019.11.12", "title": "Близо 500 000 в Европа използват българския портфейл iCard"}
{"url": "https://www.standartnews.com/sport/lechkov-poiska-toy-da-oglavi-bfs-406587.html", "text": "След като днес Михаил Касабов беше вписан като временен президент на Българския футболен съюз в Търговския регистър, доскорошният вицепрезидент Йордан Лечков контрира този акт. За dsport.bg легендата коментира, че е внесъл в Софийски градски съд, и то в срок, жалба против вписването на Касабов с желание обявяване в нелигитимност на решението. \r\n \r\n„За мен не е редно това вписване. По устав не трябва да се случат така нещата. Внесъл съм жалбата си в срок“, каза Лечков, визирайки, че именно той е трябвало да поема длъжността на Борислав Михайлов в качеството си на първи вицепрезидент. \r\n \r\n„Не съм си подавал оставката и не съм правил писмен отказ от длъжността ми! По устав трябваше аз да поема БФС. Всеки трябва да си понесе последствията за нередностите“, категоричен бе Лечков. \r\n \r\nСливналията продължава да изпълнява длъжността си отговорник за националните отбори и в момента е в лагера на първия ни тим на Бояна за контролата с Парагвай в четвъртък и евроквалификацията с Чехия в неделя. \r\n \r\n“По закон първият вицепрезидент заема поста на президента, ако той се откаже по някаква причина. Не съм подавал оставка, нито писмено съм се отказал. Законите трябва да се спазват”, каза Йордан Лечков. \r\n ", "date": "2019.11.12", "title": "Лечков поиска той да оглави БФС"}
{"url": "https://standartnews.com/biznes/losho-sred-liderite-sme-po-faliti-406576.html", "text": "В България безработицата се свива и доходите се покачват, но други показатели вървят надолу. Cpeд тяx e изнocът, ĸoйтo ce oчaĸвa дa бъдe пoвлиян нeгaтивнo oт зaбaвянeтo нa eвpoпeйcĸaтa икономика. Дpyг cepиoзeн пpoблeм пpeд иĸoнoмиĸaтa e cпaдът в индycтpиaлнoтo пpoизвoдcтвo, ĸoйтo ce нaблюдaвa пpeз втopoтo тpимeceчиe (-0,1%) и мeceцитe юли и aвгycт (пpoгнoзиpaнo пoнижaвaнe oт -1,7%). Ho тoвa нe ca eдинcтвeнитe нeгaтивни дaнни, идвaщи oт ceĸтopa нa peaлнaтa иĸoнoмиĸa. Cпopeд Еulеr Неrmеѕ мeждy янyapи и aвгycт бpoят нa фaлититe нa ĸoмпaниитe в Бългapия e нapacнaл c 10% нa гoдишнa ocнoвa, ĸaтo ce oчaĸвa дo ĸpaя нa гoдинaтa тeндeнциятa дa ce зaпaзи. Toвa вĸapвa cтpaнaтa в чeлнaтa ĸaтeгopия пo нapacтвaнe нa фaлититe, ĸъдeтo ca cъщo и cтpaни ĸaтo Cлoвaĸия, Kитaй, Чили, Дaния и Typция. Cъщeвpeмeннo дoпълнитeлнoтo зaбaвянe нa иĸoнoмиĸaтa нa глoбaлнo paвнищe щe пpoдължи дa дoпpинacя зa пpoблeмитe пpeд бизнeca и дoгoдинa. Ocoбeнo pиcĸoви ocтaвaт oтнoшeниятa c pyмънcĸи и тypcĸи ĸoмпaнии, a вeчe в тaзи ĸaтeгopия cпopeд зacтpaxoвaтeлнaтa фиpмa пoпaдaт и pycĸитe зapaди зaбaвянeтo нa иĸoнoмиĸaтa нa cтpaнaтa.", "date": "2019.11.12", "title": "Лошо - сред лидерите сме по фалити"}
{"url": "https://www.standartnews.com/sport/izvadikha-strling-ot-tima-na-angliya-406501.html", "text": "Футболната асоциация на Англия остави Рахийм Стърлинг от Манчестър Сити извън състава за европейската квалификация срещу Черна гора в четвъртък. Той се замеси в скандал с Джо Гомес от Ливърпул на тренировка на националния тим, като така двамата продължиха конфликта си от последните минути на мача между Ливърпул и Манчестър Сити във Висшата лига в неделя, завършил 3:1. В официалното съобщение на асоциацията се казва, че Стърлинг ще бъде с отбора, но няма да играе срещу черногорците на Уембли, а името на Гомес не се споменава. Англичаните се нуждаят от една точка в двата мача срещу Черна гора и Косово в неделя, за да си осигурят класирането за европейското по футбол догодина. „Взехме решението да не разчитаме на Рахийм в четвъртък – коментира селекционерът Гарет Саутгейт. - Едно от най-големите предизвикателства пред нас бе да изолираме клубните съперничества, когато футболистите дойдат в националния отбор и го постигнахме. За съжаление в този случай емоциите от мача в неделя явно още бушуват. Мисля, че постъпихме правилно. Стигнахме до това решение със съгласието на целия отбор. Сега важното е да подкрепим играчите и да се фокусираме върху самия мач.“ ", "date": "2019.11.12", "title": "Извадиха Стърлинг от тима на Англия"}
{"url": "https://www.standartnews.com/sport/blgarski-pobedi-na-starta-na-turnira-v-tayvan-406511.html", "text": "Националките за „Фед къп“ Виктория Томова и Изабелла Шиникова се класираха за втория кръг на тенис турнира в Тайван от категорията на WTA 125 K в зала и с награден фонд 115 хиляди долара, съобщи БНР. Първата ракета на България Томова, която е №8 в схемата, преодоля неизвестната швейцарка Сузан Бандеки с 6:4, 2:6, 3:0 и отказване на съперничката след 106 минути игра. В заключителната част Виктория направи два пробива преди Бандеки да се оттегли. За успеха тя заслужи 15 точки за световната ранглиста, където е №160. Следващата опонентка на Томова ще бъде тайванка и ще бъде определена в мача между Джоана Гарланд и Ян Я Ю. Шиникова пък беше категорична срещу №7 в схемата Бибиане Схоофс от Холандия и я победи с 6:2, 6:4. Във втория сет Изабелла губеше с 3:4, но влезе в серия и спечели три поредни гейма, а с това и мача. Следващата съперничка на 28-годишната софиянка ще бъде японката Киока Окамура, която е №255 в ранглистата, където Шиникова е на 166-ата позиция в момента.", "date": "2019.11.12", "title": "Български победи на старта на турнира в Тайван"}
{"url": "https://standartnews.com/biznes/iskame-ot-gazprom-po-niska-tsena-za-vnosa-na-gaz-406579.html", "text": "Природният газ трябва да поевтинее от следващата година с малко по-малко от процент (0,71%), показва прогнозата на „Булгаргаз“. Окончателното искане за промяна газовото ни дружество ще внесе след месец. От „Булгаргаз“ съобщават, че са поискали от руската компания „Газпром експорт“ намаление на доставната цена за страната и по-голяма гъвкавост на доставките. Целта е до края на тази година да се постигне изменение на условията по договора, което ще доведе до по-ниска цена на доставките за България.", "date": "2019.11.12", "title": "Искаме от Газпром по-ниска цена за вноса на газ"}
{"url": "https://standartnews.com/biznes/kak-burger-king-udari-mcdonalds-406580.html", "text": "Ето един начин да се опиташ да удариш конкуренцията. Ако на някои им е омръзнало от сандвичи с месо, ще се зарадват да разберат, че Burger King планира да пусне такива на пазара. Очаква се това да стане на три континента - Европа, Латинска Америка и Азия. Шницел на растителна основа е интересното предложение, което ще очаква потребителите. Веригата вече пробва да пусне безмесни сандвичи в Швеция. Това доведе до увеличение на продажбите с 5 процента. Подобна тенденция не се забелязв например при гиганта Mc Donalds. Там не бързат толкова много с алтернативни варианти на месото и разчитат повече на \"тежката артилерия\".", "date": "2019.11.12", "title": "Как Burger King удари McDonalds"}
{"url": "https://www.standartnews.com/sport/nakazvat-lokler-za-starta-na-f1-v-braziliya-406588.html", "text": "Пилотът на Ферари Шарл Льоклер ще получи наказание на стартовата решетка в Гран при на Бразилия във Формула 1 този уикенд заради проблеми със задвижващата система, заяви шефът на тима Матиа Биното. „Шарл ще получи нов захранващ блок, след като досегашният му се повреди в Остин. Поставянето на нов ще означава наказание на стартовата решетка в Сао Пауло, но трябва да се върнем към нашето нормално ниво на представяне и да покажем малко боен дух, за да завършим сезона подобаващо\", заяви Биното. В предишния кръг в Остин пилотът от Монако имаше проблеми c течното масло и се наложи задвижващата му система да бъде сменена c по-стара от предишнaтa втoрa cпeцификaция. C нeя тoй кaрa в състезанието в САЩ и зaвърши четвърти. Тя обаче бe cъc зaнижeни рeжими и се смята, чe e c дocтa изчeрпaн рecурc.  Очаква се наказанието на Льоклер да бъде от поне 10 позиции. Той е четвърти в класирането с 249 точки - с 14 точки повече от Макс Верстапен и 19 от съотборника си Себастиан Фетел. ", "date": "2019.11.12", "title": "Наказват Льоклер за старта на Ф1 в Бразилия"}
{"url": "https://standartnews.com/sport/zverev-iznenada-nadal-v-london-406493.html", "text": "Защитаващият титлата си на световните финали на АТП в Лондон Александър Зверев (Германия) спечели впечатляваща победа над лидера в световната ранглиста Рафаел Надал (Испания) с 6:2, 6:4 в първия си мач от група „Андре Агаси“. Испанецът, който бе под въпрос за турнира заради проблеми с разтежение в коремните мускули, бе тотално надигран от германеца и така намали шансовете си в битката с Новак Джокович да завърши годината като номер едно в ранглистата по тенис. Надал има 640 точки повече от Джокович, като за да завърши 2019-а като №1 му е необходимо да спечели турнира, или да стигне до финала без загуба. Сега му остава единствено да стане първи. „Тази победа означава много, даже бих казал всичко за мен“, каза пък Зверев след успеха. \"Нямам никакви оплаквания от физическото ми състояние. Нямах болки в корема. Това е единственият позитивен момент, ако трябва да съм честен. Надявам се да продължи да е така, тъй като не мога да тренирам много и да натоварвам тази част от тялото ми. Физическото състояние не се явява оправдание. Единственото оправдание е, че не бях достатъчно добър. Запазвам позитивната си настройка. Готов да се боря, което срещу Зверев не се получи. Знаех, че няма да бъда готов на 100% в план усещане, движение, увереност в себе си и удари по топката. Затова ми бе нужен борчески дух, но не стана\", заяви Надал.  Утре той ще играе с руснака Данийл Медведев, който загуби вчера от Стефанос Циципас в група \"Андре Агаси\". По време на пресконференцията прехвърчаха искри. Италианският журналист Убалдо Сканагата попита Надал дали не е загубил концентрация покрай сватбата си с Мери. Испанецът реагира остро \"Това сериозен въпрос ли е или е шега?\" преди да повтори за пореден път, че връзката му е дългогодишна. Днес ще се играят мачовете от втория кръг в група \"Бьорн Борг\". Първият е между швейцареца Роджър Федерер и Матео Беретини (Италия), а във втория играят сърбинът Новак Джокович и Доминик Тийм (Австрия).", "date": "2019.11.12", "title": "Зверев изненада Надал в Лондон"}
{"url": "https://standartnews.com/balgariya/speshen-medik-vv-varnensko-selo-napuska-sled-poboy-406577.html", "text": "Има нов случай на агресия срещу медицинско лице у нас 50-годишният Христомир Куманов от Центъра за спешна медицинска помощ във Варна е бит в село Каменар от сина на пациентка, за която е имало спешно повикване. Медицинският екип се отзовавал на спешно повикване за жена с високо кръвно налягане от Каменар. Още при влизането в дома й се е усещало,че има напрежение. \"Влязох, жената каза - не съм викала Бърза помощ. Излязох и той започна да крещи. Започна да ме блъска\", казва Христомир Куманов пред БНТ. Въпреки агресията, Куманов преглежда пациентката и й поставя инжекция. Тя пък твърди, че фелдшерът ги е обидил. \"Влиза тука господинът... Къде е жената, ама той трепери, един наркоман. Нищо не сме направили на него\", казва Елисавета Демирева.  А фелдшерът разказва, че това не е първото нападение срещу него. През 2017 година е бит във Варна на Колхозния пазар, но тогава не е подавал жалба, за което съжалява. 50-годишният Христомир Куманов е категоричен в решението си да напусне работа и си тръгва огорчен, защото е отдал 27 години от живота си, за да помага на хората.", "date": "2019.11.12", "title": "Спешен медик във варненско село напуска след побой"}
{"url": "https://standartnews.com/sport/ivet-lalova-e-atlet-na-blgariya-za-peti-pt-406507.html", "text": "Ивет Лалова-Колио бе избрана за Атлет на България за 2019-а година в традиционната анкета на списание „Атлетика“. 35-годишната спринтьорка спечели анкета за пети път с 309 точки пред Радослава Мавродиева 261 точки и Мирела Демирева – 245 точки. Лалова-Колио е избирана за атлет на България през 2004-а, 2005-а, 2008-а и 2012-а година. Ивет заслужи признанието за номер едно в България за тази година след един успешен летен сезон, в който покри нормативите на 100 м (11.08) и 200 м (22.45) за олимпийските игри в Токио 2020, където ще участва на най-големия световен спортен форум за пети път. Лалова-Колио се раздаде за националния отбор през годината и спечели по две победи за България на 100 м и 200 м на европейското отборно първенство във Вараждин, Хърватия и на балканския шампионат в Правец пред хиляди родни фенове. Софиянката, която живее и тренира в Италия, имаше призови места в турнирите от „Диамантената лига“ и няколко победи за турския си клуб „Енка“. Най-тежкото и престижно състезание за годината бе световното първенство в Доха, Катар, където Ивет достигна финала на 200 м и зае седмото място, като остана близо до медалите. Подгласничката на Ивет в анкета е Радослава Мавродиева, която спечели балканската и европейската титли на гюле в зала и само неприятна контузия й попречи да продължи победния си ход през лятото. Атлет на България за 2016-а и 2018-а Мирела Демирева също покри олимпийския норматив на скок височина за Токио 2020, спечели победи на европейското отборно първенство и балканския шампионат, а на световното в Доха бе във финала. Демирева се класира четири пъти в тройката на турнири от „Диамантената лига“ през 2019-а. В допитването във фейсбук страницата на списание „Атлетика“ – младият талант в мятането на чук Валентин Андреев спечели приза за „Любимец на феновете“. Валентин донесе златен медал на България на европейския олимпийски младежки фестивал и оглави световната ранглиста на чук за юноши под 18 години. Десетката на феновете носи един глас за анкетата на екпертите на списание „Атлетика“.   АТЛЕТ НА БЪЛГАРИЯ ЗА 2019-А ГОДИНА – КРАЙНО КЛАСИРАНЕ   В анкета гласуваха 31 спортни журналисти и екперти, а към техния глас се прибави вота на феновете. Атлетите с еднакъв брой точки са класирани според вота на екпретите. Всички победители в анкетата на списание „Атлетика“ за атлет на България: 1998  Петър Дачев                 Светла Димитрова 1999  Ростислав Димитров      Христина Калчева 2000  Петър Дачев                  Тереза Маринова 2001  Ростислав Димитров      Тереза Маринова 2002  Петър Дачев                Тереза Маринова 2003  Ивайло Русенов           Венелина Венева 2004  Георги Иванов             Ивет Лалова 2005  Момчил Караилиев        Ивет Лалова 2006  Ваня Стамболова 2007  Даниела Йорданова      2008  Ивет Лалова        2009  Момчил Караилиев       2010  Ваня Стамболова 2011  Ваня Стамболова 2012  Ивет Лалова        2013  Георги Иванов    2014  Георги Иванов    2015  Габриела Петрова         2016  Мирела Демирева 2017  Тихомир Иванов 2018  Мирела Демирева 2019 Ивет Лалова-Колиоi", "date": "2019.11.12", "title": "Ивет Лалова е Атлет на България за пети път"}
{"url": "https://standartnews.com/svyat/trmp-shche-otlozhi-mitata-za-koli-ot-evropa-406504.html", "text": "Президентът на САЩ Доналд Тръмп ще отложи налагането на мита върху автомобили, внасяни от Европа, пише Ройтерс, цитиран от БГНЕС. Очаква се тази седмица Тръмп да обяви какви мерки ще предприеме, като информацията от Вашингтон е, че обмитяването на автомобили и автомобилни части се отлага с още 6 месеца. „Имаме солидни основания да смятаме, че няма да бъдат обявени мита тази седмица“, казва американски държавен служител за Ройтерс. Доналд Тръмп вече веднъж отложи налагането на мита. През май той даде отсрочка от 6 месеца, която изтича сега. Европейски дипломати казват, че дори да има нова отсрочка, поведението на Доналд Тръмп е непредвидимо и заплахата от налагането на мита ще продължи да тегне над европейската авто индустрия. Съединените щати могат да се опитат да използват заплахата за налагане на мита, за да получат по-широк достъп до пазара на селскостопанска продукция в Европа, което е тяхна цел от години. Засега Европа не позволява това, като търговските преговори между САЩ и ЕС са ограничени в сферата на индустриалното производство и режимите на регулации. Тръмп използва същата заплаха за обмитяване на вноса на автомобили и в преговорите с Япония. Германия и Япония са зависими от американския пазар на автомобили, като по-голямата част от търговския дефицит на САЩ с двете страни идва именно от вноса на стоки от авто индустрията. ", "date": "2019.11.12", "title": "Тръмп ще отложи митата за коли от Европа"}
{"url": "https://standartnews.com/sport/izvadikha-strling-ot-tima-na-angliya-406501.html", "text": "Футболната асоциация на Англия остави Рахийм Стърлинг от Манчестър Сити извън състава за европейската квалификация срещу Черна гора в четвъртък. Той се замеси в скандал с Джо Гомес от Ливърпул на тренировка на националния тим, като така двамата продължиха конфликта си от последните минути на мача между Ливърпул и Манчестър Сити във Висшата лига в неделя, завършил 3:1. В официалното съобщение на асоциацията се казва, че Стърлинг ще бъде с отбора, но няма да играе срещу черногорците на Уембли, а името на Гомес не се споменава. Англичаните се нуждаят от една точка в двата мача срещу Черна гора и Косово в неделя, за да си осигурят класирането за европейското по футбол догодина. „Взехме решението да не разчитаме на Рахийм в четвъртък – коментира селекционерът Гарет Саутгейт. - Едно от най-големите предизвикателства пред нас бе да изолираме клубните съперничества, когато футболистите дойдат в националния отбор и го постигнахме. За съжаление в този случай емоциите от мача в неделя явно още бушуват. Мисля, че постъпихме правилно. Стигнахме до това решение със съгласието на целия отбор. Сега важното е да подкрепим играчите и да се фокусираме върху самия мач.“ ", "date": "2019.11.12", "title": "Извадиха Стърлинг от тима на Англия"}
{"url": "https://standartnews.com/svyat/kobra-se-sbira-za-navodneniyata-v-angliya-406503.html", "text": "Британският премиер Борис Джонсън председателства спешно заседание на комитета за справяне с извънредни ситуации \"Кобра\", заради тежките наводнения в Англия. Решението за провеждане на заседанието идва след като лидерът на опозицията Джеръми Корбин призова премиера лично да поеме отговорност за справяне със ситуацията. Проливните валежи през последните дни причиниха тежки наводнения в окръзите Йоркшир и Ийст Мидландс. Най-сериозно е положението в района на Донкастър, където река Дон излезе от коритото си. Около 400 имота са под вода, 1200 домове са евакуирани. 50 паунда бяха събрани под формата на дарения за хората, които е трябвало да напуснат къщите си. В най-пострадалото село Фишлейк местните жители  разкритикуваха общинските власти в липса на адекватни мерки. Все още на територията на Англия са в сила са близо 40 предупреждения за опасност от наводнения, пет от които за района около река Дон и Южен Йоркшир.  ", "date": "2019.11.12", "title": "\"Кобра\" се събира за наводненията в Англия"}
{"url": "https://standartnews.com/svyat/fon-der-layen-napadna-makron-za-zapadnite-balkani-406509.html", "text": "Блокирайки преговорите за членство в ЕС за Албания и Македония, Еманюел Макрон отвори вратата за Русия към Западните Балкани, предупреди Урсула фон дер Лайен. Новоизбраният председател на Европейската комисия призова лидерите на Евросъюза да започнат незабавно преговори за присъединяване с двете държави. Тя заяви, че ако Европейският съюз не утвърди позицията си в региона, Русия или Китай могат да запълнят празнината, съобщи „Дейли експрес”. По време на срещата на върха на европейските лидери миналия месец Еманюел Макрон блокира процеса на преговори за членство с Албания и Македония. В реч по повод 30-ата годишнина от падането на Берлинската стена Урсула фон дер Лейен заяви, че Европа „е поискала много от Северна Македония и Албания и те са изпълнили всичко”. „Сега трябва да удържим на думата си и да започнем преговори за присъединяване“, категорична е тя. Фон дер Лайен подчерта, че лидерите на ЕС бавят перспективата за членство за страните от Западните Балкани още от 2003 година. Тя предупреди, ако Брюксел не им предложи европейска перспектива, „други ще запълнят празнината - Китай, Русия, Турция или Саудитска Арабия“. Френският президент беше единственият лидер на ЕС, който се обяви срещу разширяването при сега действащите процедури. В интервю за списание „Икономист“ Макрон заяви, че Брюксел трябва да реформира процедурите за членство. „Не искам нови членове, докато не реформираме самия Европейски съюз”, категоричен беше Макрон. В подкрепа на твърдението за нарастващо напрежение между Париж и Берлин, Ангела Меркел също разкритикува френската позиция относно разширяването на ЕС в Западните Балкани. Германският канцлер заяви, че е „изключително важно за стратегическите европейски интереси тези държави да не губят надежда един ден да могат да се присъединят към ЕС“. Според Меркел, разширяването в Западните Балкани ще помогне на Евросъюза да се справи с проблема с миграцията - едно от основните предизвикателства пред Европейската комисия на Урсула фон дер Лайен през следващите пет години.", "date": "2019.11.12", "title": "Фон дер Лайен нападна Макрон за Западните Балкани"}
{"url": "https://standartnews.com/svyat/postroikha-plastmasov-most-za-peshekhodtsi-406522.html", "text": "Пластмасов понтонен пешеходен мост през река Шешма бе открит в село Елантово в руската република Татарстан, чиито жители чакаха появата му на мястото на стар мост повече от 20 години, заяви пред РИА Новости кметът на село Елантово Раиф Гайнутдинов. \"Ние се занимаваме с този проблем повече от 20 години. Факт е, че в близост до селото има голям автомобилен мост, а мостът в Елантаво е необходим само за пешеходци, за да стигнат от една част на селото до друга, без да изминават допълнителните 6-7 километра до там и обратно. Старият мост, също понтонен, беше в неизползваемо състояние, но нямаше финансиране за изграждането на нов постоянен мост\", каза Гайнутдинов. По неговите думи новият пластмасов мост е построен чрез частна инвестиция, привлечена от един от депутатите на Държавния съвет на Татарстан, след като жителите на селото се обърнали към него, като изграждането на такъв морски прелез струвало около 2,4 милиона рубли. Единствената трудност, според Гайнутдинов, е, че новият мост е сезонен, той ще трябва да бъде премахнат за периода на ледоход, за да не се повреди конструкцията. Но кметът е сигурен, че селяните ще се справят с този въпрос с помощта на специалисти - мостът лесно се разглобява и сглобява. \"През зимата, когато вече ще има леден проход през Шешма, ще премахнем централните конструкции и след ледения дрейф ще ги инсталираме отново. Може би не е нужно да го премахваме - ще видим как ще работи през първата година\", уточни той. В Елантово живеят 710 души, около 250 от тях в лявата част на селото. В същото време всички социални съоръжения са разположени на десния бряг на реката - училище, детска градина, магазин, културен център, банков клон и администрация. За да стигнат от една част на Елантово до другата, хората трябвало да изминават разстояние от 3,5 километра. Новият понтонен мост е предназначен само за пешеходци, широчината му е 2 метра, дължината - 95 метра, състои се от 760 елемента. Може да се експлоатира при температури от -30 до +40 градуса. Мостът е нисък и издръжлив, оборудван с парапети, а повърхността на модулите има специално неплъзгащо се покритие, което го прави безопасен.", "date": "2019.11.12", "title": "Построиха пластмасов мост за пешеходци"}
{"url": "https://standartnews.com/svyat/otmenikha-svetovniya-rali-shampionat-406524.html", "text": "Последният кръг от сезона в Световния рали шампионат (WRC) беше отменен заради големите пожари в Австралия, пише АФП. \r\n \r\nСъстезанието трябваше да се проведе тази седмица, в горите около Кофс Харбър в Нов Южен Уелс, но недалеч от града гори един от големите горски пожари, с които страната се бори вече дни наред. \r\n \r\n\"Като взимаме предвид интереса и безопасността на всички, замесени в Рали Австралия, не е уместно да проведем проявата при тези условия\", каза президентът на ралито Андрю Пападопулос. \r\n \r\nИзходът от борбата в сезон 2019 на WRC вече беше ясен и преди Рали Австралия. \r\n \r\nЕстонецът От Танак стана първия представител на тази страна, спечелил световната титла при пилотите, след предишния кръг в Каталуния. \r\n \r\nХюндай за пръв път взеха титлата при конструкторите, изпреварвайки Тойота.", "date": "2019.11.12", "title": "Отмениха световния рали шампионат"}
{"url": "https://standartnews.com/svyat/vuchich-iska-mini-shengen-406582.html", "text": "Общият пазар на шест страни от Западните Балкани – Сърбия, Северна Македония, Албания, Черна гора, Босна и Херцеговина и Косово, може да донесе на региона 3,5 милиарда евро икономии, заяви днес сръбският президент Александър Вучич след среща в Париж с френския президент Еманюел Макрон, предаде ТАСС. „Аз помолих Макрон за подкрепа и съм сигурен, че ще я получим публично, тъй като инициативата се базира на четири важни свободи, които се спазват в ЕС и са универсални. Ние получихме официални данни от Световната банка, според които балканската шесторка би икономисала 3,5 милиарда евро, а Сърбия – 1,5 милиарда“, каза Вучич. Според него камионите губят на границите на страните от Западните Балкани 26 милиона часа годишно, а свалянето на бариерите ще открие нови хоризонти за региона. Този уикенд премиерите на Албания и Северна Македония – Еди Рама и Зоран Заев, и сръбският президент Александър Вучич се срещнаха в Охрид, за да обсъдят конкретни мерки за създаване на свободна зона за търговия, която да увеличи икономическия растеж и чуждестранните инвестиции. Инициативата бе наречена Мини-Шенген по подобие на европейската зона за свободно движение. Лидерите на трите страни поканиха и останалите държави от региона да се присъединят към инициативата.", "date": "2019.11.12", "title": "Вучич иска Мини-Шенген"}
{"url": "https://standartnews.com/svyat/nova-rolya-ochakva-brad-pit-406572.html", "text": "Холивудският ас Брад Пит очевидно иска отново да възроди кариерата си. След проблемите около развода с Анджелина Джоли, той отново се активизира на снимачната площадка. Гигантът Paramount ще издаде новия филм Babilon, а се очаква двете главни роли да се изпълняват от Брад Пит и Ема Стоун. Самата лента би трябвало да видим през 2021 година. С бюджет около 80 милиона долара, очакваният към продукцията ще бъдат сериозни. Режисьор на Babilon ще бъде нашумелият Деймиън Шазел.", "date": "2019.11.12", "title": "Нова роля очаква Брад Пит"}
{"url": "https://standartnews.com/svyat/v-izrael-letyat-raketi-mvnr-ne-ptuvayte-406530.html", "text": "  75 ракети бяха изстреляна от ивицата Газа към Израел. Палестинските групировки и израелските въоръжени сили от няколко часа си разменят удари, след като при бомбардировка в Газа рано тази сутрин бяха убити командирът на военното крило на групировката Ислямски джихад Баха Абу ал Ата и съпругата му Асма. Ранени са и чети от децата им. \r\n \r\nИзраелските военни наредиха на населението в голяма част от страната до края на дена да си остане у дома и да избягва места, където се събират много хора, тъй като се очаква масираният ракетен обстрел от Газа да продължи, предаде Асошиейтед прес. \r\n  \r\nПо нареждане на армията са отменени днес занятията в училищата и университетите, както и работният ден с изключение на жизненоважните сфери. \r\n \r\nБългарското посолство в Израел също реагира на бомбардировките и призова българите да се осведомят за най-близките убежища. \r\n \r\n\"Поради усложнената на 12 ноември 2019 г. обстановка препоръчваме временно да не се пътува в Израел, а всички български граждани на територията на страната трябва да имат предвид, че са изключително непрепоръчителни посещенията на места на териториите на Западния бряг, Източен Ерусалим, в близост до границата с Ивицата Газа, Голанските възвишения\", съобщават от посолството ни в Израел. \r\n \r\n\"Препоръчваме при пристигане в местата за настаняване в Израел всички туристи да се поинтересуват за наличието на бомбоубежища в района. В случай на задействани звукови сирени за въздушно нападение (ракетна атака), хората следва да се отправят по най – краткия път до бомбоубежище и да чакат спиране на сигнала за опасност\", препоръчват още българското посолство. \r\n \r\n\"В случай, че няма укритие или не може да се стигне до него навреме, лицата следва да се прикрият до най – близката стена или преграда, което би могло да ги предпази от потенциален взрив или осколки от шрапнели. При всички случаи следва да се спазват инструкциите, давани в такива случаи от органите на обществения ред и/или на военни части\", се казва още в съобщението. \r\n \r\nВъв връзка с усложнената обстановка посолството на България в Тел Авив е затворено за клиенти. При необходимост от съдействие българските граждани могат да се свържат с посолството на България в Тел Авив на следните телефонни номера: + 972 3 696 13 78 и + 972 3 696 13 61 или мобилни номера за спешни случаи +972 54 59 54 379 и +972 54 764 00 89. ", "date": "2019.11.12", "title": "В Израел летят ракети, МВнР: Не пътувайте!"}
{"url": "https://standartnews.com/svyat/ispanskite-sotsialisti-i-podemos-shche-pravyat-pravitelstvo-406583.html", "text": "Испанската социалистическа работническа партия на досегашния премиер Педро Санчес и радикалната левица Подемос начело с Пабло Иглесиас подписаха днес принципно споразумение за съставяне на коалиционно правителство. Това съобщиха лидерите на двете партии, цитирани от Франс прес и Ройтерс. Санчес и Иглесиас казаха, че имат намерение да съставят прогресивно коалиционно правителство. Социалистите и радикалната левица спечелиха на изборите в неделя съответно 120 и 35 места в 350-членния парламент. Те ще се нуждаят от подкрепата на още съюзници, за да си осигурят абсолютно мнозинство.", "date": "2019.11.12", "title": "Испанските социалисти и Подемос ще правят правителство"}
{"url": "https://standartnews.com/svyat/ploshchad-san-marko-vv-venetsiya-e-pod-voda-406584.html", "text": "Лошото време, засегнало южните и централните райони на Италия, доведе до затварянето на училища, наводнения, падане на дървета и затваряне на пътища, както и до надводнения във Венеция. Уникалният град, традиционно изложен на лошо време, преживява период на т.нар. висока вода (Acqua alta), като по време на пиковия период нивото на морската вода достигна 127 сантиметра, което съответства на предпоследното й критично ниво на заплаха. На снимки и видео от Венеция може да се види наводненият площад \"Сан Марко\", където туристите с гумени ботуши се движат по мостовете. Общо във Венеция се оказаха наводнени 45% от повърхността й. Днес Службата за гражданска защита обяви код \"червено\" в южните райони на Калабрия и остров Сицилия. В региона на Апулия е идентифициран код \"оранжево“, а в други 10 италиански региона е \"жълт“. Спасителните служби призоваха гражданите да избягват пътища в близост до реки и морския бряг и да внимават за падащи дървета. Въпреки многобройните сигнали към пожарните служби, не са установени критични ситуации. Няма съобщения и за пострадали. Един от ударите на стихията е върху древния град Матера, който беше обявен за Европейска столица на културата за 2019 година. Един от съседните му градове е претърпял торнадо, вследствие на което има 50 намеси на пожарни отряди поради падането на дървета и електрически стълбове. Властите на няколко провинции и градове в засегнатите от времето региони наредиха затваряне на училищата: днес ученици от Катания, Реджо-Калабрия, Бриндизи, Лече и Неапол не отидоха на училище.", "date": "2019.11.12", "title": "Площад \"Сан Марко\" във Венеция е под вода"}
{"url": "https://standartnews.com/sport/blgarski-pobedi-na-starta-na-turnira-v-tayvan-406511.html", "text": "Националките за „Фед къп“ Виктория Томова и Изабелла Шиникова се класираха за втория кръг на тенис турнира в Тайван от категорията на WTA 125 K в зала и с награден фонд 115 хиляди долара, съобщи БНР. Първата ракета на България Томова, която е №8 в схемата, преодоля неизвестната швейцарка Сузан Бандеки с 6:4, 2:6, 3:0 и отказване на съперничката след 106 минути игра. В заключителната част Виктория направи два пробива преди Бандеки да се оттегли. За успеха тя заслужи 15 точки за световната ранглиста, където е №160. Следващата опонентка на Томова ще бъде тайванка и ще бъде определена в мача между Джоана Гарланд и Ян Я Ю. Шиникова пък беше категорична срещу №7 в схемата Бибиане Схоофс от Холандия и я победи с 6:2, 6:4. Във втория сет Изабелла губеше с 3:4, но влезе в серия и спечели три поредни гейма, а с това и мача. Следващата съперничка на 28-годишната софиянка ще бъде японката Киока Окамура, която е №255 в ранглистата, където Шиникова е на 166-ата позиция в момента.", "date": "2019.11.12", "title": "Български победи на старта на турнира в Тайван"}
{"url": "https://standartnews.com/sport/priekha-blgari-v-zalata-na-slavata-po-voleybol-406526.html", "text": "Едни от най-големите имена в българския волейбол  -  и   влязоха официално в Международната волейболна зала на славата (IVHF), която се намира в град Холиоук, щата Масачузетс (САЩ). Борис Гюдеров е избран в категория „Играчи“, а Васил Симов получава голямата чест единствен през този сезон в категория „Треньори“. За номинацията на двете големи родни легенди имат заслуга Българска федерация по волейбол, управата на град Перник, както и българинът Атанас Ваклинов, който живее в Америка и който е бил състезател на Борис Гюдеров в Миньор (Перник). Семейството на г-н Ваклинов беше упълномощено да получи плакет и специален пръстен на името на Васил Симов. От страна на Борис Гюдеров плакета получи неговата дъщеря Ваня Гюдерова.", "date": "2019.11.12", "title": "Приеха българи в Залата на славата по волейбол"}
{"url": "https://standartnews.com/sport/nakazvat-lokler-za-starta-na-f1-v-braziliya-406588.html", "text": "Пилотът на Ферари Шарл Льоклер ще получи наказание на стартовата решетка в Гран при на Бразилия във Формула 1 този уикенд заради проблеми със задвижващата система, заяви шефът на тима Матиа Биното. „Шарл ще получи нов захранващ блок, след като досегашният му се повреди в Остин. Поставянето на нов ще означава наказание на стартовата решетка в Сао Пауло, но трябва да се върнем към нашето нормално ниво на представяне и да покажем малко боен дух, за да завършим сезона подобаващо\", заяви Биното. В предишния кръг в Остин пилотът от Монако имаше проблеми c течното масло и се наложи задвижващата му система да бъде сменена c по-стара от предишнaтa втoрa cпeцификaция. C нeя тoй кaрa в състезанието в САЩ и зaвърши четвърти. Тя обаче бe cъc зaнижeни рeжими и се смята, чe e c дocтa изчeрпaн рecурc.  Очаква се наказанието на Льоклер да бъде от поне 10 позиции. Той е четвърти в класирането с 249 точки - с 14 точки повече от Макс Верстапен и 19 от съотборника си Себастиан Фетел. ", "date": "2019.11.12", "title": "Наказват Льоклер за старта на Ф1 в Бразилия"}
{"url": "https://standartnews.com/sport/lechkov-poiska-toy-da-oglavi-bfs-406587.html", "text": "След като днес Михаил Касабов беше вписан като временен президент на Българския футболен съюз в Търговския регистър, доскорошният вицепрезидент Йордан Лечков контрира този акт. За dsport.bg легендата коментира, че е внесъл в Софийски градски съд, и то в срок, жалба против вписването на Касабов с желание обявяване в нелигитимност на решението. \r\n \r\n„За мен не е редно това вписване. По устав не трябва да се случат така нещата. Внесъл съм жалбата си в срок“, каза Лечков, визирайки, че именно той е трябвало да поема длъжността на Борислав Михайлов в качеството си на първи вицепрезидент. \r\n \r\n„Не съм си подавал оставката и не съм правил писмен отказ от длъжността ми! По устав трябваше аз да поема БФС. Всеки трябва да си понесе последствията за нередностите“, категоричен бе Лечков. \r\n \r\nСливналията продължава да изпълнява длъжността си отговорник за националните отбори и в момента е в лагера на първия ни тим на Бояна за контролата с Парагвай в четвъртък и евроквалификацията с Чехия в неделя. \r\n \r\n“По закон първият вицепрезидент заема поста на президента, ако той се откаже по някаква причина. Не съм подавал оставка, нито писмено съм се отказал. Законите трябва да се спазват”, каза Йордан Лечков. \r\n ", "date": "2019.11.12", "title": "Лечков поиска той да оглави БФС"}
{"url": "https://standartnews.com/svyat/kosovo-iska-mirno-sporazumenie-ss-srbiya-406494.html", "text": "По време на срещата с френския президент Еманюел Макрон в Париж президентът на Косово Хашим Тачи е изразил готовността на властите в Прищина да постигнат мирно споразумение със Сърбия. Това съобщиха от кабинета на Тачи в Прищина. Двамата са обсъдили \"преговорния процес между Сърбия и Косово и евроатлантическата перспектива за Косово и Западните Балкани\", пише още в съобщението.  \r\n \r\nИмаме готовност да продължим диалога със Сърбия и да постигнем оконочателно мирно споразумение, което ще доведе до взаимно признаване и членство в ООН\", каза Хашим Тачи. Според него това означава \"пълна международна консолидация на Косово, която ще отвори вратите за чуждите инвестиции в страната\". \"Това означава развитие за Косово. Това означава повече просперитет, по-добър живот за всички граждани на Косово. Косово има само една цел - членство в ЕС и НАТО\", подчерта Хашим Тачи, предаде БГНЕС. \r\n \r\n\"Президентът Макрон подкрепя трайният мир, развитието на Косово и региона\", пише в края на съобщението, което бе публикувано от кабинета на косовския държавен глава.", "date": "2019.11.12", "title": "Косово иска мирно споразумение със Сърбия"}
{"url": "https://standartnews.com/kultura/brayn-adams-idva-s-15-tira-tekhnika-406532.html", "text": "Два дни остават до вълнуващото шоу на Брайън Адамс в България от турнето му Shine A Light. Световната обиколка стартира по-рано тази година и до момента премина през най-големите арени в САЩ, Южна Америка, Австралия и Нова Зеландия. За концерта в Пловдив на 14 ноември канадската звезда идва с екип над 50 човека и повече от 15 тира техника. Музикантът ще пристигне у нас в деня на представлението и ще се отправи директно към зала Колодрума под  тепетата. С него са личните му  готвачи, които се грижат за специалното хранително меню на певеца. Адамс има 65 милиона продадени албума, първи места в класации в над 40 държави и множество разпродадени турнета по света, зашеметяващата кариера на музиканта продължава вече повече от 30 години. Обиколката Shine A Light е посветена на последния едноименен четиринадесети студиен албум на звездата. Концертът в Пловдив ще продължи повече от два часа, през които ще чуем както песни от новия албум, така и най-обичаните му хитове през годините. Входовете ще бъдат отворени в 18,30 часа. Няма да има подгряващ изпълнител и Брайън Адамс ще излезе на сцената в 20 часа.", "date": "2019.11.12", "title": "Брайън Адамс идва с 15 тира техника"}
{"url": "https://standartnews.com/kultura/170-sbitiya-v-noshchta-na-teatrite-406531.html", "text": "Седмото издание на Нощта на театрите е ще предложи над 170 представления в стандартен и нестандартен час - пърформанси, форматни събития, дискусии, изложби, „отворени врати“,  театрални пътешествия и срещи зад кулисите, NT Live, импро спектакли, концерти, ателиета, фокуси, поетични рецитали, младежко творчество, изключително богата детска програма... Маратонът на 16 ноември е София, Пловдив, Варна, Бургас, Стара Загора, Русе, Хасково, Благоевград, Велико Търново, Сливен, Габрово, Симитли, Добрич, Плевен, Кърджали, Смолян, Перник и Шумен. Тази година кампанията е с послание „Ти променяш играта. Играта променя теб“. Над 1500 артисти от различни театрални стилове ще се включат у нас в  европейската платформа и ще представят своите продукции в над 90 локации в 18 града. Форматът на Нощ на театрите няма аналог в България.  Освен смяната на Времето и експеримента с Пространството, Нощта случва стотици интересни съдържания и привлича зрители и участници от различни възрасти. Най-верните фенове ще  надникнат зад кулисите на няколко институции и ще се срещнат с любими актьори и творци – в Народния, в Операта, в театър „София“, където зрители ще са качат на сцената след финалните овации за „Палачи“, в Драмата на Пловдив, в храма на класиката в Стара Загора, където публиката ще разговаря с режисьорката Вера Немирова и екипа на „Африканката“, в Хасково, където ще има разходка зад кулисите на театър „Иван Димов“. NТ Live на National Theatre London гостува с премиерната продукция на един от най-иновативните  режисьори - Иво ван Хове. В шест кина в София, Пловдив, Русе, Варна и Бургас на 16 ноември ще има специални прожекции, посветени на седмото издание на европейската инициатива Нощ на театрите. Джилиън Андерсън („Досиетата Х“, „Трамвай Желание“) и Лили Джеймс („Mamma Mia! Отново заедно“) са изпълнителите на главните роли в спектакъла „Всичко за Ийв“. Постановката разказва историята на Марго Чанинг. Легендата. Истинската звезда на театъра. Тя е в светлината на прожекторите, винаги е била. И изведнъж се появява Ийв. Най-голямата й почитателка. Младата, хубава Ийв. Златното момиче, обикновеното съседско момиче. Националната гимназия за сценични и екранни изкуства в Пловдив и Националното училище за музикално и сценично изкуство „Професор Панчо Владигеров“ в Бургас ще отворят сцените си за широката публика и ще покажат своите продукции с вход свободен. Училището в Пловдив за първи  път участва в театралната Нощ и на 16 ноември в 16 часа  ще предложи спектакъл за деца и родители, базиран на импровизацията – „Приказки за живота“.  Историята в него е съставена от няколко по-малки - за желанията, за радостите и разочарованията, за всичко истинско и ценно като обич, прошка, благодарност. В Бургас малките театрали са подготвили 5 събития – „Рисуваме театър“, „Душата ти, вълшебница“, „Гледна точка: смяна на играта“, „Далеч усмихва се морето“ и „Изгубени в звездите“. 1000 деца ще гледат безплатно куклен театър преди Нощта на театрите. Акцията е от социалната кампания на dm Bulgaria „Веселите зъбки“.  10 детски градини от София, Пловдив, Варна, Бургас, Велико Търново, Плевен, Добрич, Русе, Благоевград и Стара Загора ще имат удоволствието да се докоснат до театралното изкуство броени часове преди официалния старт на седмото издание на Нощ на театрите. През 2019 година Нощта на театрите ще се проведе едновременно в 11 европейски държави. Зад идеята на платформата стои Елеонора Роси от Франция. В тази Нощ театърът се превръща в основна тема и събира по едно и също време всички, които го обичат.", "date": "2019.11.12", "title": "170 събития в Нощта на театрите"}
{"url": "https://standartnews.com/biznes/poveche-novi-koli-u-nas-po-malko-v-evropa-406559.html", "text": "Две противоположни тенденции се забелязват на пазара нови автомобили тази година. Докато у нас има леко увеличение на търеснето, в Европа е обратното - има спад. И тук една от основните причина са неразбориите около Брекзит. В последните три години на практика търсенето на нови коли спада. Най-осезаемо е то именно през 2019-та. На нашия пазар заа първите осем месеца са купени 24 372 нови автомобила, но в тях влизат и лекотоварните.  Автопаркът у нас като цяло продължава да е стар. Въпреки тенденцията съотношението на нови и стари коли постепенно да намалява. Факт е, че над 111 хиляди от общо регистрираните в България леки автомобили са на възраст над 10 години. У нас за настоящата година са продадени по-малко автомобили с вредните дизелови двигатели от миналата, но като цяло дизелите продължават да имат предимство пред бензиновите двигатели. И както се очаква, основната бройка на дизелови автомобили е втора ръка от Европа. При тази ситуация пак в страните от ЕС ще се продадат около 15 милиона нови автомобила. Корекцията не е неочаквана, при положение че от септември 2018 г. до април включително продажбите бяха по-ниски от съответните месеци на предходните години.  ", "date": "2019.11.12", "title": "Повече нови коли у нас, по-малко в Европа"}
{"url": "https://standartnews.com/regionalni/vstpikha-v-dlzhnost-kmetovete-na-dimovo-chuprene-i-novo-selo-406604.html", "text": "Новоизбраните общински съветници и кметове в Димово, Чупрене и Ново село встъпиха в длъжност днес, на проведените там тържествени заседания на общинските съвети. В приветствието си към общинските съвети в Димово, Чупрене и Ново село областният управител пожела успешен нов мандат и подчерта: „Днес Вие полагате клетва да работите в името на благоденствието на гражданите от вашата община. Тази клетва е задължаваща, но още по-важно и задължаващо е това, че хората ви гласуваха своето доверие. Убедена съм, че ще загърбите всички партийни и лични пристрастия и различия, и ще имате една обща кауза - работа в името на по-доброто бъдеще на общината. На тържествено заседание положиха клетва и подписаха клетвени декларации 13 общински съветници, избраният за кмет на община Димово - Светослав Славчев, както и кметове на кметства в общината: Боряна Георгиева - на с. Арчар и Юлиян Симеонов - на с. Гара Орешец. През мандат 2019-2023 г., Общински съвет - Димово ще е под председателството на Олег Миков. Днес започна първия си мандат и кметът на община Чупрене -  Анжело Добричов. Заедно с него да спазват Конституцията и законите на страната се заклеха 11-те новоизбрани общински съветници и избраният за кмет на Горни Лом - Илиян Михайлов. По традиция първото заседание на Общинския съвет премина под ръководството на най-възрастния измежду общинските съветници – Даньо Антов. За председател бе избран Иван Велков. В община Ново село положиха клетва 11 общински съветници, кметът на общината   Георги Стоенелов, който започва своя пореден мандат, Гинко Петров - кмет на с. Винарово и Емилия Крумова - кмет на с. Неговановци. За председател на Общински съвет – Ново село бе избран Иво Вергилов. Във всички 11 общини на територията на област Видин се проведоха първите тържествени заседания на новоизбраните общински съвети.  ", "date": "2019.11.12", "title": "Встъпиха в длъжност кметовете на Димово, Чупрене и Ново село"}
{"url": "https://standartnews.com/regionalni/v-mezdra-i-roman-kmetove-i-obshchinski-svetnitsi-se-zaklekha-406620.html", "text": "С полагане на клетва от общинските съветници започна конституирането на Общински съвет- Мездра за новия мандат. Областният управител отбеляза в словото си, че в работата си, общинските съветници трябва да се водят от смислени решения, силни политики и консенсус в отговор на очакванията на гражданите на общината. \r\nИзбраният за кмет на Община Мездра Иван Аспарухов официално встъпи в длъжност, като изрази увереност, че започва мандат на гражданите. \r\n„Искам да изкажа благодарността си на областния управител за ангажираността на държавата, както и на гражданите на общината, които пожелаха промяна и ми гласуваха доверие. Предстои много работа, а искам да уверя всички Вас, че в следващите четири години, ще се ръководя от волята на гражданите, които ще управляват чрез своите граждански съвети, чрез общинските съветници и кметовете на малките населени места“, каза кметът Иван Аспарухов. Клетва положиха и единадесетте кметове на населените места. Заседанието продължи с избор на председател на Общински съвет. След проведеното гласуване, за председател беше преизбрана Яна Нинова. Тя пожела на своите колеги ползотворна работа, законно, открито и справедливо управление. \r\nТържествено днес положи клетва и избраният кмет на Община Роман Валери Ролански. Той увери, че започва втори и още по-успешен мандат. \r\n„Благодаря за доверието, което моите съграждани ми гласуваха да ръководя общината. Това е добра оценка за нашата работа в предишния мандат. Надявам се на констуктивен диалог с общинските съветници, както и с кметовете на населените места от община Роман“, завърши словото си Валери Ролански. За председател на Общински съвет – Роман беше избран Валери Стаменов. \r\nОбластният управител Малина Николова проведе всички първи заседания на общинските съвети, на които официално встъпиха в длъжност 10-те кметове на общини, общинските съветници и кметове на населени места в област Враца.  ", "date": "2019.11.12", "title": "В Мездра и Роман кметове и общински съветници се заклеха"}
