{"url": "https://standartnews.com/svyat/zakopchakha-ruski-miliarder-za-energiyni-izmami-388158.html", "text": "Измама за 4 млрд. рубли, износ на пари зад граница и организиране на престъпна група са обвиненията, което следствените органи на Русия са повдигнали срещу милиардера и бивш министър Михаил Абизов (рус. Абызов), съобщи РИА Новости. Абизов, чието състояние се оценява на най-малко 1 млрд. долара вече е арестуван. Грози го присъда от 20 г. лишаване от свобода. Като министър на „Откритото правителство“ Абизов е член на кабинета на Дмитрий Медведев от 2012 до 2018 г., когато постът е закрит. Той е заподозрян, че в периода от април 2011 г. до ноември 2014 г. е източил 4 млрд. рубли чрез измама от акционерите на \"Сибирска енергийна компания\" и \"Регионални електрически мрежи\". Следствието твърди, че ексминистърът е действал в съучастие с няколко човека, което е и основание да го проучват за създаване на престъпна група. Отбелязва се, че Абазов и съучастниците му са поставили под заплаха „устойчивото икономическо развитие и енергийната безопасност на редица руски региони“. Прессекретарят на президента Владимир Путин Дмитрий Песков казал за РИА Новости, че държавният глава е осведомен предварително за делото срещу Абизов. Запознат със случая е бил и премиерът Дмитрий Медведев. Правителственият говорител Олег Осипов уточнил, че делото срещу Михаил Абизов е за икономически престъпления и не е свързано с бившите му задължения на министър. Ако обаче се докаже такава връзка и тя ще бъда разследвана, казал Осипов. Роден в Минск през 1972 г. Михаил Абизов стартира своя фирмена дейност съвсем млад, още в началото на 90-те години. Първият му бизнес е включвал внос на храни от България. От 1993 до 2012 г. заема различни постове в горивно-енергийния комплекс на Русия. В началото на 2012 г. става съветник на руския президент, а по-късно същата година става член на правителството.", "date": "2019.03.26", "title": "Закопчаха руски милиардер за енергийни измами"}
{"url": "https://www.standartnews.com/sport/priemat-blgarin-v-zalata-na-slavata-na-basketbola-388161.html", "text": "ФИБА ще отбележи подобаващо приемането на легендата Атанас Голомеев в залата на славата на баскетбола. Бившият национал е член на клас 2019 и ще бъде част от церемонията, организирана от световната централа на 30 август в хотел „Шератон“ в Пекин, съобщиха от БФБ. Избирането му съвпада и със 100-годишнината на организирания баскетбол, която през 2019 г. отбелязваме у нас. Ето какво написа в поканата си за церемонията новият Генерален секретар на ФИБА Андреас Заклис до 71-годишният българин: „Уважаеми г-н Голомеев, За нас е огромна чест да Ви информираме, че сте избран за член на клас 2019 за ФИБА залата на славата като играч. The FIBA Hall of Fame (www.fiba.basketball/hall-of-fame) е олтар, посветен на удивителните хора, които положиха основите на глобалния баскетбол от създаването му до славата му в днешни дни. Залата се опитва да е уникална международна институция, която промотира и припомня за успехите на баскетбола по цял свят и приема велики мъже и жени от всички епохи, които са били проактивни и забележителни по пътя за развитието на нашия спорт. Вашите изключителни постижения като национален състезател на България, с две титли на най-добър реализатор за 5-те участия на Евробаскет, а също и безбройните Ви постижения в професионалния баскетбол допринесоха много за израстването на играта във Вашата страна и по света. Много сме щастливи да Ви информираме, че името Ви е включено сред тези на най-почетните и заслужили играчи и искаме да Ви поканим на Специалната церемония по приема на 30 август, 2019 г. в хотел „Шератон Гранд“ в Пекин, където заедно да отбележим приноса Ви за баскетболната игра. От цялото си сърце Ви поздравявам за номинацията Ви за прием в Залата на славата на ФИБА и се надявам скоро да се срещнем лично в Китай“. В Залата на славата на ФИБА има още три български имена. Единственият играч досега бе легендарната Ваня Войнова, която бе приета за член посмъртно през 2007 г. Двама родни съдии също са включени в Залата – Артеник Арабаджиан и Валентин Лазаров. Заедно с Голомеев, в клас 2019 са и Джанет Арсен, Марго Дудек, Алонзо Морнинг, Фабрисио Оберто, Хосе Пикулин Ортиз, Мосен Меат Варда и Иржи Дудек. Сред треньорите са почетени Наталия Хейкова, Богдан Танйевич и Му Зуюн.", "date": "2019.03.26", "title": "Приемат българин в Залата на славата на баскетбола"}
{"url": "https://standartnews.com/regionalni/starozagorski-badmintonisti-s-3-medala-ot-speshl-olimpiks-388152.html", "text": "Старозагорските бадминтонисти Ганка Иванова и Иван Иванов от дневения център \"Св. Св. Козма и Дамян“, се завърнаха с три медала от Спешъл Олимпикс. На Световните игри в Абу Даби'2019 Иван се окичи със сребърен медал, а  заедно с Ганка  извоюваха бронзови медали на смесени двойки. Това не е първи медал на Ганка Иванова, която извоюва сребро за България на провелите се през 2015 г. в Лос Анджелис, САЩ световни летни игри „Спешъл олимпикс\". Тогава кметът Живко Тодоров осигури средствата за обучение, пътуване и престой на единствената старозагорка, участник в игрите. Старозагорският градоначалник ще се срещне и поздрави с големия успех двамата  бадминтости в четвъртък, съобщиха днес от общината \r\n  В Абу Даби България беше представена от 18 атлети с интелектуални затруднения на възраст от 14 до 42 години от 10 български общини в 7 спорта – лека атлетика, боче, бадминтон,конна езда, плуване, силов трибой, тенис. Българските атлети  завоюваха общо 19 медала на Спешъл Олимпикс в конкуренцията на повече от 7500 атлети с интелектуални затруднения и техни партньори без увреждания.  \r\n ", "date": "2019.03.26", "title": "Старозагорски бадминтонисти с  3 медала от Спешъл Олимпикс"}
{"url": "https://standartnews.com/sport/priemat-blgarin-v-zalata-na-slavata-na-basketbola-388161.html", "text": "ФИБА ще отбележи подобаващо приемането на легендата Атанас Голомеев в залата на славата на баскетбола. Бившият национал е член на клас 2019 и ще бъде част от церемонията, организирана от световната централа на 30 август в хотел „Шератон“ в Пекин, съобщиха от БФБ. Избирането му съвпада и със 100-годишнината на организирания баскетбол, която през 2019 г. отбелязваме у нас. Ето какво написа в поканата си за церемонията новият Генерален секретар на ФИБА Андреас Заклис до 71-годишният българин: „Уважаеми г-н Голомеев, За нас е огромна чест да Ви информираме, че сте избран за член на клас 2019 за ФИБА залата на славата като играч. The FIBA Hall of Fame (www.fiba.basketball/hall-of-fame) е олтар, посветен на удивителните хора, които положиха основите на глобалния баскетбол от създаването му до славата му в днешни дни. Залата се опитва да е уникална международна институция, която промотира и припомня за успехите на баскетбола по цял свят и приема велики мъже и жени от всички епохи, които са били проактивни и забележителни по пътя за развитието на нашия спорт. Вашите изключителни постижения като национален състезател на България, с две титли на най-добър реализатор за 5-те участия на Евробаскет, а също и безбройните Ви постижения в професионалния баскетбол допринесоха много за израстването на играта във Вашата страна и по света. Много сме щастливи да Ви информираме, че името Ви е включено сред тези на най-почетните и заслужили играчи и искаме да Ви поканим на Специалната церемония по приема на 30 август, 2019 г. в хотел „Шератон Гранд“ в Пекин, където заедно да отбележим приноса Ви за баскетболната игра. От цялото си сърце Ви поздравявам за номинацията Ви за прием в Залата на славата на ФИБА и се надявам скоро да се срещнем лично в Китай“. В Залата на славата на ФИБА има още три български имена. Единственият играч досега бе легендарната Ваня Войнова, която бе приета за член посмъртно през 2007 г. Двама родни съдии също са включени в Залата – Артеник Арабаджиан и Валентин Лазаров. Заедно с Голомеев, в клас 2019 са и Джанет Арсен, Марго Дудек, Алонзо Морнинг, Фабрисио Оберто, Хосе Пикулин Ортиз, Мосен Меат Варда и Иржи Дудек. Сред треньорите са почетени Наталия Хейкова, Богдан Танйевич и Му Зуюн.", "date": "2019.03.26", "title": "Приемат българин в Залата на славата на баскетбола"}
{"url": "https://standartnews.com/biznes/blgarskiyat-iznos-za-egipet-skochil-10-pti-388155.html", "text": "Наблюдава се положителна тенденция в търговските ни отношения с Египет, като статистиката показва десетократно увеличение на българския износ от 2007 г. до 2017 г. Това съобщи заместник-министърът на икономиката Александър Манолев в Кайро. Той заедно с министъра на инвестициите и международното сътрудничество на Египет Сахар Наср участваха в откриването на двустранен бизнес форум, на който присъстваха над 100 компании от двете страни. На форума присъстваха и президентът на България Румен Радев и министър-председателя на Египет Мостафа Камал Мадбуди. „На фона на добрите резултати виждаме забавяне през 2018 г., което се надявам с общи действия да преодолеем“, каза зам.-министър Манолев и подчерта, че участието на толкова много бизнесмени от двете страни е най-силното доказателство за перспективите и възможностите пред общото ни сътрудничество. „България може да предложи висококачествени продукти на конкурентни цени в областта на машиностроене, фармацевтични и медицински уреди, козметика, хранителни продукти и още много“, подчерта Александър Манолев. Той допълни, че вече са набелязани и сфери, в които български и египетски компании могат да си партнират както в обмяната на опит, така и при реализиране на проекти в трети страни. Икономическият заместник-министър представи и възможностите за инвестиции в България и акцентира на резултатите, които страната ни постига в икономическата сфера. Той допълни, че България може да даде достъп до единния европейски пазар, а Египет – да бъде използван като мост към Близкия изток и Африка и призова двете страни да използват пълноценно тези възможности. В рамките на форума стартираха срещи между компании от двете страни и бяха набелязани редица проекти, които ще стартират в следващите месеци. Вече има и първи подписан договор по силата, на който ще се създаде българо-египетски обучителен център в сферата на информационните и комуникационните технологии, машиностроенето и строителството. Египетската Суецка индустриална зона, в партньорство с българската компания „Dot Net Bulgaria“ ще инвестира над 4 млн. лв. в нашата страна за създаване на центъра, а плановете им са на година в България да се подготвят по над 400 специалисти в набелязаните сфери. По време на бизнес форума стана ясно, че България и Египет ще си партнират и с обмяна на опит и насочване на инвеститори към индустриалните зони, които оперират. Споразумение за това подписаха Национална компания „Индустриални зони“ и Института за индустриално развитие на Египет. Зам.-министър Манолев е в Кайро начело на бизнес делегация включваща 40 наши компании. Визитата е част от официалното посещение на президента на Република България Румен Радев в Арабска Република Египет.", "date": "2019.03.26", "title": "Българският износ за Египет скочил 10 пъти"}
{"url": "https://standartnews.com/svyat/zabranyavat-plastmasovite-butilki-388106.html", "text": "Очаква се Европейския парламент в Страсбург да подкрепи забраната за пластмасови изделия предназначени за еднократна употреба, като чинии, прибори, сламки и клечки за уши след 2021 г., при гласуване този четвъртък. Законът, неофициално одобрен от министрите на ЕС, също налага цел от 90% за събиране на пластмасови бутилки до 2029 г., 25% от пластмасовите бутилки трябва да бъдат направени от рециклиран материал до 2025 г., като целта ще бъде увеличена на 30% до 2030 г. Той допълнително засилва принципа \"замърсителят плаща“, по-специално за тютюна, като предлага разширена отговорност на производителя (РОП), както и режим на РОП за риболовни приспособения, който гарантира, че производителят, а не рибарите, поема разходите за събирането на изгубените в морето мрежи. Според Европейската комисия, повече от 80% от отпадъците по плажовете са от пластмаса. Посочените продукти в забраната покриват 70% от всички морски отпадъци. Поради бавното си разграждане, пластмасата се натрупва в моретата, океаните и плажовете в ЕС и по света. Пластмасови остатъци са открити в морските обитатели - тюлени, китове, морски костенурки и птици, в рибата и ракообразните, следователно и в хранителната верига на човека.", "date": "2019.03.26", "title": "Забраняват пластмасовите бутилки"}
{"url": "https://standartnews.com/svyat/izrael-i-khamas-sklyuchikha-primirie-388085.html", "text": "Израел и \"Хамас\" сключиха примирие с посредничеството на Египет, след размяна на удари. Примирието влезе в сила в 22 ч. местно време. По-рано израелската авиация е поразила сградата с офиса на един от лидерите на \"Хамас\". Унищожени са и други две сгради на палестинската групировка. Вчера сутринта ракетна атака на \"Хамас\" засегна  жилищна сграда в централната част на Израел и рани седем души, а премиерът Нетаняху съкрати посещението си в Съединените щати.", "date": "2019.03.26", "title": "Израел и \"Хамас\" сключиха примирие"}
{"url": "https://standartnews.com/svyat/kmetstva-v-germaniya-evakuirani-zaradi-bombeni-zaplakhi-388114.html", "text": "Засега взривни устройства не са открити Кметствата на шест немски града са евакуирани заради постъпили заплахи за взривни устройства, съобщава вестник Welt, позовавайки се на полицията. По данни на изданието хората са били евакуирани от кметствата на градовете Аугсбург, Кайзерслаутерн, Хемниц, Гьотинген, Нойнкирхен и Рендсбург. В Аугсбург след постъпилата заплаха за бомба на място е пристигнала полиция, кметството било евакуирано, движението на трамвая пред него преустановено. В Кайзерслаутерн също е постъпило такова писмо, съобщават от полицията. Пред кметството са пристигнали много полицаи с кучета, които се използват за търсене на взрив. Обширната зона около зданието е обградена и както пояснява представител на полицията, за момента няма нищо конкретно, просто са взети мерки за безопасност. В Нойнкирхен сутринта във вторник също е получено подобно писмо. Там кметството също временно няма да работи.", "date": "2019.03.26", "title": "Кметства в Германия евакуирани заради бомбени заплахи"}
{"url": "https://standartnews.com/svyat/seriya-ot-glasuvaniya-v-britanskiya-parlament-za-brekzit-388130.html", "text": "Трима министри подават оставка С болшинство гласове палатата на общините в британския парламент проведе серия гласувания за разни варианти на излизането на страната от ЕС. Късно вечерта на 25 март за поправката са прогласували 329 депутати против 302. Не се уточняват алтернативите на поправката. Както отбелязва ТАСС, очакваните на 27 март гласувания няма да имат обвързваща сила за правителството, но ще усилят натиска над кабинета на Тереза Мей, който вече два пъти не успява да прекара през парламената одобрения от Брюксел проект за Брекзит. Британският кабинет критикува различните варианти на Брекзит, като министерството по излизането от ЕС нарича тази стъпка „опасен прецедент“, нарушаващ баланса между демократичните институции, цитира DW. Мей заявява, че нейният отхвърлен вариант е бил компромисен и призовава съпартийците си да гласуват против поправката на Летвин. В съответствие с партийните правила трима високопоставени чиновници от тези, които са грласували за поправката, са подали оставка – зам.-министърът по въпросите на бизнеса и промишлеността Ричард Харингтон, министърът по въпросите на Блзкия изток и Северна Африка Алистър Берт и зам.-министърът на здравеопазването Стив Брайн, предаде  . Възможните варианти за излизането на Великобритания от ЕС са няколко: твърд, без никакъв договор – на 12 април; организиран Брекзит – на 22 май, ако парламенътт стигне до съгласие, с дълъг преходен период, което е вариантът на Мей. Третият – излизане при други условия, с по-тясна интеграция в икономическото пространство на ЕС и без ограничаване на миграцията в съюза, както и с достъп до единния пазар на ЕС. Ако се вземе решение за този курс, британците ще им се наложи да молят за много дълга отсрочка на Брекзит. Други варианти са извънредни избори, което също ще доведе до дълго отсрочване на Брекзит, провеждане на нов референдум или отказ от напускане на ЕС, но това трябва да свърши правителството, а Тереза Мей не допуска такава възможност.", "date": "2019.03.26", "title": "Серия от гласувания в британския парламент за Брекзит"}
{"url": "https://standartnews.com/sport/mik-shumakher-pochva-testove-s-ferari-388083.html", "text": "Талантливият пилот Мик Шумахер, който е син на легендарния 7-кратен световен шампион във Формула 1 Михаел Шумахер, ще проведе първи тестове във Формула 1 с тима на Ферари. Според италианската преса това ще стане идната седмица,. Германският пилот ще кара болид на Скудерията в Бахрейн следващия вторник, а ден по-късно ще тества и колата на Алфа Ромео (бившия отбор на Заубер). През следващия уикенд 20-годишният Шумахер ще запише официален дебют във Формула 2 на пистата „Сахир“ в Бахрейн. От януари синът на Михаел Шумахер, който стана европейски шампион във Формула 3 през 2018 г., е част от академията за млади пилоти на Ферари. През май в Испания също ще се проведат нови двудневни тестове за млади състезатели и вероятно Мик Шумахер ще участва и в тях. Михаел Шумахер спечели пет от своите общо седем световни титли с Ферари. ", "date": "2019.03.26", "title": "Мик Шумахер почва тестове с Ферари"}
{"url": "https://standartnews.com/sport/ronaldo-se-kontuzi-v-evrokvalifikatsiya-388081.html", "text": "Звездата на настоящия еврошампион Португалия и Ювентус Кристиано Роналдо е с контузия по време на евроквалификацията със Сърбия. Двата тима направиха 1:1 на ст. \"Луж\", като преди няколко дни португалците завършиха и 0:0 с Украина. Роналдо игра 30 минути. През това време му разбиха носа и получи травма на дясното бедро, заради която бе сменен принудително. Гостите от Сърбия поведоха чрез Душан Тадич (7 от дузпа), а Данило Перейра изравни (42) с изключително красиво изпълнение. След почивката съдията Марчиняк даде дузпа за Португалия, но след намесата на асистента си я отмени. фото ЕПА/БГНЕС", "date": "2019.03.26", "title": "Роналдо се контузи в евроквалификация"}
{"url": "https://standartnews.com/sport/federer-bez-problemi-v-mayami-388090.html", "text": "Легендата в тениса Роджър Федерер (Швейцария) стигна с лекота до осминафиналите на турнира от сериите \"Мастърс\" в Маями. Маестрото победи сърбина Филип Крайнович със 7:5, 6:3 в мач от III кръг. В Маями Федерер е печелил 3 титли. В IV кръг швейцарският ас, който е и под №5 в света ще играе с Данийл Медведев (Рус). Той победи Райли Опелка (САЩ) в уникален мач със 7:6 (5), 6:7 (5), 7:6 (0). За четвъртфиналите се класираха още Стефанос Циципас, Денис Шаповалов, Давид Гофен и Франсис Тиафо.", "date": "2019.03.26", "title": "Федерер без проблеми в Маями"}
{"url": "https://standartnews.com/sport/kobrata-tseluvkata-be-samo-shega-388138.html", "text": "Кубрат Пулев нахлу с гръм и трясък в новинарските емисии на повечето британски медии. Но те не коментират толкова победата му с нокаут над Богдан Дину, колкото постъпката на българина малко след мача. Тогава, в еуфорията си, той целуна изненадващо по устата репортерката Дженифър Равало, известна още и като Джен Суши. Либералните издания на Острова останаха възмутени от случая, а някои активисти дори поискаха срещу него да бъде заведено дело за сексуален тормоз и едва ли не да бъде изключен от професионалния бокс.  Самият Пулев използва профила си в Инстаграм, за да обясни случая. Според него, всичко е било една невинна закачка и след като камерите са изключили светлините, двамата с Дженифър много се смели на всичко. По-късно тя се включила и в празненствата за победата му.  \"Може би сте видели клип с мен, в който целувам репортерка по време на интервю след победата ми в събота. Тази репортерка, Джени, всъщност е моя приятелка, и след интервюто я целунах, защото бях много въодушевен. По-късно същата вечер тя се присъедини към мен и останалите ми близки приятели, с които празнувахме победата. На видеото, след целувката, двамата се смеехме и си благодарихме един на друг. Наистина няма нищо повече в тази ситуация\", написа Кобрата в социалната мрежа.  В същото време каква ще е реакцията на половинката на Кубрат - Андреа. Все още певицата не е казала нищо официално. Злите езици обаче вече говорят, че фолкпевицата директно е била шута на боксьора. Двамата дори не се следвали в \"Инстаграм\". Все пак, едва разделя между двамата ще стане толкова лесно.", "date": "2019.03.26", "title": "Кобрата: Целувката бе само шега"}
{"url": "https://standartnews.com/sport/plna-promyana-vv-vereya-388140.html", "text": "Нова драма и промени в управлението на клуба, смяна на треньори и играчи се разтресоха за пореден път през този сезон аутсайдера в Първа лига Верея. Тимът беше напуснат от чуждестранните инвеститори, като клубът вече се управлява от почетния президент Галин Михайлов и президента Християн Първанов. Непосредствено преди плейофите УС на клуба освободи още треньора Олександър Севидов и цели 12 чуждестранни играчи. Новият наставник на тима е Иван Вутов, а негов помощник е Павел Станев. Те разчитат основно на български футболисти и юноши, като единствен от чуждениците остава левият бек Теофилос Корупис. \r\nВерея е в група \"А\" на Втората осмица, където са още отборите на Етър, Ботев (Враца) и Витоша (Бистрица). Въпреки големите промени и финансовата криза, целта пред старозагорци остава запазване на мястото в Първа лига.", "date": "2019.03.26", "title": "Пълна промяна във Верея"}
{"url": "https://standartnews.com/regionalni/detsa-praznuvakha-mezhdunarodniya-den-na-gorite-i-denya-na-proletta-388110.html", "text": "По повод Международния ден на горите и Деня на пролетта общностният център \"Ранно детско развитие\" и ДГ \"Света Богородица\" със съдействието на община Благоевград и Еко Партнърс България АД организираха празник за малки и големи. Участие в него взеха деца от 3 до 7 години, заедно със своите родители. Проведоха се много образователни игри, свързани с разделното изхвърляне на отпадъци и засаждане на цветя и дръвчета. Растенията за засаждане бяха дарени от Еко Партнърс България АД. Децата се забавляваха и научаваха нови неща за природата, а също така и допринасяха за опазването и обогатяването на околната среда.  ", "date": "2019.03.26", "title": "Деца празнуваха Международния ден на горите и Деня на пролетта"}
{"url": "https://standartnews.com/sport/sportt-po-tv-za-26-mart-388141.html", "text": "21,00 и 03,00 Тенис: ATP 1000 Маями, четвъртфинали (пряко) 20,00 Баскетбол: Еврокъп (пряко) 20,00 Баскетбол: Еврокъп (пряко) 21,15 \"Спорт в обектива\" 20,00 Най-великата футболна сцена 16,45 Колоездене: Обиколка на Каталуния, трети етап (пряко) 15,30 Колоездене: Брюж - Де Пан - Коксейде (пряко)", "date": "2019.03.26", "title": "Спортът по тв за 26 март"}
{"url": "https://standartnews.com/regionalni/predstavyat-v-blagoevgrad-kniga-v-pamet-na-nikolay-kimchev-388111.html", "text": "На 27 март, Международен ден на театъра, пред благоевградската публика ще бъде представена книгата \"И земен, и небесен\", посветена на житейския път на емблемата на ДТ \"Никола Вапцаров\"-Благоевград Николай Кимчев. Книгата съдържа и много интервюта със самия актьор. Принос за нейното написване имат семейството и приятели на Кимчев. \r\nПремиерата на книгата ще бъде в Камерна зала на благоевградския театър от 18 часа. В дългогодишната история на ДТ “Никола Вапцаров” Николай Кимчев се нарежда сред неговите най-добри и обичани актьори. Играе десетки роли от българската, руската, европейската и античната гръцка драматургия. Неговият талант го извежда на много български сцени. Николай Кимчев се доказа като изключителен актьор във филми и празнични събития от регионален и национален мащаб. На 3 февруари 2018 година Николай Кимчев губи битката за живот. Въпреки това той остава жив в сърцата на многобройните си почитатели.  ", "date": "2019.03.26", "title": "Представят в Благоевград книга в памет на Николай Кимчев"}
{"url": "https://standartnews.com/regionalni/oblastno-sstezanie-it-chuden-svyat-v-blagoevgrad-388113.html", "text": "Първото иновативно училище в Благоевград - Осмо СУ „Арсени Костенцев“ бе домакин на областно състезание по информационни технологии „IT-Чуден свят“. Участие в него взеха 78 ученици от първи до четвърти клас от 17 училища на Благоевградска област, които показаха знания и умения за работа с компютърните програми Paint, MS Word, MS PowerPoint, Movie Maker. Те създадоха свои проекти по любими приказки от Братя Грим. За първи път бе обособена и категория „Програмист“за ученици от 3 клас, които от тази учебна година изучават новия предмет \"компютърно моделиране\". Третокласниците сътвориха анимирани истории и интерактивни игри в Scratch. Спонсори на състезанието са Община Благоевград и известни компютърни фирми, които бяха осигурили награди не само за отличилите се със своите проекти ученици, но и за всички участници. В свободното време извън състезателния тур учениците участваха в постер-сесия на тема „Чудният свят на приказките“, детско парти и многобройни забавления, подготвени от техните връстници от Осмо СУ. Организаторите превърнаха състезанието в истински празник за ученици, учители, родители и гости. През изминалите десет години то се утвърди като форум, предоставящ възможност за творческа изява на учениците от първи до четвърти клас в областта на информационните технологии, като същевременно се развиват ключови компетентности като общуване на роден език и дигитална компетентност.  ", "date": "2019.03.26", "title": "Областно състезание „IT-ЧУДЕН СВЯТ“ в Благоевград"}
{"url": "https://standartnews.com/regionalni/blagoevgrad-s-tsvetni-oazisi-i-poveche-zeleni-ploshchi-388115.html", "text": "Мащабни дейности по озеленяване и засаждане с цветя в Благоевград стартираха по разпореждане на кмета д-р Атанас Камбитов. Ще бъде обогатена растителността в градинката пред НАП, коритото на река Благоевградска Бистрица, квартал \"Вароша\", площад \"Георги Измирлиев\". Цветни композиции ще има пред Пощата и пред зала \"22 септември\", на входовете и изходите на града, както и в парковете на града. Озеленителни дейности освен в централната градска част, ще има и в кварталите на града. Ще бъде обогатено също зацветяването по кръговите кръстовища. Оформянето на цветните композиции е част от политиката на ръководството за по-красив Благоевград. Тази година в Бюджета на Община Благоевград са заложени три пъти повече средства за озеленяване на общински площи. \r\nОбщината апелира за отговорно отношение и опазване на парковете и цветните композиции в града.", "date": "2019.03.26", "title": "Благоевград с цветни оазиси и повече зелени площи"}
{"url": "https://standartnews.com/regionalni/blagoevgrad-otbelyazva-mezhdunarodniya-den-na-teatra-388119.html", "text": "Благоевград ще отбележи Международния ден на театъра 27 март. На ключови места из центъра на града ще бъде представена театралната феерия „СПРИ!Време за театър”. Проявите ще започнат в 12.00 часа пред магазин „Билла” като изненадите ще продължат от 13.00 часа на площад „България” пред МОЛ „Ларго” и от 14.00 часа на площад „Македония”. Организатори са театрално сдружение “Gestus”, съвместно с Общински куклен театър- Благоевград, ДТ „Никола Вапцрорв” и студентите по театрално изкуство от ЮЗУ „Неофит Рилски”. \r\n  \r\nДатата за отбелязване на Международния ден на театъра е избрана през 1961 година на IХ конгрес на Международния театрален институт към ЮНЕСКО. Тя е свързана с откриването на сезона на Театъра на нациите в Париж през 1962 г. Международният ден на театъра се чества всяка година с разнообразни представления на местно и международно ниво.  ", "date": "2019.03.26", "title": "Благоевград отбелязва Международния ден на театъра"}
{"url": "https://standartnews.com/regionalni/obnovyavat-pazar-za-industrialni-stoki-i-zooparka-v-stara-zagora-388120.html", "text": "Пазарът за индустриални стоки в кв. \"Три чучура\", по-известен на старозагорци като \"руския пазар\", ще бъде обновен. На мястото на неугледните бараки и сергии щe бъдe oфopмeн пoĸpит бaзap c минимyм 135 тъpгoвcĸи щaндa. Toвa пpeдвиждa пpoeĸт нa общинa Cтapa Зaгopa, ĸoйтo бeшe пpeдcтaвeн oт глaвния apxитeĸт Bиĸтopия Гpoзeвa пo вpeмe нa oбщecтвeнoто oбcъждaнe нa нaмepeниятa на общинското ръководство зa пoeмaнe нa дългocpoчeн дълг зa реализацията му. Πoĸpитият пaзap, ĸoйтo щe oбcлyжвa близĸитe ĸвapтaли „Kaзaнcĸи“ и „Tpи чyчypa – юг”, щe бъдe c paзгънaтa зacтpoeнa плoщ дo 2000 ĸв. мeтpa, c инoвaтивнa визия, eнepгoeфeĸтивни мaтepиaли, мoдepнa вeнтилaция и ĸлимaтизaция В прoeĸта e включено и разширяване и благоустрояване на yлицa „Kaп. Πeтĸo вoйвoдa“ с чeтиpи лeнти, oт ĸpъгoвoтo ĸpъcтoвищe пpи бyл. „Цap Cимeoн Beлиĸи“ дo пpeceчĸaтa c бyл. „Cлaвянcĸи“. Taм щe бъдe изгpaдeнo и нoвo ĸpъгoвo ĸpъcтoвищe. За реконструкцията на пазара за индустриални стоки и благоустрояването на района около него общината ще пoeме дългocpoчeн дълг oт Фoнд зa ycтoйчиви гpaдoвe, пpeднaзнaчeн зa изпълнeниe нa инвecтициoнни пpoeĸти. Maĸcимaлният paзмep нa дългa e 10,2 млн. лeвa, ĸaтo 6 млн. лeвa oт тяx щe бъдат зa пpoeĸтa зa \"рycĸия\" пaзap, a ocтaнaлитe 4,2 млн. лeвa - зa peĸoнcтpyĸциятa и обновяването нa старозагороския зooпapĸ, cъoбщи глaвният финaнcиcт на общината Цaнĸa Гaнeвa. Заемът от Фoнда зa ycтoйчиви гpaдoвe трябва да бъде глacyвaнe нa предстоящата cecия нa общинcĸите съветници през април.  ", "date": "2019.03.26", "title": "Обновяват пазар за индустриални стоки и зоопарка в Стара Загора"}
{"url": "https://standartnews.com/sport/konr-makgregr-se-ottegli-ot-mma-388142.html", "text": "Боецът от ММА Конър МакГрегър обяви, че поставя край на кариерата си. Ирландецът използва профила си в една от социалните мрежи, за да оповести решението си. „Здравейте, фенове. Едно бързо съобщение. Реших да се оттегля от спорта, известен в наши дни като смесени бойни изкуства (ММА). Пожелавам на всичките си бивши колеги успех. Сега се присъединявам към бившите ми колеги в това начинание, вече в пенсионирането. Пина коладите са за моя сметка“, написа МакГрегър. \r\nТова не е първият случай, в който 30-годишният състезател слага край. През 2016 година той направи същото. Няколко месеца по-късно обаче се завърна за бой с Нейт Диас. \r\nМакГрегър прави дебюта си през 2008 година, като в кариерата си постигна 21 победи и записва едва 4 поражения. Преди две години направи опит да пробие и в професионалния бокс, но бе спрян от Флой Мейуедър.  \r\nБоецът е популярен с буйния си нрав. Наскоро той бе задържан, след като счупи телефона на свой фен в Маями. МакГрегър трябва да се изправи и пред съда по това провинение. \r\nИзненадващото решение на Конър Макгрегър да се оттегли от света на UFC веднага засили слуховете, че ирландецът може да се превърне в новата суперзвезда на WWE, световната федерация по кеч. Той не би бил първата голяма UFC звезда с подобен ход. Това направи и Ронда Раузи, която е абсолютна легенда на UFC, а в момента се изявява с огромен успех в WWE. А слуховете за новото предизвикателство пред Макгрегър бяха подсилени от кечиста Фин Бейлър, който е негов сънародник. Той коментира съобщението на Макгрегър с \"Ще се видим на Кеч мания, братко\". \r\nЛегендарното събитие \"Кеч Мания 35\" ще се проведе през следващия месец и действително би било подходяща сцена, на която Макгрегър да се появи за първи път, ако действително има такива намерения.", "date": "2019.03.26", "title": "Конър МакГрегър се оттегли от ММА"}
{"url": "https://standartnews.com/regionalni/boyko-tsvetanov-otkriva-festivala-blagoevgrad-bluesjazz-2019-388118.html", "text": "Остават два дни до старта на V  юбилейно издание на международния фестивал “Blagoevgrad Blues&Jazz”. Музикалното събитие започва на 28 март в ДТ „Никола Вапцаров“ с класическа вечер. Тогава публиката ще може да чуе Камерна опера-Благоевград, гост-солиста Деян Гаврич и композиторката Драгана Йованович. На сцена ще се качи и авторът на най-новата българска опера \"Орфей\" маестро Алекс Зографов. За благоевградската публика пристига и един от най-великите оперни певци на XX век, солист на Цюрихската опера и първият ученик на Борис Христов Бойко Цветанов. Част от триото е и Стоян Бончев. Aртистите на Фондация \"Борис Христов\" – маестро Бойко Цветанов, маестро Алекс Зографов и Стоян Бончев ще представят проекта \"Джазът среща класиката”. \r\nТе ще подарят на публиката незабравими моменти, красива музика и много емоции в първата за фестивала вечер на класиката.   \r\nМузикалните вечери продължават на 29 и 30 март в зала „Орфей“, парк „Македония“.    ", "date": "2019.03.26", "title": "Бойко Цветанов открива фестивала “Blagoevgrad Blues&Jazz” 2019"}
{"url": "https://www.standartnews.com/sport/ronaldo-se-kontuzi-v-evrokvalifikatsiya-388081.html", "text": "Звездата на настоящия еврошампион Португалия и Ювентус Кристиано Роналдо е с контузия по време на евроквалификацията със Сърбия. Двата тима направиха 1:1 на ст. \"Луж\", като преди няколко дни португалците завършиха и 0:0 с Украина. Роналдо игра 30 минути. През това време му разбиха носа и получи травма на дясното бедро, заради която бе сменен принудително. Гостите от Сърбия поведоха чрез Душан Тадич (7 от дузпа), а Данило Перейра изравни (42) с изключително красиво изпълнение. След почивката съдията Марчиняк даде дузпа за Португалия, но след намесата на асистента си я отмени. фото ЕПА/БГНЕС", "date": "2019.03.26", "title": "Роналдо се контузи в евроквалификация"}
{"url": "https://standartnews.com/regionalni/starozagortsi-chestvat-denya-na-trakiya-388128.html", "text": "\r\n  Деня на Тракия, 26 март, ще отбележат тържестввено днес след обяд старозагорци. Общоградското поклонение  ще бъде пред монумента \"Одринска епопея\" в парк „Тракия“ и се организира от местното тракийско дружество „Одринска епопея“ съвместно с община Стара Загора, Втора тунджанска механизирана бригада и Съюза на офицерите и  сержантите от запаса и резерва.  \r\n През тази година тракийци отбелязват и още няколко светли годишнини - 175 години от рождението на Капитан Петко Войвода, основателят на тракийското движение, 120 години от създаването тракийско дружество „Одринска епопея“ в  Стара Загора, 95 години Тракийски младежки съюз в България, припомни председателят на старозагорското дружество Цанко Атанасов. В него в момента членуваали над 600  души, сред тях и много млади хора, които активн отстояват каузата на тракийци. ", "date": "2019.03.26", "title": "Старозагорци честват Деня на Тракия"}
{"url": "https://www.standartnews.com/sport/mik-shumakher-pochva-testove-s-ferari-388083.html", "text": "Талантливият пилот Мик Шумахер, който е син на легендарния 7-кратен световен шампион във Формула 1 Михаел Шумахер, ще проведе първи тестове във Формула 1 с тима на Ферари. Според италианската преса това ще стане идната седмица,. Германският пилот ще кара болид на Скудерията в Бахрейн следващия вторник, а ден по-късно ще тества и колата на Алфа Ромео (бившия отбор на Заубер). През следващия уикенд 20-годишният Шумахер ще запише официален дебют във Формула 2 на пистата „Сахир“ в Бахрейн. От януари синът на Михаел Шумахер, който стана европейски шампион във Формула 3 през 2018 г., е част от академията за млади пилоти на Ферари. През май в Испания също ще се проведат нови двудневни тестове за млади състезатели и вероятно Мик Шумахер ще участва и в тях. Михаел Шумахер спечели пет от своите общо седем световни титли с Ферари. ", "date": "2019.03.26", "title": "Мик Шумахер почва тестове с Ферари"}
{"url": "https://standartnews.com/regionalni/montirat-led-osvetitelni-tela-na-vkhodovete-na-krdzhali-388132.html", "text": "Започна поставянето на нови LED лампи за улично осветление и боядисване на електрическите стълбове на входовете на Кърджали. От тази  седмица по график работните групи на фирмата изпълнител по проект „Реконструкция и въвеждане на енергоспестяващо осветление в Кърджали“ ще стартират дейностите и в централната градска част. В рамките на малко повече от месец ще бъдат подменени осветителни тела по още четири улици в централна градска част. Ще започне подмяната с лед осветление и по бул. „Христо Ботев“ в кв. „Възрожденци“. Ще продължат и довършителните дейности в кв. „Веселчане“. Поетапно ще бъдат подменени и лампите в другите части на града.  ", "date": "2019.03.26", "title": "Монтират LED осветителни тела на входовете на Кърджали"}
{"url": "https://standartnews.com/regionalni/krgla-masa-za-nasilieto-se-provede-v-krdzhali-388145.html", "text": "Кръгла маса„Да отворим нова страница в разбирането за насилието” се проведе в Кърджали по проект FIRST на Фондация \"П.У.Л.С.\" в партньорство с Областния съвет на БЧК Кърджали. В дискусията участваха представители на различни институции, училищни директори, педагогически съветници, социални работници. „След големите градове София, Русе, Варна, Пловдив, Перник, Кърджали също се присъединява към тази важна инициатива, която има за цел да насърчи експертното мнение и добрите практики, също да повиши и обществената информираност по отношение насилието над деца”, подчерта директорът на Секретариата на ОС на БЧК Кърджали Жана Чакърова. Участниците бяха приветствани от областния управител Никола Чанев, който акцентира на важността на проблема за насилието в семейството и в обществото. Бе  посочено, че само добрата координация между институциите, ще гарантира успех при решаване на проблема с насилието. Екатерина Велева, председател Фондация „П.У.Л.С.” обяви, че в продължение на две години в Кърджали ще бъдат проведени серия от събития, срещи и консултации с участието на юристи, психолози, социални работници. В Кръглата маса ”Да отворим нова страница в разбирането за насилието” се включиха началникът на РУО в Кърджали Гроздан Колев, който представи добри практики от дейността на Регионалния екип за превенция на агресията сред ученици в област Кърджали, Камелия Чолакова, секретар на  читалище”Обединение” запозна присъстващите с дейността на Центъра за консултации на жертви на насилие, който функционира от няколко години към културната институция.    ", "date": "2019.03.26", "title": "Кръгла маса за насилието се проведе в Кърджали"}
{"url": "https://www.standartnews.com/sport/federer-bez-problemi-v-mayami-388090.html", "text": "Легендата в тениса Роджър Федерер (Швейцария) стигна с лекота до осминафиналите на турнира от сериите \"Мастърс\" в Маями. Маестрото победи сърбина Филип Крайнович със 7:5, 6:3 в мач от III кръг. В Маями Федерер е печелил 3 титли. В IV кръг швейцарският ас, който е и под №5 в света ще играе с Данийл Медведев (Рус). Той победи Райли Опелка (САЩ) в уникален мач със 7:6 (5), 6:7 (5), 7:6 (0). За четвъртфиналите се класираха още Стефанос Циципас, Денис Шаповалов, Давид Гофен и Франсис Тиафо.", "date": "2019.03.26", "title": "Федерер без проблеми в Маями"}
{"url": "https://standartnews.com/svyat/strelba-v-tursko-letishche-388137.html", "text": " Причините засега са неясни Няколко полицаи са били ранени при стрелба на летището на град Кайсери в Централна Турция, предава каналът Haberturk. Ранените служители на реда са охранявали аеропорта. Пострадалите са хоспитализирани. Подробности за инцидента засега не се съобщават. Няколко полицаи са били ранени при стрелба на летището на град Кайсери в Централна Турция, предава каналът Haberturk. Ранените служители на реда са охранявали аеропорта. Пострадалите са хоспитализирани. Подробности за инцидента засега не се съобщават.", "date": "2019.03.26", "title": "Стрелба в турско летище"}
{"url": "https://www.standartnews.com/sport/sportt-po-tv-za-26-mart-388141.html", "text": "21,00 и 03,00 Тенис: ATP 1000 Маями, четвъртфинали (пряко) 20,00 Баскетбол: Еврокъп (пряко) 20,00 Баскетбол: Еврокъп (пряко) 21,15 \"Спорт в обектива\" 20,00 Най-великата футболна сцена 16,45 Колоездене: Обиколка на Каталуния, трети етап (пряко) 15,30 Колоездене: Брюж - Де Пан - Коксейде (пряко)", "date": "2019.03.26", "title": "Спортът по тв за 26 март"}
{"url": "https://www.standartnews.com/sport/kobrata-tseluvkata-be-samo-shega-388138.html", "text": "Кубрат Пулев нахлу с гръм и трясък в новинарските емисии на повечето британски медии. Но те не коментират толкова победата му с нокаут над Богдан Дину, колкото постъпката на българина малко след мача. Тогава, в еуфорията си, той целуна изненадващо по устата репортерката Дженифър Равало, известна още и като Джен Суши. Либералните издания на Острова останаха възмутени от случая, а някои активисти дори поискаха срещу него да бъде заведено дело за сексуален тормоз и едва ли не да бъде изключен от професионалния бокс.  Самият Пулев използва профила си в Инстаграм, за да обясни случая. Според него, всичко е било една невинна закачка и след като камерите са изключили светлините, двамата с Дженифър много се смели на всичко. По-късно тя се включила и в празненствата за победата му.  \"Може би сте видели клип с мен, в който целувам репортерка по време на интервю след победата ми в събота. Тази репортерка, Джени, всъщност е моя приятелка, и след интервюто я целунах, защото бях много въодушевен. По-късно същата вечер тя се присъедини към мен и останалите ми близки приятели, с които празнувахме победата. На видеото, след целувката, двамата се смеехме и си благодарихме един на друг. Наистина няма нищо повече в тази ситуация\", написа Кобрата в социалната мрежа.  В същото време каква ще е реакцията на половинката на Кубрат - Андреа. Все още певицата не е казала нищо официално. Злите езици обаче вече говорят, че фолкпевицата директно е била шута на боксьора. Двамата дори не се следвали в \"Инстаграм\". Все пак, едва разделя между двамата ще стане толкова лесно.", "date": "2019.03.26", "title": "Кобрата: Целувката бе само шега"}
{"url": "https://www.standartnews.com/sport/plna-promyana-vv-vereya-388140.html", "text": "Нова драма и промени в управлението на клуба, смяна на треньори и играчи се разтресоха за пореден път през този сезон аутсайдера в Първа лига Верея. Тимът беше напуснат от чуждестранните инвеститори, като клубът вече се управлява от почетния президент Галин Михайлов и президента Християн Първанов. Непосредствено преди плейофите УС на клуба освободи още треньора Олександър Севидов и цели 12 чуждестранни играчи. Новият наставник на тима е Иван Вутов, а негов помощник е Павел Станев. Те разчитат основно на български футболисти и юноши, като единствен от чуждениците остава левият бек Теофилос Корупис. \r\nВерея е в група \"А\" на Втората осмица, където са още отборите на Етър, Ботев (Враца) и Витоша (Бистрица). Въпреки големите промени и финансовата криза, целта пред старозагорци остава запазване на мястото в Първа лига.", "date": "2019.03.26", "title": "Пълна промяна във Верея"}
{"url": "https://standartnews.com/biznes/shel-puska-sonda-v-cherno-more-pozhelava-si-ksmet-388139.html", "text": "На 1 април Шел започва сондажи за търсенето на нефт и газ в Блок \"1-14 Хан Кубрат\". Това обяви Александър Кейс, ръководител на проекта за България, на специална пресконференция в София. \"Знаем, че датата съвпада с Деня на лъжата, затова няма да обявим резултатите още същия ден\", каза с усмивка  Ян Декнател, главен директор \"Проучвателни дейности в Западно Черноморие\" в Shell.   \"Скоро България ще се превърне в една от 8-те държави, в които компанията ще направи дълбоководни сондажи тази година\", заяви Камелия Славейкова, изпълнителен директор на \"Шел България\".  Александър Кейс подробно обясни последователността на действията на компанията. Сондажът в „Блок 1-14 Хан Кубрат“, известен в миналото като \"Силистар\", ще се извърши от един сондажен кораб на дълбочина от 1500 м и приблизително 2500 м под морското дъно. Находището е на разстояние 80 км от брега и на 115 км източно от Бургас. Дейността ще продължи 90 дни.  \r\nЗа проучвателното сондиране Шел е наела кораба Noble Globetrotter II. Сондажът ще бъде прокаран през пробив в морското дъно, като с напредването на работата ще се поставят стоманени тръби, които се циментират на място. След приключването на дейността кладенецът ще бъде запечатан. Сондажният кораб ще бъде обслужван от два плавателни кораба, които ще транспортират оборудването, материалите и работещите хора от логистичната база на сушата. Тя ще бъде на варненското пристанище \"Леспорт\", избрано след търг. Там ще бъдат складирани оборудването и материалите. След приключването на сондажите ще се направи анализ на данните и оценка на въглеводородите. Ако те те са над определени нива, които имат търговска стойност, Шел ще вземе решение за бъдещи инвестиции в инфраструктура за добив. За да има търговски смисъл от дадено находище, то трябва да генерира по 70 000 барела на ден за 20-30 г. \"Пожелайте ни късмет, защото шансовете за успех на едно подобно проучване е 1 към 5\", каза Кейс. Обикновено процесът от откриването на въглеводороди до изваждането им на повърхността с търговска цел трае 6-10 години, а фазата на добив - 20-30 години. Тоест, ако има оправдани залежи, добивът няма да започне преди 2025 г. Реално първите количества нефт или газ могат да се добият след около 8 и 10 години или в случая между 2027 и 2029 година.  Вложенията на компанията до момента са около 35 млн. долара, като обикновено за целия период на проекта до решението за инвестиции за добив те се движат между 50 и 150 млн. долара. Шел бе избрана да направи проучване в Блок \"1-14 Хан Кубрат\" след търг, проведен от правителството през 2015 г. Компанията получи разрешително през февруари, а от октомври 2016 до януари 2017 г. проведе геоложки проучвания. \"С помощта на ултразвук, подобен на прегледите при бременност, получихме визуални изображения на геоложката структура под повърхността на морското дъно. Данните бяха \"много обнадеждаващи\", каза Кейс.  Шел покани и партньори за участие в проекта - испанската компания Repsol /с дял от 20%/, която работи с френската Total в проучванията на нефт и природен газ в блок \"Хан Аспарух\" в северната част на Черно море, и австралийската Woodside /30%/, която се занимава не само с проучване, разработване и добив на нефт и газ, но е и голям производител на втечнен природен газ и държи около 7% от глобалните доставки.  Към момента Shell работи по над 20 големи офшорни проекта, сред които сондажи в Мексиканския залив, Китайско море, континенталния шелф на Норвегия и крайбрежието на Бразилия. При първия проект на компанията - с платформата \"Коняк\" през 1978 г., сондата влиза на дълбочина от 400 метра под водата, което се е смятало за революционно. Днес проучванията стигат до 2.5 км дълбочина. Shell е една от водещите енергийни компании в света с над 100 години опит в дейностите по проучване, развитие, добив, рафиниране и търговия с нефт и природен газ, както и в производството и търговията с химикали. В България компанията оперира от 26 години и има над 100 бензиностанции. ", "date": "2019.03.26", "title": "Шел пуска сонда в Черно море, пожелава си късмет"}
{"url": "https://standartnews.com/biznes/evroparlamentt-udrya-po-svobodata-v-internet-388151.html", "text": "Напрегнат дебат съпроводи днешното обсъждане в Европейския парламент и приемане на изключително спорни промени в правилата за авторското право. Те дават повече правомощия на издатели на нови и звукозаписни компании срещу интернет гиганти като Гугъл и Фейсбук. Въпреки напрегнатите спорове в парламента и яростното лобиране преди вота евродепутатите в Страсбург одобриха директивата с 348 гласа „за“ срещу 274 „против“ и 36 „въздържал се“. Членовете на ЕП бяха крайно разделени по темата, като и двете страни бяха обект на невиждан лобистки интерес от технологични гиганти, медийни фирми, създатели на съдържание и активисти за онлайн свободи. Новият текст предвижда творците да могат да контролират разпространението на авторското съдържание от онлайн потребителите и да получават възнаграждение. Европейските издатели на вестници ще могат да преговарят по какъв начин да се извършва повторната употреба на тяхното съдържание в онлайн платформите. Журналистите ще имат по-големи възможности да получават дял от приходите, събрани от прочетените им публикации. Благодарение на новите правила за лицензиране, потребителите ще могат законно да споделят онлайн съдържание със защитени авторски права в платформи като Ютюб или Инстаграм. Процедурата за това бе задействана преди две години от ЕК в опит за защита на културното наследство на Европа и за да осигури, че издатели и артисти ще получат справедлива компенсация от големите онлайн компании. Основната цел на приетата директива e да засили шансовете на носителите на правата, по-специално музиканти, изпълнители, автори, издатели и новинари, да договарят по-добри сделки за обезщетение за използването на техни работи, които се появяват в интернет платформи. Това ще се случи като интернет платформите бъдат директно отговорни за публикуваното съдържание техния сайт. И като издателите на новини получат автоматично право да договарят сделки от името на своите журналисти за текстове, използвани от агрегаторите на новини.", "date": "2019.03.26", "title": "Европарламентът удря по свободата в интернет"}
{"url": "https://standartnews.com/biznes/moshchna-fotografiya-s-novata-seriya-huawei-p30-388153.html", "text": "Huawei представи своите революционни модели Huawei P30 и Huawei P30 Pro по време на екслузивно събитие в Париж.  Новите смартфони от серията P30 идват с най-високо технологичната система от камери на компанията, която пряко конкурира професионалните камери благодарение на качествено нов Huawei SuperSpectrum сензор, невероятна Huawei SuperZoom оптика и нова Time of Flight (TOF) камера. Допълнение към всичко това е усъвършенстваната OIS и AIS стабилизация на изображенията. В България Huawei P30 и Huawei P30 Pro ще бъдат налични в търговската мрежа още утре, 27 март, а всички, закупили P30 и P30 Pro през първия месец след официалното представяне, ще получат безплатно услугата Premium Service.  „Устройствата от серията Huawei P30 са технологичен пробив след десетилетия развитие на дигиталните камери, което ще пренапише правилата на мобилната фотография и ще промени потребителските представи за нея. Иновациите като сензора Huawei SuperSpectrum и оптиката SuperZoom са революция не само в мобилната фотография, а и в мобилната видеография – една област, в която отдавна чакахме появата на дисруптивна технология. Серията Huawei P30 задава тона на следващото поколение смартфони“, сподели изпълнителният директор на Huawei Ричард Ю пред огромната публика от журналисти и лидери на мнение на събитието в Париж. Революционната серия Huawei P30 идва да промени представата на потребителите за мобилната фотография. Новият P30 Pro получи рекорден резултат от експертната лаборатория за мобилна фотография и видеография DxOMark – общо 112 точки. Телефонът  разполага с нова четворна Leica Quad система – 40MP основна камера с Huawei SuperSpectrum сензор, 20MP ултра широкоъгълна камера, 8MP телефото камера и специална HUAWEI Time-of-Flight (TOF) камера. За перфектното селфи телефонът разполага и с 32 MP предна камера. 1/1.7-инчовият Huawei SuperSpectrum сензор обработва входящата светлина по фундаментално нов начин. За разлика от традиционните RGBG Bayer филтри, той е с конфигурация RYYB  - заменя зелените пиксели с ключовите жълти пиксели, което позволява постигането на максимална светлочувствителност ISO 204800 и 409600, съответно при Huawei P30 и Huawei P30 Pro. Тази нова сензорна технология, заедно с използването на по-големи пиксели, позволява създаване на фото и видео съдържание с изключително качество при всякакви условия на осветеност, включително и при изключително слаба светлина. Камерата с широка бленда f/1.6 заснема впечатляващи ултраширокоъгълни изображения, събиращи в кадър повече от света около нас. Заедно с големия RYYB сензор и Huawei AIS + OIS, Huawei P30 Pro прави по-ярки снимки при всяка светлина. Детайлите са налице дори при нощни снимки от ръка, като основната и телефото камерата допълнително стабилизират изображението. Телефото обективът Huawei SuperZoom дава нова дифиниция на зуум фотографията. SuperZoom позволява до 5-кратно оптично, 10-кратно хибридно и до 50-кратно цифрово приближение, които се активират чрез перископна вътрешна архитектура. Специален призмовиден елемент в телефото камерата позволява пречупването на светлината под прав ъгъл, за да максимизира фокусното разстояние, запазвайки физическия размер и цялостния дизайн на смартфона. Уникалната за Huawei P30 Pro камера Huawei Time-of-Flight (TOF) дава информация за дълбочината на полето и прави възможна усъвършенствана сегментация на изображението. Правилната оценка на разстоянията позволява множество нива на естествен боке ефект – от фокусиран фон до меко размиване в типичния стил на Leica фотографията. Super Portrait Mode режимът пък улавя всеки малък детайл, което позволява създаването на изключителни изображения с фон, който не е на фокус и детайлност при обекта на фокус. Huawei AI HDR+ функцията позволява на предната и задни камери да комбинират няколко последователни кадъра, за да се справят с преекспонираните и контражурни снимки и селфита.  Смартфоните от серията Huawei P30 издигат и мобилната фотография до студийно ниво. Huawei SuperSpectrum сензорът позволява създаването на качествено видео съдържание дори при много ниска осветеност. Това дава възможност за снимане на нощно видео без никакъв проблем. Технологиите Huawei AIS и OIS позволяват надеждна стабилизация, включително и за 4K видео клипове с 60 кадри в секунда. SuperZoom обективът пък позволява кристално качество на приближените кадри.  Програма за редактиране на видеото с изкуствен интелект пък позволява автоматично да се индифицират най-ключовите моменти и да се добавят ефекти, като звук и таймлапс, за бързи ефектни видеа, които да споделяте с приятелите и семействата си. Истинско революционното допълнение към P30 серията обаче е Huawei Dual-View функцията. Тя позволява заснемането на два клипа едновременно благодарение на мощната система от камери на смартфона. Функцията Huawei Dual-View дава възможност, например, за заснемане едновременно на видео в близък план, и на широкоъгълна сцена, като виждате панорама отдясно и близък план отляво на екрана, което отваря много нови възможности за мобилна видеография от най-високо ниво.   Телефоните от P серията винаги са се отличавали с дизайна си, а новите P30 и P30 Pro ще се предлагат в класическо черно и три нови преливащи се цветове - Amber Sunrise, Breathing Crystal и Aurora. Модерният дизайн на смартфоните P30 и P30 Pro, съответно с диагонали 6.1 инча и 6.47 инча, са вдъхновени от природата и са резултат от използването на нови и иновативни материали. FHD+ Dewdrop дисплеят с резолюция 2340x1080 предоставя максимално видимо поле и усещане за естетична симетрия на предния панел.  Иновациите са в ДНК-то на Huawei. Модерните технологични решения в P30 серията не се ограничават само до революционната камера за мобилна фотография и видеография и страхотния дизайн. За максимална ефектност телефоните от новата серия разполагат с HUAWEI Kirin 980 процесор с двойна невронна мрежа. В екрана е вграден сензор за пръстови отпечатъци, който дава максимална сигурност и позволява изключително бързо отключване. При Huawei P30 Pro се въвежда и технологията Acoustic Display   - бграден в екрана говорител за висококачествен звук. . Системата поддържа Huawei Share OneHop функция, която позволява мигновено споделяне на съдържание между Huawei смартфони и компютри. Изключително издръжливата батерия дава възможност за цял ден интензивна работа, а 40W SuperCharge зареждането позволява изключително бързо възстановяване на батерията. В България всички закупили Huawei P30 или Huawei P30 Pro през периода 27 март до 26 април, 2019 г., могат да се регистрират в Huawei HiCare за услугата Premium Service, която включва 90-дневна застраховка за еднократна и напълно безплатна подмяна на повреден заден панел или дисплей, в резултат на изпускане или случайно притискане на телефона.  Цената на Huawei P30 в България е 1349 лева. P30 Pro с 6 GB RAM памет и 128 GB вътрешна памет ще струва 1749 лева, а P30 Pro с 8 GB RAM и 256 GB вътрешна памет – 1949 лева.", "date": "2019.03.26", "title": "Мощна фотография с новата серия Huawei P30"}
{"url": "https://standartnews.com/biznes/600-nashi-prevozvachi-blokirat-strasburg-388117.html", "text": "600 наши превозвачи блокират пространството пред Европарламента утре (27 март 2019), когато евродепутатите гласуват спорните промени в правилата за международните пътни превози, станали известни като поправката \"Макрон\". Има разрешение за един камион, който ще бъде използван за трибуна. \r\nПакетът „Мобилност 1” има вече над 2000 поправки. Той влезе в дневния ред на Европарламента в понеделник, след като два гласа не стигнаха за отпадането му и окончателното приключване на въпроса. 156 гласуваха \"за\", 154 бяха против. Тирма български евродепутати - Светослав Малинов, Николай Бареков и Неджми Али, не участваха в гласуването. Малинов се оправда с изпуснат полет заради срив на системата на летището във Франкфурт, Бареков обяви, че умишлено не гласувал, защото не подкрепял транспортните олигарси. Бесен съм, коментира транспортният министър Росен Желязков в понеделник вечерта. „Всеки член на Европейския парламент трябва да се организира, така че да бъде свободен и да бъде на навреме на заседание. Нашата делегация можеше да промени решението. Затова ме е яд. Не се е очаквало, че проблеми с трафика ще доведат до закъснението на евродепутати. Вчера Петър Курумбашев ми се обади и ми каза, че самолетът, в който са пътували 7 от представителите ни, е задържан на нашето летище заради трафика във Франкфурт. Осигурихме бърза писта, за да може той да кацне навреме”, каза в ефира на „Здравей, България” министърът на транспорта Росен Желязков. Решението за протеста бе взето в събота. Българските превозвачи ще са заедно с колегите си от Румъния, Латвия, Литва, Полша и Унгария, съобщи през уикенда Ангел Траков, председател на Съюза на международните превозвачи.", "date": "2019.03.26", "title": "600 наши превозвачи блокират Страсбург"}
{"url": "https://standartnews.com/biznes/bulgarian-eagle-prekrati-operatsiite-si-388080.html", "text": "Регистрираният у нас авиационен оператор Bulgarian Eagle (Бългериън Ийгъл) е прекратил дейността си след обявяването във фалит на собственикът му Germania Group, съобщава Аеропрес. На 7 март 2019 г. управителят на Бългериън Ийгъл ЕООД е подал молба до Софийски градски съд с искане за обявяване на дружеството в неплатежоспособност считано от 5 февруари тази година и се иска откриване на производство в несъстоятелност. Причина за това са задължения в размер на малко над 12,7 млн. лева към дружества част от Germania Group, които през февруари изпаднаха в несъстоятелност и на тях е назначен синдик, а въпросните задължения подлежат на изискване. Bulgarian Eagle беше създаден през лятото на 2017 г. от Germania Group, като идеята бе операторът да се специализира в спешно отдаване на самолети на мокър лизинг за кратки периоди. Операторът разполага с два лизинговани Airbus A319 – LZ-AOA и LZ-AOC. Самолетите летяха с окраската на Germania.", "date": "2019.03.26", "title": "Bulgarian Eagle прекрати операциите си"}
{"url": "https://www.standartnews.com/sport/konr-makgregr-se-ottegli-ot-mma-388142.html", "text": "Боецът от ММА Конър МакГрегър обяви, че поставя край на кариерата си. Ирландецът използва профила си в една от социалните мрежи, за да оповести решението си. „Здравейте, фенове. Едно бързо съобщение. Реших да се оттегля от спорта, известен в наши дни като смесени бойни изкуства (ММА). Пожелавам на всичките си бивши колеги успех. Сега се присъединявам към бившите ми колеги в това начинание, вече в пенсионирането. Пина коладите са за моя сметка“, написа МакГрегър. \r\nТова не е първият случай, в който 30-годишният състезател слага край. През 2016 година той направи същото. Няколко месеца по-късно обаче се завърна за бой с Нейт Диас. \r\nМакГрегър прави дебюта си през 2008 година, като в кариерата си постигна 21 победи и записва едва 4 поражения. Преди две години направи опит да пробие и в професионалния бокс, но бе спрян от Флой Мейуедър.  \r\nБоецът е популярен с буйния си нрав. Наскоро той бе задържан, след като счупи телефона на свой фен в Маями. МакГрегър трябва да се изправи и пред съда по това провинение. \r\nИзненадващото решение на Конър Макгрегър да се оттегли от света на UFC веднага засили слуховете, че ирландецът може да се превърне в новата суперзвезда на WWE, световната федерация по кеч. Той не би бил първата голяма UFC звезда с подобен ход. Това направи и Ронда Раузи, която е абсолютна легенда на UFC, а в момента се изявява с огромен успех в WWE. А слуховете за новото предизвикателство пред Макгрегър бяха подсилени от кечиста Фин Бейлър, който е негов сънародник. Той коментира съобщението на Макгрегър с \"Ще се видим на Кеч мания, братко\". \r\nЛегендарното събитие \"Кеч Мания 35\" ще се проведе през следващия месец и действително би било подходяща сцена, на която Макгрегър да се появи за първи път, ако действително има такива намерения.", "date": "2019.03.26", "title": "Конър МакГрегър се оттегли от ММА"}
