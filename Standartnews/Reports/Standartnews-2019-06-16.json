{"url": "https://standartnews.com/kultura/11-kadra-ot-velikite-filmi-i-operi-na-dzefireli-394887.html", "text": "Още една легенда в киното си отиде. Франко Дзефирели, режисьорът събрал през 1967 г. любимците на цял свят Елизабет Тейлър и Ричард Бъртън във филма „Укротяване на опърничавата” по едноименната комедия на Уилям Шекспир, почина на 96-годишна възраст. Вижте още 10 кадъра от най-великите филми и опери на Дзефирели: – 1968 - 1982  - 1986  - 1990  - 1996  - 1999 - 2002  - 2018  - 2018", "date": "2019.06.15", "title": "11 кадъра от великите филми и опери на Дзефирели"}
{"url": "https://standartnews.com/svyat/dzhikhadisti-zaplashvat-s-ataki-barselona-394903.html", "text": "Службите предупреждават британците за възможна атака срещу катедралата в Барселона, пише британският вестник Daily Star. Испанската полиция се мобилизира за охраната на туристически горещи точки в опит да предостави допълнителна степен на защита на фона на заплахите от \"Ислямска държава\". Още 40 хиляди полицаи са разположени в горещи туристически точки като част от операция \"Лято\", стартирана от испанското вътрешно министерство. Те ще бъдат позиционирани в ключови туристически обекти, включително гари, хотели, ресторанти и плажове до края на пиковия сезон. \r\nЦелта на операция \"Лято\" е да \"предприеме адекватни действия за получаване на информация с цел предотвратяване на терористични актове\", като същевременно \"засили мерките за сигурност на събития и места, които ще привлекат голям брой хора\". В същото време полицията е повишила нивото на риск от тероризъм до ниво \"четири от пет възможни\". \r\nБританското външно министерство предупреди, че терористичните атаки в Испания са \"вероятни\". В предупреждението се казва: \"Терористите вероятно ще се опитат да извършат нападения в Испания. \r\nАтаките могат да бъдат безразборни, включително на места, посещавани от чужденци. Испанските власти предприемат мерки за защита на посетителите, но трябва да бъдете бдителни и да следвате указанията на местните власти.\" Джихадистаката групировка \"Ал-Мунтасир\" е отправила три заплахи за Барселона през изминалия месец чрез различни акаунти в социалната мрежа \"Туитър\", се съобщава от британското външно министерство. \r\nЗа последната заплаха джихадистите са използвали снимка на емблематичната катедрала Саграда Фамилия в Барселона. Местната каталунска полиция е публикувала изявление с молба към обществеността да споделя в социалните медии, къде са разположени антитерористични контролни пунктове. \r\n\"Ал-Мунтасир\" са издали заплахи и за други части на Испания, включително за северната баска провинция. \r\nВ изявление на каталунската полиция се казва: \"Ще видите увеличаване на контрола на събитията и полицейските патрули, използващи големи оръжия.\" \r\nБарселона беше обект на терористично нападение през август 2017 г., при което са убити общо 16 души и са ранени 130 души, когато камион се вряза в пешеходна улица.", "date": "2019.06.15", "title": "Джихадисти заплашват с атаки Барселона"}
{"url": "https://www.standartnews.com/sport/natsionalite-ss-spad-v-ranglistata-na-fifa-394849.html", "text": "България се смъкна с шест позиции до 57-о място в ранглистата на ФИФА, след като допусна две поредни загуби от Чехия и Косово. Националният отбор има 1388 точки, докато победителят в турнира Лигата на нациите Португалия се изкачи до петата позиция в класацията с 1631 точки. В нея лидер продължава да бъде Белгия с 1746 точки. Световният шампион Франция продължава да бъде на втори (1718 точки), пред Бразилия (1681 точки) и съперника на България в квалификациите за Евро 2020 Англия с 1652 точки. \r\nОтборът на Чехия, който също е съперник на българите в квалификациите за европейско първенство догодина, е на 41-ва позиция с 1448 точки. Останалите съперници на националите Черна гора и Косово са съответно 53-ти и 121-ви. \r\n1. Белгия - 1746 точки  \r\n2. Франция - 1718  \r\n3. Бразилия - 1681  \r\n4. Англия - 1652  \r\n5. Португалия - 1631 \r\n6. Хърватия - 1625 \r\n7. Испания - 1617 \r\n8. Уругвай - 1615 \r\n9. Швейцария - 1605 \r\n10. Дания - 1589", "date": "2019.06.15", "title": "Националите със спад в ранглистата на ФИФА"}
{"url": "https://standartnews.com/sport/eleonora-dragieva-s-top-rezultat-na-samarsko-zname-394898.html", "text": "Норматив за европейското първенство по лека атлетика до 23 г в Швеция покри днес на турнира \"Самарско знаме\" Елеонора Драгиева. Талантливата състезателка на СКЛА \"Берое\" преодоля в най-добрия си опит 179 см на скок височина. Драгиева получи златния се медал лично от кмета на Стара Загора Живко Тодоров. В спринта на 200 м при жените първа е Инна Ефтимова (СКЛА \"Дунав\" Русе) с 23,2 сек, а при мъжете победата е за Светлин Иванов (СКЛА \"Ботев\" Пд). На 400 м мъже победата е за Алекс Василев с 49,4 сек. Първи на 1500 м е Иво Балабанов (СК \"Атлет\" Мездра) с 3:45,4 мин. При жените на 3000 м първа е Маринела Нинева (\"Локомотив\" Дряново) с 10:02,6 мин. В хвърлянето на копие при мъжете победата е за Марк Славов (СКЛА \"Берое\") с 69,49 м. Скок на дължина жени бе най-оспорвано. Първа с 6,45 м е Анжела Морешану (Румъния). Втора остана Габриела Петрова (СКЛА \"Локомотив\" Пд) с 6,42 м, а трета е Алекс Начева (СКЛА \"Ботев\" Пд) - 6,27 м.   Медалите връчи Красимира Чахова, зам.кмет на Стара Загора. Изненадващо в скока на височина при мъжете звездата ни Тихомир Иванов остана само с 2,19 м. Победата с 2,23 м е Андрей Скабейка (Беларус). Трети е Алън Смит (Шотландия) с 2,15 м. Михаил Иванов (СКЛА \"Берое\") е четвърти с 2,15 м, но това е норматив за Евро до 23 г.  Медалите на призьорите връчи лично легендарната ни състезателка в скока на височина от близкото минало Емилия Драгиева, която е член на управата на СКЛА \"Берое\" и главен организатор на турнира. Третият норматив за Евро до 23 г покри на диск Диян Гемижев с 54,00 м. В спринта на 100 м победи Денис Димитров (СКЛА \"Берое\") с 10,20 сек. 18-ото издание на \"Самарско знаме\" се проведе на ст. \"Берое\" и бе обранизанано перфектно за поредна година от СКЛА \"Берое\", БФЛА и Община Стара Загора с подкрепата на болница \"Тракия\".", "date": "2019.06.15", "title": "Елеонора Драгиева с топ резултат на \"Самарско знаме\""}
{"url": "https://standartnews.com/regionalni/erdogan-s-poslanie-za-nay-starata-dzhamiya-u-nas-394891.html", "text": "Най-старият действащ мюсюлмански храм у нас - \"Ески джамия\" в Хасково, беше открит тържествено след продължил около година и половина основен ремонт,  съобщиха областните сайтове. Според арабски надпис на плоча на входа, той е построен през 1394 г. Според някои източници храмът е най-старата джамия на Балканите. През 1968 г. тя е обявена за паметник на културата. При генералния ремонт е извършено цялостно саниране на храма, интериорът е украсен с нови дърворезби на майстори от Северна Македония, подсилени и заздравени са основите на минарето. Средствата за ремонта са осигурени от Главното мюфтийство. Финансова подкрепа е била получена и от Турция. Сред официалните лица на откриването бяха посланикът на Турция д-р Хасан Улусой, генералният консул на Турция в Пловдив Хюсеин Ергани, заместник-областният управител д-р Стефка Здравкова, главни мюфтии от Балканите, районните мюфтии в България. Приветствия отправиха главният мюфтия на България д-р Мустафа Хаджи и председателят на Председателството по религиозните въпроси в Турция проф. д-р Али Ербаш, който донесе и послание от президента Реджеп Ердоган.  Районният мюфтия Басри Еминефенди припомни, че джамията е на 625 г. и е сред най-старите в България и на Балканите и благодари на всички, които са помогнали за неговото извършване. Кметът Добри Беливанов подари на Басри Еминефенди кристал с герба на Хасково. Ербаш и Еминефенди си размениха подаръци, след което официалните лица символично прерязаха лентата на ремонтирания храм. След официалната церемония последва молитва в обновената Ески джамия.    ", "date": "2019.06.15", "title": "Ердоган с послание за най-старата джамия у нас"}
{"url": "https://standartnews.com/kultura/magiyata-na-iztoka-ocharova-sofiya-394867.html", "text": "Третото издание на фестивала на азиатската култура „Магията на Изтока“ започва в София. Събитието, събрало  изкуство, бит и традиции от 15 държави от континента на изгряващото слънце се среща с публиката в столичния парк „Борисова градия“ – сцена „Лятна естрада“ и прилежащите ѝ алеи от 10 до 20 часа. С богата програма от театрални, музикални, танцови и кулинарни изпълнения, бойни демонстрации и традиционни игри и умения, форумът се обявява и в подкрепа на деца и семейства в риск от раздяла, кауза на фондация „За нашите деца“, партньор в благотворителната акция на фестивала за втора поредна година. В петък пък имаше предварително шествие-парад на участниците от фестивала, целящо да подготви посетителите за очакваните активности. Цветната и богата програма на „Магията на Изтока“ предлага срещи с митични същества и древни герои от всички кътчета на Азия. Датиращият от преди над 500 години зрелищен индийски танц „Катакали“ ще бъде показан на българска публика за първи път; митът за доброто и злото, коренящ се в балийската митология ще бъде представен на сцена в гигантски костюм-кукла от посолство на Индонезия; модно ревю от Виетнам; фолклорни перкусии от Корея; бойни демонстрации по Кендо, Айкидо, Таекуондо и „тайландският бокс“ Муай Тай ще очароват посетителите на фестивала. Специално за „Магията на Изтока“ в България се завръща пакистанско дуо художници, за да изрисува в популярния пакистански уличен стил „Art Truck“ автобус от столичната транспортна мрежа, който след това ще остане да се движи украсен из софийските улици. Ароматни и екзотични кулинарни изкушения очакват посетителите в Борисовата градина тази събота. Традиционен печен хляб от Ирак, стриийт фууд от Япония, разнообразие от корейски специалитети, индонезийски нудли, тайландски сладки, суши, индийска веганска храна, палестински хляб и още много предложения за любителите на азиатската кухня. За най-малките и за всички изкушени да опознаят магичната азиатска култура отблизо са предложени и безплатни ателиета по индонезийското изкуство батик - рисуване с восък върху плат; направата на декорации и бижута в техниката Pixel art, картички и книгоразделители в японската техника Кири-е, традиционни японски късмети - Омамори и бродирани топки Темари, организирани от клуб Накама. Желаещите ще могат да научат умели китайски техники за рязане на хартия, да пробват калиграфия или да играят традиционни корейски игри. Извън настолните занимания всеки желаещ може да се включи и в уроци по к-поп, по индонезийски танци,  да участва в йога флаш моб, посветен на Международния ден на йога на 16 юни,  да се научи да свири на музикален инструмент от бамбук или пък да пробва тайланския спорт Сепак Такро. Водещи на събитието тази година са радио примата Ива Дойчинова, музикантът Пейо Филипов и Владимир Зомбори от Малък градски театър „Зад канала“.", "date": "2019.06.15", "title": "Магията на Изтока очарова София"}
{"url": "https://standartnews.com/kultura/teodora-dimova-s-khristo-g-danov-394869.html", "text": "Теодора Димова е тазгодишният носител на голямата награда „Христо Г. Данов” за цялостен принос в националната книжовна култура. Престижното отличие й бе връчено от министър Боил Банов на официална церемония в къща музей „Христо Г. Данов” в Пловдив в рамките на инициативата „Пловдив чете”. „За мен е чест, че връчвам юбилейната, двадесета голяма награда на високо ценен не само в България роден автор”, каза министър Банов. „Един писател се познава не по това какво пише, а по онова, което не си позволява да пише”, отбеляза Теодора Димова. С тези думи тя призова да не забравяме отговорността, която носим пред нашите предци. Сподели, че е силно развълнувана и трогната не само от високото признание, но и от факта, че се намира на метри от мястото, където нейният баща Димитър Димов е написал романа „Тютюн”, вдъхновен от атмосферата на Тютюневите складове. Теодора Димова е автор на 9 пиеси, сред които са „Без кожа”, „Змийско мляко”, „Кучката”, „Любовници”, „Невинните”, играни в различни театри в страната и чужбина. През последните години бяха публикувани романите й „Емине”, „Майките”, „Адриана” и „Марма, Мариам”. През 2006 г. „Майките” спечели Наградата за източноевропейска литература на Bank Austria и KulturKontakt. Книгата има 11 издания у нас и е публикувана на 9 езика, между които немски, френски, руски, полски, унгарски, словенски и др. „Адриана” е преведена във Франция и в Чехия. През 2010 г. „Марма, Мариам” спечели Националната награда „Хр. Г. Данов” за българска художествена литература. Романът на Димова „Влакът за Емаус” (2013) спечели наградата за проза на портал „Култура” за 2014 г. Последната й книга - повестта „Първият рожден ден”, излезе в издателство „Сиела” в края на 2016 г. В тържествената церемония  участва и председателят на журито, зам.-министърът на културата Амелия Гешева, която връчи наградата в категория „Издание за деца”. Сред официалните гости на събитието бе Божана Апостолова, създател и съучредител на инициативата „Пловдив чете”.  Членовете на журито - Александър Държиков, зам.-кмет на Пловдив, д.н. Силва Хачерян, началник отдел „Регионални дейности” в МК, професор Светлозар Игов,  доцент Пламен Дойнов, Георги Ангелов – тв водещ и преводач, д-р Иван Александров - директор на Регионална библиотека „П. Р. Славейков” – Велико Търново, доц. д-р Регина Далкалъчева - художник, Димитър Христов, писател и преводач избраха победителя сред номинираните на последното си заседание в дома музей „Христо Г. Данов” преди самата церемония. Престижната награда се присъжда ежегодно за принос в националната книжовна култура. Насочена е към всички творци, свързани със създаването и популяризирането на книгата - автори, преводачи, издатели, художници, критици, библиотечни дейци, книгоразпространители. Неин обект са всички жанрове в областта на литературата - художествена литература, хуманитаристика, литература за деца, електронно издаване и нови технологии. Наградата е малка пластика, диплом и парична сума. Националната награда „Христо Г. Данов” е учредена през 1999 г. от Министерството на културата и община Пловдив във връзка с провеждането на „Европейски месец на културата”. Oтличията по традиция се връчват на официална церемония в Стария Пловдив в къщата музей на Хр. Г. Данов. Наградени в отделните категории са Чавдар Ценов - за романа „Накъде тече реката“ („Жанет 45“), Лиляна Табакова - за превода на „Бестиарий“ от Хулио Кортасар („Агата-А“), Веселин Методиев - за книгата „Един много добър човек: Константин Стоилов и политическата добродетел“ (НБУ), „Колибри“ - за поредица от книги за деца от Валери Петров, „Лист“ - за поредицата „Детски шедьоври от велики писатели“, предаването „Артефир” на програма \"Христо Ботев\" на БНР, Регионална библиотека „Христо Ботев“ - Враца - за уебсайта „Карта на времето – дигитален архив на област Враца“, изграден по проект „Карта на времето”, Регионална библиотека „Партений Павлович” - Силистра - за проекта „Е-портал на паметта и знанието – маршрути на историческата памет, живото културно наследство и европейските знания”.", "date": "2019.06.15", "title": "Теодора Димова с „Христо Г. Данов“"}
{"url": "https://standartnews.com/svyat/grtsiya-i-khrvatiya-s-tlsti-globi-za-monokini-na-plazha-394901.html", "text": "Припичането на плажа по монокини при съседите може да излезе доста солено за българите това лято, пише \"Телеграф\". В някои общини от Северна Гърция е въведена глоба за показване по бански без горнище, която е около 50 евро, предупредиха туристки. В Гърция нравите са доста консервативни, няма нудистки плажове, а на монокините не се гледа с добро око. Не ги провокирайте, ако не искате да си имате неприятности с полицията. Още по-солена е санкцията в Хърватия, където дори действа закон срещу разпасаните туристи. Почна се! Първи гръцки плаж забрани пушенето Ограниченията за дрехите на туристите важат в историческите градове и курортни селища. В Дубровник е забранено разхождането по бански, 150 евро е санкцията за поява по монокини на плажа. Глобата за правене на секс на плажа е 500 евро, а 700 евро за употреба на алкохол.  \r\n ", "date": "2019.06.15", "title": "Гърция и Хърватия с тлъсти глоби за монокини на плажа"}
{"url": "https://standartnews.com/regionalni/kilometrichno-zadrstvane-na-gkpp-makaza-za-grtsiya-394897.html", "text": "Предупрежденията на МВР за опашки се сбъднаха. Данни от предходни години сочат, че най-завишена е интензивността на пътникопотока именно през този пункт, тъй като той е най-често използван от румънските граждани, тръгнали за почивка в южната ни съседка. „ ”, оплакаха се пътуващи. През целия ден проходът бешe задръстен от коли. От Гранична полиция отвориха три платна, проверките бяха сведени до минимум и въпреки това опашките не бяха стопени. „ ”, заяви началникът на граничния пункт Милко Мерджанов.", "date": "2019.06.15", "title": "Километрично задръстване на ГКПП Маказа за Гърция"}
{"url": "https://www.standartnews.com/sport/tomas-bakh-prashcha-ekit-za-da-inspektira-vitosha-394847.html", "text": "Българска делегация посети президента на МОК Томас Бах в Лозана. Председателят на Българския олимпийски комитет Стефка \r\nКостадинова и президентът на ски федерацията Цеко Минев се видяха с първия в световния спорт заради кандидатурата на София за домакинство на зимни олимпийски игри през 2024 година. \r\nРазговорите бяха изцяло за желанието ни да приемем игрите. Томас Бах разясни, че МОК ще адаптира всеки град към условията, които \r\nтрябва да изпълни за отговорната задача. Германският ръководител на международната централа ще изпрати екип, \r\nкойто ще се запознае с условията на София и Витоша като места, които могат да приемат толкова голям форум. Правителството в лицето на премиера Бойко Борисов се ангажира, че ще направи всичко необходимо България да бъде сериозен кандидат за игрите. \r\nДебютът на младежките зимни олимпийски игри беше през 2012 година в Инсбрук, домакин на зимната олимпиада през 1964 и 1976-а. \r\nСледващите бяха дадени на норвежкия град Лилехамер, който пребори София за основните игри през 1994-а. Догодина зимната олимпиада за младежи е поверена на Лозана. \r\nСофия два пъти бе близо до домакинство на зимни игри, но загуби от Албервил (1992 г.) и Лилехамер (1994 г.). \r\n ", "date": "2019.06.15", "title": "Томас Бах праща екит, за да инспектира Витоша"}
{"url": "https://standartnews.com/sport/nov-rekord-v-obikolkata-na-vitosha-394868.html", "text": "Нов рекорд постави Александър Алексиев при колоездачите в планинския ултрамаратон „Обиколката на Витоша“. 26-годишният състезател от Мъглиж измина 100-километровото трасе за 3 часа и 55 минути. Така той подобри с 16 минути собственото си постижение от миналата година. Стартът на колоездачите беше в 6 часа тази сутрин пред резиденция „Бояна“ и бе даден от Дончо Барбалов, зам.кмет на столицата. Също от там, но довечера, в полунощ ще стартират бегачите. Над 2500 от повече от 20 държави мерят сили днес и утре в най-стария ултрамаратон на София. Те са на възраст от 10 до 75 години, като 1800 от тях са колоездачи. Повече от 100 души ще участва в т.нар. дуатлон. Те изминават трасето първо с колоездачите, а после ще изминат 100-те км и с бегачите. Анна Пенчева, главен организатор на състезанието, заяви: „Труден е маршрутът, но все пак е възможен. И могат не най-добри спортисти да се включат. Има много хора, които не излизат от офисите си, но правят тренировки, и понякога не успяват, стигат до 25-ия или 50-ия километър. И тази година обиколката на Витоша е част от инициативата София – Европейска столица на спорта.", "date": "2019.06.15", "title": "Нов рекорд в обиколката на Витоша"}
{"url": "https://www.standartnews.com/sport/voleybolistite-s-dramatichen-obrat-sreshchu-avstraliya-394848.html", "text": "Драматична победа постигна националния отбор по волейбол в Лигата на нациите пред варненската публика. България надигра с 3:2 гейма (20:25, 29:27, 22:25, 25:21, 15:13) Австралия и си върна за миналогодишната загуба в София. Успехът е изключително важен, защото австралийците, също като нас, са сред тимовете, които трябва да защитават правото си за участие в елитната група. Момчетата на Силвано Пранди изоставаха на два пъти в срещата, но в крайна сметка зарадваха българските фенове изпълнили залата във Варна. С успеха си волейболистите направиха страхотен подарък на бившия старши треньор на националите Пламен Константинов, който на рождения си ден бе дошъл да подкрепи момчетата в залата. В първата част нашите не успяха да влязат в ритъм и закономерно загубиха. Във втората българските волейболисти изоставаха със 7 точки, но показаха характер и успяха да я затворят със 29:27 благодарение на добрите изяви на Цветан Соколов и Тодор Скримов. Третият и четвъртият гейм бяха равностойни и изходът от тях се реши в заключителните точки. В тайбрека нашите бяха догонващи през голяма част от времето, но запазиха самообладание във важните моменти и се поздравиха с крайния успех. Огромна заслуга за победата на нашите има страхотната варненска публика, която ги подкрепяше до самия край. Сред най-активните в подкрепата на нациналите бе и министъра на младежта и спорта Красен Кралев. Той лично поздрави волейболистите ни след мача с Австралия и им пожела успех в съботния мач срещу Япония, който загуби от Италия с 1:3 гейма\". Селекционерът на националния ни отбор по волейбол за мъже Силвано Пранди бе доволен от успеха на нашите срещу състава на Австралия с 3:2 гейма от турнира Лига на нациите. “Според мен ни помогна това, саможертвата на нашите играчи, които успяха да се върнат в трудни ситуации. Които ние си създадохме сами…Непримиримостта ни помогна много. Желанието на всеки да се раздава и да търси точката. Честно да ви кажа. Не мисля за класирането. Мисля за всеки мач, който ни предстои. За мен не е стоял въпрос дали ще останем в Лигата в след този мач”, добави Пранди.", "date": "2019.06.15", "title": "Волейболистите с драматичен обрат срещу Австралия"}
{"url": "https://www.standartnews.com/sport/klasicheska-braziliya-na-starta-na-kopa-amerika-video-394858.html", "text": "Селекцията на домакина Бразилия започна стилно кампанията си на Копа Америка 2019, след като надделя с 3:0 над Боливия в откриващия мач в надпреварата, игран на „Естадио до Морумби” в Сао Пауло. И трите попадения за „селесао” дойдоха през второто полувреме, след като през първите 45 минути „зелените” стояха перфектно на терена в най-големия бразилски град. Дузпа след VAR в 50-тата минута даде аванс за Бразилия, след като точен бе Фелипе Коутиньо, а три по-късно отново футболистът на Барселона бе точен, засичайки с глава центриране отдясно на Роберто Фирмино. Пет преди края пък резервата Евертон отбеляза страхотен гол, за да направи разликата класическа. Логично след изиграването на първия дуел Бразилия оглави група А с три точки, докато Боливия остана последен с нула. Перу и Венецуела е другият мач от групата и ще стартира в 22,00 часа българско време.", "date": "2019.06.15", "title": "Класическа Бразилия на старта на Копа Америка (ВИДЕО)"}
{"url": "https://standartnews.com/kultura/ako-blgarint-ne-cheteshe-da-sme-izcheznali-394873.html", "text": "Стойо Вартоломеев  - филолог по диплома, издател по призвание и знак на съдбата – периодично се изкушава да бъде и редактор на една-две книги, които излизат със знака на създаденото от него преди повече от четвърт век издателство „Хермес“. Последните романи, за които е поел отговорност, са „Чудовището“ на Владимир Зарев и „Анхедония“ на Димо Райков. - Господин Вартоломеев, мислите ли, че скоро ще се стигне до намаляването на ДДС за книгите? - Този театър вече сме го гледали. Преди повече от 15 години от Асоциация „Българска книга“ организирахме протест пред министерския съвет. Донесохме купища томове, с които издигнахме истинска Берлинска стена. В крайна сметка вдигнахме толкова голям шум, че ни поканиха да дадем пресконференция. Но ни поканиха от опозицията. Тогава на власт беше червената партия. И ние, издателите, започнахме да говорим как се прави в Европа. В един момент ме дръпна влиятелен приятел от управляващите и ми обясни, че ДДС-то няма как да бъде намалено, след като предложението идва от опозицията. „Може да се случи, само ако ние го предложим. Но пък ние нямаме политическо решение“, уточни той. Мисля, че днес се разиграва същият спектакъл – и отново ще липсва политическо решение - Защо сте така настроен – Бойко Борисов обещава, а в тази държава нищо не става без личната му благословия... - Аргументите на управляващите преди 15, 10 и 5 години винаги са едни и същи – независимо кой е на власт: Издателите ви лъжат, че ще свалят цените на книгите. Моята уважаема съгражданка Менда Стоянова каза, че дори да се намали ДДС-то, нито книгите, нито хлябът ще поевтинеят и че единствената полза ще бъде за съответните производители, а не за потребителите. Нека госпожа Стоянова да се поинтересува какво печелят издателите - тя е опитен икономист и веднага ще разбере, че книгоиздаването е от най-несигурните бизнеси в България. И най-прозрачният – няма никакви игри. Освен 20-те процента за ДДС, плащаме авторски права за всички книги, които издаваме – не по-малко от 10-15 процента. Когато правим дарения на читалища и библиотеки, законът ни задължава да начисляваме ДДС. Няколко пъти обръщам внимание – даряваме, а ни санкционират. В същото време читателите в България непрекъснато намаляват. Всички знаят къде са 2 милиона активни сънародници – те липсват не само на близките си в България, но и на нас, издателите. Защото биха купували книги за себе си и за децата си. Единствената ни полза от това, че сме толкова публичен сектор, е че по-малко нечисти ръце посягат към него. При нас мръсни пари не вървят. И още нещо – рядко се говори за Закона за депозитните бройки: всеки издател прави дарение на Националната библиотека от 6 до 12 копия от всяко ново заглавие. За „Хермес“ това означава 25-30 000 лева на година. Има ли друг бизнес, който е задължен по този начин към държавата? Докато този закон съществува, социализмът няма да си тръгне от България.  А цялото това говорене около печалбите ни, е политическа демагогия. Бих посъветвал министър Горанов, който е много образован човек, да поговори с колегите си от Европа - какви са били техните аргументи, за да направят диференцираните ставки от 4 до 7 процента. Не е моя работа да обяснявам какви са плюсовете и минусите. Само напомням на управляващите, че словото в неговия номинален смисъл е паметта на нацията. Книгите и учебниците, културата и образованието са духовната надстройка на икономическата база. Срам за българските политици, че повече от 20 години не могат да разберат азбучната истина. Образованите гарантират развитието на обществото - а не тези, които висят на държавата за социални помощи. Културните личности създават принадената стойност. Ние, филолозите, отдавна го знаем. Дали не е време и икономистите да го осъзнаят? - Дали пък не са го осъзнали... Минаха прекалено много години - става малко подозрително.             - Понякога си мисля дали всичко това не е умишлено, дали не е опит да се задържи образователния ценз, да се ограничи нивото на културата, та хората да бъдат управлявани по-лесно... Но пък подобна версия ми изглежда прекалено варварска. А ние, издателите, сме тихи, сдържани и възпитани хора. Не вдигаме самоцелни скандали. Не висим пред министерството на културата или пред Народното събание. Все пак правим култура. Няма да запалим книги пред Парламента, за да дойдат телевизии от цял свят и да гръмнат с репортажи, че в България горят словото. Не бихме стигнали до там. - Вечният въпрос напоследък: Обича ли  българинът да чете? - Да. Той е любознателен човек. Нацията все още съществува, благодарение на тази любознателност – тя ни е съхранила през различните исторически епохи. Когато писатели от чужбина гостуват на издателството, им организираме срещи с публиката. И те често остават доста изненадани. Казват: „Вие имате по-висок културен стандарт“. Но голяма част от по-възрастната генерация, която поддържа силния си афинитет към четенето, е с много ниски доходи – нима човек с 250-300 лева пенсия може да се оправя с всички разходи? И затова държавата би трябвало да влезе в ролята си на регулатор и да осигури необходимите средства за библиотеките и читалищата. Книгата е обществено необходим продукт. Не бива да има дискриминация. Фондовете са от соца. От време на време  подхвърлят някоя и друга троха от бюджета. Сега отново се чакат поредните обещани няколко милиона, които все не стигат. А без стратегия няма да стане. Издателите плащаме 20 процента ДДС, но защо поне 10 от тях не се върнат обратно като субсидия за библиотеките, за да купят книги? Няма адекватна концепция. - В какъв момент от живота събрахте смелост, за да се хвърлите в частния бизнес? - Работех като редактор в „Христо Г. Данов“, когато усетих, че корабът започва да се клати и че всичко се разпада. Смениха стария директор на издателството, който беше партийна номенклатура, но пък се оказа, че новият не е пригоден за подобна дейнност. Така че си пуснах молбата за напускане. Но година преди това бях започнал да продавам книги – поради простата причина, че парите вкъщи не стигаха. Взимах 7-8 заглавия и отивах на пешеходния мост над Марица, където слагах малка масичка. Бях първият, който въобще продаваше нещо на улицата. За онова време това беше много унизително – особено за човек с висше образование. Между 6 и 8 привечер – когато хората се прибираха от работа – заемах позиция пред големия супер маркет в „Тракия“. Така че имам закалката на уличния маркетинг. Хората, които купуват книги, са много интересни – говори им се, споделят и лични неща. Някои дори ме разпитваха защо не открия еди-коя си книга, обяснявайки, че са емоционално свързани с нея. Така правех необходимите изводи.   - Вие ли сте от първите частници в Пловдив? - Да. Адвокатът, който регистрира фирмата ми, беше бъдещият президент Петър Стоянов. В „Христо Г. Данов“ преди 10 ноември издадохме неговата книга „Сериозно за развода“. Когато му се обадих: „Пешо, тук съм решил нещо – идвам за помощ“, той ме прекъсна учудено: „И ти ли се развеждаш?!“.  Успокоих го, че нямам подобно намерение и той се засмя: „А това ли било, идвай“. - Колко ви беше трудно в началото? - Безкрайно. Първите три книги бяха езотерични. Публиката през 90-те още не беше свикнала с темата. Самият аз не бях наясно с нея, но се съветвах с моя приятел д-р Янчев, който беше много навътре с езотериката. Той е и кръстникът на издателството. Но заглавията не вървяха. Оказа се, че дължа на печатницата във Велико Търново много пари – към 35 000 сегашни лева. Тогава можеше да се издължиш, след като продадеш продукцията. Но не успявах да я продам – и се озовах пред фалит. Беше 1991-а. Тръгнах да търся кредити, но жилището ми вече беше ипотекирано. Банките раздаваха куфарчета с банкноти, но не на такива като мен. Изпаднах в пълна дупка. Д-р Янчев ми рече: „Виждам, че си много мрачен – идвай да те водя при Елка. Много известна гледачка е, съветва бизнесмени“. Отчаяният човек се хваща за всичко. Отидохме, тя направи кафе, извади карти и ги зареди все от сорта на „Тъмни облаци са надвиснали над съдбата ти“. Направо ме довърши – прибрах се вкъщи още по-депресиран. През нощта сънувах баба ми, която ме е отгледала. Родителите ми от сутрин до вечер бяха на работа и с нея бяхме постоянно заедно. Беше готова на всичко за мен. Вечер не можех да заспя без любимата си котка и баба обикаляше махалата да я търси. Въобще имахме много силна връзка. Та сънувам, че я нося на ръце, а тя ми внушава: „Длъжен си да продължиш - това, което си го намислил, ще  стане“. Беше толкова разтърсващо като емоция, че се събудих. И видях нейния профил, проектиран върху стената - знак от Съдбата да не се отказвам. Само трябваше да го разчета правилно.   - Как пробихте? - Месец и половина преди пророческата сюрреалистична случка бях разработил идеята за 31 любовни забравени романа. Пълна лудост, защото не знаех дали издателството изобщо ще оцелее. Само 15 дни след съня излезе първата книга - „Молитвената броеница“. За 3 дни целият тираж от 15 000 беше продаден – едно от онези леки, романтични, морални, искрени и хубаво написани четива, излизали в списанията от 20-те и и 30-те години. Събрах доста пари. Отидох в печатницата и започнах да се издължавам. Там ме запитаха: „А сега какво правим?“. „Още 15 000 от първата и 30 000 от втората“, отвърнах им аз. След 10 дни натоварих камиона с хилядите книги, които бяха изкупени само за седмица. Разплатих се напълно и оттогава започна историята. За година и половина бяха продадени тиражите на всички 31 забравени любовни романа – над 4 милиона екземпляра.  Този епизод някога ще влезе в учебниците по книгоиздаване, защото няма подобен аналог в бранша. Но рекламата беше като на кока-кола – клипове, шоу „Невада“, хиляди долара за масовизирането на издателството. - По-добрите български романи – по-рано ли се пишеха или сега? - Каня се да пускаме поредица с модерна класика и затова проучвам. По-голяма част от литературата,  създавана от 50-те до 90-те, вече е погребана. Но има книги, които прескочиха времето. Неслучайно направихме бум с „Калуня каля“ на Георги Божинов.  Ами Блага Димитрова? Когато отидох при Йордан Василев да му искам правата за 7 от нейните творби, той беше учуден: „Абе, Стойо, кой ще купува Блага?“. „А, бай Йордане, дори млади хора разпитват мойте книжари за романите й“, обясних му аз. Ами Владимир Зарев, който пише „Битието“ само на 32 в разгара на социализма? Непрекъснато я преиздаваме. Така че времето е най-добрият приятел на писателя, но и най-голям негов враг. Сега също се пише интересна проза – културно и модерно. Но министерството на културата няма практика да поема чрез програми поне половината от разходите за превод на български книги. - Ще споменете ли имена от личната ви класация? - Не. Аз съм издател, а не критик. Имаме чудесни разказвачи – но и автори, които нашумяват чрез медиите. Не съм сигурен, че те са най-добрите. По-скоро твърдя, че те не са най-добрите съвременни български писатели. Като издател заобикалям псевдомодернизма. Може да има добри писатели в жанра, но държа на класическия тип повествование. Ето сега  пускаме втори тираж на „Чудовището“ на Зарев. Владо още не може да повярва. Въобще издаваме книги с човешки истории – Емил Андреев, Александър Секулов, Недялко Славов...  Дори турските сериали, които често осмиваме, залагат на отношенията – и затова са толкова успешни.     - Какво виждате, докато обикаляте из България? - Аз съм човек с позитивно мислене. При едно от поредните ми пътувания бях толкова вдъхновен от багрите в природата, че замислих блог и книга. България видимо се променя – правя сравнение, защото през последните 25 години не съм се спрял. Докато тогава страната беше обезлюдена, сега трафикът е голям, динамиката е впечатляваща. Полята и лозята вече са подредени – като по света, индустриалните зони са организирани. Но „сега“ и „веднага“ няма как да стане. Пропуснатите десетилетия не могат да се наваксат бързо – законите на времето са неумолими. Големите въпроси са как повече българи да останат в България и дали е възможно поне половината от тези, които са навън, да се завърнат у дома.   - Какво четете, за да разпуснете? - Първо беше езотериката, после – психологията, сега съм почитател на книги като „Тънкото изкуство да не ти пука“. Тя е тотална опозиция, пълно отрицание на всички книги за позитивно мислене – включително и на тези, които сме издавали: Хорхе Букай, тибетските... Успехът й е невероятен, има пореден тираж. Какво казва авторът Марк Менсън: Човекът е създаден така, че няма как да бъде съвършен – винаги има нещо, което не му стига и това го прави нещастен. Отдайте се на удоволствието да живеете тук и сега, радвайте се и на малкото, което сте постигнали.       - Вие на какво се радвате? - Всяка сутрин ставам в пет и половина и посрещам изгрева на слънцето. В шест без петнайсет вече съм в градината, за да посрещна първите му лъчи – те идват точно към очите ми, сякаш огненото кълбо ги изпраща специално за мен. Не съм Дъновист, въпреки че сме издали 15 от книгите му и споделям много от възгледите на Учителя.  Този миг е върховен – тишина, спокойствие, птички. Шумът е убийствен за съвременния човек. Както и стресът.  Отивайки на работа през първите години, имах чувството, че излизам на тепих – за да боря тежки проблеми. Не че сега ги няма, но с времето се промених.  А понеже живея на 15 километра от Пловдив, всеки ден минавам с колата през голямото кръстовище, на което имам предимство. Но ако не го дам на този отдясно, той няма как да мине. И задължително го пускам – следва махване с ръка за благодарност. Та в началото на деня на това се радвам – на слънцето и на жеста, изпълнен с бърза признателност. Всички живеем заедно на тази земя.                     ", "date": "2019.06.15", "title": "Ако българинът не четеше, да сме изчезнали"}
{"url": "https://standartnews.com/sport/voleybolistite-s-dramatichen-obrat-sreshchu-avstraliya-394848.html", "text": "Драматична победа постигна националния отбор по волейбол в Лигата на нациите пред варненската публика. България надигра с 3:2 гейма (20:25, 29:27, 22:25, 25:21, 15:13) Австралия и си върна за миналогодишната загуба в София. Успехът е изключително важен, защото австралийците, също като нас, са сред тимовете, които трябва да защитават правото си за участие в елитната група. Момчетата на Силвано Пранди изоставаха на два пъти в срещата, но в крайна сметка зарадваха българските фенове изпълнили залата във Варна. С успеха си волейболистите направиха страхотен подарък на бившия старши треньор на националите Пламен Константинов, който на рождения си ден бе дошъл да подкрепи момчетата в залата. В първата част нашите не успяха да влязат в ритъм и закономерно загубиха. Във втората българските волейболисти изоставаха със 7 точки, но показаха характер и успяха да я затворят със 29:27 благодарение на добрите изяви на Цветан Соколов и Тодор Скримов. Третият и четвъртият гейм бяха равностойни и изходът от тях се реши в заключителните точки. В тайбрека нашите бяха догонващи през голяма част от времето, но запазиха самообладание във важните моменти и се поздравиха с крайния успех. Огромна заслуга за победата на нашите има страхотната варненска публика, която ги подкрепяше до самия край. Сред най-активните в подкрепата на нациналите бе и министъра на младежта и спорта Красен Кралев. Той лично поздрави волейболистите ни след мача с Австралия и им пожела успех в съботния мач срещу Япония, който загуби от Италия с 1:3 гейма\". Селекционерът на националния ни отбор по волейбол за мъже Силвано Пранди бе доволен от успеха на нашите срещу състава на Австралия с 3:2 гейма от турнира Лига на нациите. “Според мен ни помогна това, саможертвата на нашите играчи, които успяха да се върнат в трудни ситуации. Които ние си създадохме сами…Непримиримостта ни помогна много. Желанието на всеки да се раздава и да търси точката. Честно да ви кажа. Не мисля за класирането. Мисля за всеки мач, който ни предстои. За мен не е стоял въпрос дали ще останем в Лигата в след този мач”, добави Пранди.", "date": "2019.06.15", "title": "Волейболистите с драматичен обрат срещу Австралия"}
{"url": "https://standartnews.com/svyat/khari-skrtsna-ss-zbi-na-megan-394853.html", "text": "Специалист по четене на устни разкри как принцът й просъскал \"Обърни се!\", докато тя обърна гръб на церемонията, разговаряйки с него. Леденото му изражение едва не докарало Меган до сълзи, според тълкувания в социалните мрежи на инцидента.", "date": "2019.06.15", "title": "Хари скръцна със зъби на Меган"}
{"url": "https://standartnews.com/kultura/otide-si-ukrotitelyat-na-oprnichavata-394882.html", "text": "Още една легенда в киното си отиде. Франко Дзефирели, режисьорът събрал през 1967 г. любимците на цял свят Елизабет Тейлър и Ричард Бъртън във филма „Укротяване на опърничавата” по едноименната комедия на Уилям Шекспир, почина на 96-годишна възраст. По време на Втората световна война Дзефирели е партизанин от италианската съпротива. След края й следва в университета във Флоренция. Повратен момент в живота му е когато гледа филма „Хенри V”. Така решава да посвети живота си на театъра и киното. Носител е на наградата на БАФТА, 2 пъти завоювал наградата „Еми“, 5 пъти - наградата „Давид ди Донатело“, номиниран 2 пъти за награда „Оскар“. Член е на италианския Сенат от 1994 до 2001 година. Дебютира като режисьор именно с „Укротяване на опърничавата“, който му носи световна слава. Тя нараства с филма „Ромео и Жулиета“ (1968). Дзефирели е заснел над 30 игрални и телевизионни филма, които предизвикват голям обществен интерес като „Хамлет“ (1990) с Мел Гибсън в главната роля, „Ромео и Жулиета“, „Отело“, „Чай с Мусолини“ (1999), „Калас завинаги“ (2002). Поставил е над 100 опери. Работил е с такива прочути оперни певци и актьори като Пласидо Доминго, Мария Калас, Елена Образцова, Гена Димитрова, Лучано Павароти, Лорънс Оливие, Марчело Мастрояни, Мел Гибсън, Джуди Денч, Майкъл Йорк, Елизабет Тейлър. \r\n   ", "date": "2019.06.15", "title": "Отиде си Укротителят на опърничавата /ОБНОВЕНА/"}
{"url": "https://standartnews.com/sport/tomas-bakh-prashcha-ekit-za-da-inspektira-vitosha-394847.html", "text": "Българска делегация посети президента на МОК Томас Бах в Лозана. Председателят на Българския олимпийски комитет Стефка \r\nКостадинова и президентът на ски федерацията Цеко Минев се видяха с първия в световния спорт заради кандидатурата на София за домакинство на зимни олимпийски игри през 2024 година. \r\nРазговорите бяха изцяло за желанието ни да приемем игрите. Томас Бах разясни, че МОК ще адаптира всеки град към условията, които \r\nтрябва да изпълни за отговорната задача. Германският ръководител на международната централа ще изпрати екип, \r\nкойто ще се запознае с условията на София и Витоша като места, които могат да приемат толкова голям форум. Правителството в лицето на премиера Бойко Борисов се ангажира, че ще направи всичко необходимо България да бъде сериозен кандидат за игрите. \r\nДебютът на младежките зимни олимпийски игри беше през 2012 година в Инсбрук, домакин на зимната олимпиада през 1964 и 1976-а. \r\nСледващите бяха дадени на норвежкия град Лилехамер, който пребори София за основните игри през 1994-а. Догодина зимната олимпиада за младежи е поверена на Лозана. \r\nСофия два пъти бе близо до домакинство на зимни игри, но загуби от Албервил (1992 г.) и Лилехамер (1994 г.). \r\n ", "date": "2019.06.15", "title": "Томас Бах праща екит, за да инспектира Витоша"}
{"url": "https://standartnews.com/sport/klasicheska-braziliya-na-starta-na-kopa-amerika-video-394858.html", "text": "Селекцията на домакина Бразилия започна стилно кампанията си на Копа Америка 2019, след като надделя с 3:0 над Боливия в откриващия мач в надпреварата, игран на „Естадио до Морумби” в Сао Пауло. И трите попадения за „селесао” дойдоха през второто полувреме, след като през първите 45 минути „зелените” стояха перфектно на терена в най-големия бразилски град. Дузпа след VAR в 50-тата минута даде аванс за Бразилия, след като точен бе Фелипе Коутиньо, а три по-късно отново футболистът на Барселона бе точен, засичайки с глава центриране отдясно на Роберто Фирмино. Пет преди края пък резервата Евертон отбеляза страхотен гол, за да направи разликата класическа. Логично след изиграването на първия дуел Бразилия оглави група А с три точки, докато Боливия остана последен с нула. Перу и Венецуела е другият мач от групата и ще стартира в 22,00 часа българско време.", "date": "2019.06.15", "title": "Класическа Бразилия на старта на Копа Америка (ВИДЕО)"}
{"url": "https://standartnews.com/kultura/lambo-adrenalint-uspokoyava-dori-parkinsona-394875.html", "text": "„В моя случай адреналинът, който дава публиката, ми помага. На премиерата на „Актрисата“ успях да овладея Паркинсона. Предстоят ни представления в София и из страната“, сподели Стефан Даналиов пред Би Ти Ви. „Тази година е много успешна за мен като човек и творец – имам достатъчно енергия, ще изпълня и някои мечти. Ще успея да застана и пред камерите – с малка роля във филма на Ники Илиев и Башар Рахал“, добави Ламбо. Той много похвали Аня Пенчева, с която си партнират в спектакъла, посветен на актьорите и техните лудости, а нейната героиня се отказва от кариерата си. „Последният й монолог е блестящ.  Аз знам какво е да изиграеш последно представление поради болест“, беше искрен Мастера.", "date": "2019.06.15", "title": "Ламбо: Адреналинът успокоява дори Паркинсона"}
{"url": "https://standartnews.com/sport/natsionalite-ss-spad-v-ranglistata-na-fifa-394849.html", "text": "България се смъкна с шест позиции до 57-о място в ранглистата на ФИФА, след като допусна две поредни загуби от Чехия и Косово. Националният отбор има 1388 точки, докато победителят в турнира Лигата на нациите Португалия се изкачи до петата позиция в класацията с 1631 точки. В нея лидер продължава да бъде Белгия с 1746 точки. Световният шампион Франция продължава да бъде на втори (1718 точки), пред Бразилия (1681 точки) и съперника на България в квалификациите за Евро 2020 Англия с 1652 точки. \r\nОтборът на Чехия, който също е съперник на българите в квалификациите за европейско първенство догодина, е на 41-ва позиция с 1448 точки. Останалите съперници на националите Черна гора и Косово са съответно 53-ти и 121-ви. \r\n1. Белгия - 1746 точки  \r\n2. Франция - 1718  \r\n3. Бразилия - 1681  \r\n4. Англия - 1652  \r\n5. Португалия - 1631 \r\n6. Хърватия - 1625 \r\n7. Испания - 1617 \r\n8. Уругвай - 1615 \r\n9. Швейцария - 1605 \r\n10. Дания - 1589", "date": "2019.06.15", "title": "Националите със спад в ранглистата на ФИФА"}
{"url": "https://www.standartnews.com/sport/nov-rekord-v-obikolkata-na-vitosha-394868.html", "text": "Нов рекорд постави Александър Алексиев при колоездачите в планинския ултрамаратон „Обиколката на Витоша“. 26-годишният състезател от Мъглиж измина 100-километровото трасе за 3 часа и 55 минути. Така той подобри с 16 минути собственото си постижение от миналата година. Стартът на колоездачите беше в 6 часа тази сутрин пред резиденция „Бояна“ и бе даден от Дончо Барбалов, зам.кмет на столицата. Също от там, но довечера, в полунощ ще стартират бегачите. Над 2500 от повече от 20 държави мерят сили днес и утре в най-стария ултрамаратон на София. Те са на възраст от 10 до 75 години, като 1800 от тях са колоездачи. Повече от 100 души ще участва в т.нар. дуатлон. Те изминават трасето първо с колоездачите, а после ще изминат 100-те км и с бегачите. Анна Пенчева, главен организатор на състезанието, заяви: „Труден е маршрутът, но все пак е възможен. И могат не най-добри спортисти да се включат. Има много хора, които не излизат от офисите си, но правят тренировки, и понякога не успяват, стигат до 25-ия или 50-ия километър. И тази година обиколката на Витоша е част от инициативата София – Европейска столица на спорта.", "date": "2019.06.15", "title": "Нов рекорд в обиколката на Витоша"}
{"url": "https://standartnews.com/svyat/islyamska-drzhava-zalaga-vse-poveche-na-zheni-394856.html", "text": "започват да играят все по-важна роля в \" (ИД), както в сражения на фронтовата линия, така и за терористични актове на Запад, заяви европейската полицейска служба  . Тя предупреди, че това може да има дългосрочни последици за други джихадистки групировки, предаде ДПА. \r\n  \r\nЕвропол заяви, че задачите на жените обхващат \"медиите, нравствената полиция и секторите на здравеопазването и образованието\" - все отговорности, без които провъзгласеният от ИД халифат не би могъл на функционира. \r\n  \r\nВ сравнение с предишни джихадистки групировки   пропагандата на ИД и като автори на публикации, и като целева група, се казва в доклад на европейската полицейска служба. \r\n  \r\nМакар че ИД не е първата терористична групировка, която приканва жените да се включат в борбата, , без да им трябва придружител мъж\". \r\nСъс свиването на територията под контрола на ИД в   жените, които допреди това са изпълнявали небойни задачи в групировката, все по-често са призовавани да грабнат оръжие. \r\n  \r\n\"Безпокойството е, че \", се казва в доклада. \r\n  \r\nМиналата година 15 процента от осъдените в ЕС бивши членове на ИД са били жени, което е увеличение спрямо предишни години.", "date": "2019.06.15", "title": "Ислямска държава залага все повече на жени"}
{"url": "https://standartnews.com/svyat/miliarderi-oshche-ne-davat-pari-za-notr-dam-394854.html", "text": "Френските милиардери не изпълниха обещанията за предоставяне на пари за възстановяването на разрушената от пожара катедрала „Нотр-Дам”, съобщава агенция „Блумбърг”, цитирана от БГНЕС. В благотворителния фонд, създаден за събиране на дарения за реконструкцията на националния паметник, не е постъпила нито стотинка, заявиха представители деловите и църковни кръгове. В същото време според говорителя на храма Анри Фино опасенията на големите инвеститори са свързани с желанието да знаят за какво точно ще се харчат техните пари. „Франс инфо” пише, че те очакват плановете за реконструкция и чак след това ще превеждат парите във фонда. До момента са събрани 9% от обещаните дарения за възстановяването на паметника. При това 90 на сто от тях са дошли от САЩ. „Американците са много щедри към „Нотр-Дам”, паметникът е много обичан в Америка”, резюмира Мишел Пико, ръководител на благотворителния фонд „Приятели на „Нотр-Дам””. През април бе съобщено, че общата сума на даренията за храма е надхвърлила един милиард евро. Френското семейство Арно, която владее групата компании Louis Vuitton Moet Hennessy, обяви, че дава 200 млн. евро за реставрирането на храма. Това е двойно повече от помощта, обещана от бизнес фамилията Пино. ", "date": "2019.06.15", "title": "Милиардери още не дават пари за Нотр Дам"}
{"url": "https://standartnews.com/svyat/ptnicheski-samolet-zakachi-pistata-s-opashka-394876.html", "text": "Руските следствени власти разследват причините за твърдото кацане на летището в южния руски град Краснодар на пътнически самолет Боинг 737-800, пристигащ от Москва през изминалата нощ, предаде ТАСС. От пресслужбата на летището съобщиха, че при захода към кацане самолетът  е закачил с опашката си повърхността на пистата и отново се е вдигнал във въздуха за втори летателен кръг за кацане. Вторият опит преминал нормално. На борда е имало 175 души и никой не е пострадал, съобщиха от Южното следствено управление по транспорта. Инцидентът е станал в 2 ч през нощта. Служители на управлението извършват проверка и изясняват обстоятелствата около случилото се. Пристигналият самолет трябвало да излети с обратен полет към Москва, но пътниците били пренасочени към други полети.", "date": "2019.06.15", "title": "Пътнически самолет закачи пистата с опашка"}
{"url": "https://standartnews.com/svyat/prva-sluzhba-v-notr-dam-sled-pozhara-394883.html", "text": "Днес катедралата \"Нотр Дам\" в Париж отваря вратите си за първата служба след опустошителния пожар на 15 април. Само 30 души ще бъдат допуснати на месата, която ще отслужи архиепископът на Париж монсеньор Мишел Опти. Всички те ще носят каски заради собствената им сигурност, предаде БНТ. Службата ще бъде предавана по телевизията. Точно преди два сеца адски пожар изпепели голяма част от прочутата катедрала. На думи обещаните дарения за възстановяването ѝ достигнаха  1 милиард долара. Но по-рано днес стана ясно, че френските милиардери все още не са дарили и един евроцент. Американски и френски граждани, чрез благотворителни фондации \"Нотр Дам\", стоят зад първите дарения, от които плащат разходите за ремонта и заплатите на 150-те работници, наети от катедралата за възстановяването й, съобщи \"Блумбърг\", позовавайки се на църковни и бизнес служители. Работата по възкресяването на парижкия символ тече с пълна сила. Комитетът по възстановяването на катедралата разчита на благотворителните фондации, за да финансира първата фаза на реконструкцията. Работниците са изправени пред сериозната задача да изчистят отравянето с олово вследствие на пожара, което бе установено в района на \"Нотр Дам\". Андре Фино, говорител на комитета по възстановяването на \"Нотр Дам\" обяснява, че донорите искат да знаят за какво ще се харчат парите им, като за тази цел трябва да им се предоставят плановете за възстановяването на паметника. До момента са събрани около 9% от обещаните средства за възстановяването на катедралата. При това 90 на сто от тях са дошли от САЩ. \"Американците са много щедри към \"Нотр Дам\", паметникът е много обичан в Америка\", коментира и Мишел Пико, ръководител на благотворителния фонд \"Приятели на \"Нотр Дам\". Почти  още в първите часове и дни на инцидента, който разтърси Франция. Това предизвика и критики, че обявените дарения са толкова големи, че са израз по-скоро на  , отколкото инспирирани от искрено желание за запазване на културното и църковното наследство на Франция. Френският премиер Едуар Филип обяви международен конкурс за архитекти за възстановяване на кулата на катедралата „Нотр Дам” след специално заседание на кабинета за реконструкцията й. Президентът Макрон обеща величественият храм да бъде напълно възкресен до 5 години    ", "date": "2019.06.15", "title": "Първа служба в Нотр Дам след пожара"}
{"url": "https://standartnews.com/svyat/novo-pokachvane-na-tol-taksite-v-grtsiya-394871.html", "text": "Ново покачване на цените на тол таксите в Гърция ще има от 1 юли - седмица преди предсрочните парламентарни избори, предаде БНР. Управляващата лява СИРИЗА подозира политическа игра на опозицията. Частни дружества, които управляват магистрала \"Егнатия одос\", покачват цената на тол таксите за всички видове автомобили. Леките коли, които до сега плащаха по 2 евро и 80 цента, преминават на 3 евро такса. Автобусите от 7,10 на 7,50 евро. Тировете от 11,30 евро на 12 евро. Компанията обяви и нови по-високи цени от януари следващата година. Министърът на транспорта Христос Спирицис направи изявление за едностранно покачване на таксите и то в период на преговори за тяхното намаляване. \"Това е политическа игра седмица преди парламентарните избори\", коментират от СИРИЗА.", "date": "2019.06.15", "title": "Ново покачване на тол таксите в Гърция"}
{"url": "https://standartnews.com/svyat/germaniya-s-nad-47-miliarda-evro-za-otbrana-394893.html", "text": "Германия увеличава разходите си за отбрана по съображения за сигурност - това заяви днес канцлерът Ангела Меркел в седмичното си радиоизявление, излъчвано чрез интернет. \"Години наред снабдявахме Бундесвера недостатъчно. Затова е добре, че няколко години увеличавахме бюджета за нашата сигурност, за нашите въоръжени сили. Догодина ще направим това отново. Сигурността идва оттам, че ще може да се купят повече модерни средства и да се изпълняват нови задачи\", обясни Меркел. По-рано Германия информира НАТО, че тазгодишният й бюджет за отбрана ще достигне 47,32 милиарда евро, а през следващата година ще нарасне на 49,67 милиарда евро. Президентът на САЩ Доналд Тръмп неведнъж е критикувал германските власти, твърдейки, че разходите им за армията не са достатъчни. Той се позовава на договореностите, постигнати преди пет години в рамките на НАТО, според които всички страни от блока трябва да повишат разходите си за отбрана до 2 на сто от своя БВП. През февруари т. г. Берлин обеща на НАТО до 2024 г. да вдигне военните си разходи на 1,5 процента от БВП на страната.", "date": "2019.06.15", "title": "Германия с над 47 милиарда евро за отбрана"}
{"url": "https://standartnews.com/svyat/dzhikhadistite-zalagat-vse-poveche-na-zheni-394885.html", "text": "Жените стават новата ударна сила на джихадистите. Забулените дами започват да играят все по-важна роля в \"Ислямска държава\" (ИД), както в сражения на фронтовата линия, така и за терористични актове на Запад. Това сочи анализ на Европол. Европейската служба предупреди, че това може да има дългосрочни последици за други джихадистки групировки, предаде ДПА. Европол заяви, че задачите на жените обхващат \"медиите, нравствената полиция и секторите на здравеопазването и образованието\" - все отговорности, без които провъзгласеният от ИД халифат не би могъл на функционира.  В сравнение с предишни джихадистки групировки жените също така присъстват \"осезаемо повече\" в пропагандата на ИД и като автори на публикации, и като целева група, се казва в доклад на европейската полицейска служба. \r\nМакар че ИД не е първата терористична групировка, която приканва жените да се включат в борбата, Европол отбелязва, че част от нейната привлекателност е, че \"се разрешава на жени да пътуват до земите на халифата, без да им трябва придружител мъж\".  Със свиването на територията под контрола на ИД в Ирак и Сирия жените, които допреди това са изпълнявали небойни задачи в групировката, все по-често са призовавани да грабнат оръжие.  \"Безпокойството е, че това нараснало участие на жените може да проправи път към потенциално значими промени в ролята на джихадистките в бъдеще\", се казва в доклада. Миналата година 15 процента от осъдените в ЕС бивши членове на ИД са били жени, което е увеличение спрямо предишни години.", "date": "2019.06.15", "title": "Жените - новата ударна сила на джихадистите"}
{"url": "https://standartnews.com/svyat/sladoled-ot-putin-za-chrd-na-kitayskiya-prezident-394888.html", "text": "Куфар със сладолед подари руският президент Владимир Путин на китайския си колега Си Дзинпин. Китайският президент отпразнува своя 66-и рожден ден с Путин Двамата многократно повториха, че са близки приятели. Седмица по-рано, на икономическия форум в Санкт Петербург те демонстрираха пред целия свят добрите си отношения, нарекоха се стратегически партньори, приятели и вечеряха до след полунощ. По повод рождения ден Путин подари на Си Дзинпин сладолед съобщава китайската държавна медия, цитирана от \"Ройтерс\". Вкусът на сладоледа обаче не се съобщава. Президентът на Китай е подарил на руския си колега китайски чай. Си благодари на колегата си и коментира, че в Китай Путин е изключително популярен. \"Ройтерс\" отбелязва, че в Китай изключително рядко се коментира личният живот на лидерите, публично не се разкриват рождените дати на повечето ръководители, тъй като се разглеждат като държавна тайна. Държавната телевизия показа снимки Си и Путин да вдигат тост с чаши шампанско за рождения ден на китайския лидер. Празненството се е провело в хотел в Душанбе, Таджикистан, където е отседнал Си Дзинпин. И двамата лидери участват в азиатската среща на върха в Душанбе.  ", "date": "2019.06.15", "title": "Сладолед от Путин за ЧРД на китайския президент"}
{"url": "https://standartnews.com/svyat/ppoluostrov-khalkidiki-v-plamtsi-394894.html", "text": " Пожарът бързо се разпространява, съобщиха гръцките медии. В борбата с огъня участват 14 противопожарни екипа и 24 пожарникари. Подготвен е и специален самолет, който може да се включи в гасенето. Огънят бе потушен към обяд.  Потребителите на социалните мрежи пишат, че видимостта на пътя от Солун към Неа Мудания е много слаба, а автомобилите се паркирани отстрани на пътя и шофьорите им изчакват, докато се потуши пожарът. По информация на генералното консулство на България в Солун няма данни за пострадали българи по време на пожар, разразил се и потушен по-рано днес в южната част на халкидическия полуостров Ситония, край курортното село Каламици, съобщиха от външно министерство. Служителите в дипломатическата мисия не са регистрирали и сигнали на български граждани, търсещи съдействие от генералното консулство във връзка с пожара. След разговор между българските дипломати и представител на противопожарната служба в град Полигирос е уточнено, че възникналият в събота сутрин пожар е потушен към обяд, а властите са оставили на място противопожарни коли и огнеборци. Проверка на дипломатическата ни мисия в най-близко намиращия се къмпинг потвърждава, че никой от гостите на курорта не е пострадал, нито има нужда от съдействие. Генералното консулство на Република България в Солун остава на разположение за съдействие в извънредни ситуации на телефон +30 2310 829 210 и +30 2310 869 520 в извънработно време.", "date": "2019.06.15", "title": "Полуостров Халкидики в пламъци"}
{"url": "https://standartnews.com/svyat/pilot-se-razbi-na-avioshou-v-polsha-394900.html", "text": "По време на авиошоу в Полша загина немски пилот. \"По време на изпълнение на фигури в небето самолет Як-52 се е ударил във водната повърхност. Спасителите успели да извадят тялото на загиналия пилот, както и отломките от падналия самолет. \r\nЗагиналият пилот бил на 60 години. Той пристигнал специално от Германия, за да участва в авиошоуто.  След трагедията то е било спряно. Преди осем години на същото място станала подобна катастрофа. Тогава загинал пилот от Полша. \r\n ", "date": "2019.06.15", "title": "Пилот се разби на авиошоу в Полша"}
{"url": "https://standartnews.com/kultura/vladi-na-lambo-na-16-poluchikh-familiyata-danailov-394866.html", "text": "„Мит е, че сме имали странни отношения с Мария – съпругата на баща ми. Какво е било между нея и майка ми, е друго – и то е естествено. Но ние двамата винаги сме се разбирали, към мен винаги се е държала супер – като към другите деца“, сподели по Нова Влади, синът на Стефан Данаилов и Ирен Кривошиева.  „Публичността е ужасно нещо – затова баща ми е постъпил много правилно, като ме е крил. Той ми даде фамилията си, когато станах на 16. Но винаги съм бил с него – всяко лято си идвахме от Америка, за да празнуваме заедно рождения ми ден.  Майка винаги ми е говорила само добри неща за него. Много е земен, има голямо сърце, истински е – затова ми и прости, че влязох във „ВИП брадър“ без да го питам. Какво да ме прави – луд син, млад идиот. Но майка искаше да се завърне в България – казах тогава, че не искам, но от телевизията пък не искаха само нея“, откровен е Влади, който дефилира и по Би Ти Ви в компанията на родителката си. Жена му Виктория обаче отказала да се кипри по сутрешните блокове. „Тя е много срамежлива и скромничка. Преди нея, от 18 до 23 бях с Алис – исках да се женим, но бях голям егоист. Писна й и ме напусна. Беше ужасно тежко и тъжно. И тогава изкочи Виктория – и прас, влюбих се от пръв поглед. Вече 11-а година сме заедно. Идеална е за мен. Поисках ръката от техните – те са адвокати. Не обичат да се показват – не са като нас. Не съм много добър съпруг – паднах на колене само на майтап, бяхме в Италия, когато й предложих. Важно беше да се венчаем в църква, другото е ясно“, беше непосредствен Влади. Според него, след десет години той ще е втора година практикуващ лекар – по-нормален и по-добър, с Виктория вече ще имат деца, Ламбо – ще е благ и по-смирен, а Ирен Кривошиева ще е още по-млада, защото „върви назад“. Мъчно му е, че е далеч от баща си, но няма как, а и около него има достатъчно хора. Самият Влади не съжалява, че не е поел по пътя на родителите си. Бил е на актьорски курсове в Щатите, но бързо е разбрал, че не е неговото. „Аз не знам кой съм, пък да се правя на някой друг – много е външно. Искам нещо по-вътрешно“, мотивира се той. Иначе от малък е бил по репетиции и снимачни площадки с майка си и баща си. Даже играе син на Ирен Кривошиева в „Разходка с Ангела“. Много е харесвал Ламбо в „Жените на Джейк“ – спектакъла, който той направи за 60-ия си рожден ден. Ръкопляскал му и в „Дон Кихот“.", "date": "2019.06.15", "title": "Влади на Ламбо: На 16 получих фамилията Данаилов"}
{"url": "https://www.standartnews.com/sport/eleonora-dragieva-s-top-rezultat-na-samarsko-zname-394898.html", "text": "Норматив за европейското първенство по лека атлетика до 23 г в Швеция покри днес на турнира \"Самарско знаме\" Елеонора Драгиева. Талантливата състезателка на СКЛА \"Берое\" преодоля в най-добрия си опит 179 см на скок височина. Драгиева получи златния се медал лично от кмета на Стара Загора Живко Тодоров. В спринта на 200 м при жените първа е Инна Ефтимова (СКЛА \"Дунав\" Русе) с 23,2 сек, а при мъжете победата е за Светлин Иванов (СКЛА \"Ботев\" Пд). На 400 м мъже победата е за Алекс Василев с 49,4 сек. Първи на 1500 м е Иво Балабанов (СК \"Атлет\" Мездра) с 3:45,4 мин. При жените на 3000 м първа е Маринела Нинева (\"Локомотив\" Дряново) с 10:02,6 мин. В хвърлянето на копие при мъжете победата е за Марк Славов (СКЛА \"Берое\") с 69,49 м. Скок на дължина жени бе най-оспорвано. Първа с 6,45 м е Анжела Морешану (Румъния). Втора остана Габриела Петрова (СКЛА \"Локомотив\" Пд) с 6,42 м, а трета е Алекс Начева (СКЛА \"Ботев\" Пд) - 6,27 м.   Медалите връчи Красимира Чахова, зам.кмет на Стара Загора. Изненадващо в скока на височина при мъжете звездата ни Тихомир Иванов остана само с 2,19 м. Победата с 2,23 м е Андрей Скабейка (Беларус). Трети е Алън Смит (Шотландия) с 2,15 м. Михаил Иванов (СКЛА \"Берое\") е четвърти с 2,15 м, но това е норматив за Евро до 23 г.  Медалите на призьорите връчи лично легендарната ни състезателка в скока на височина от близкото минало Емилия Драгиева, която е член на управата на СКЛА \"Берое\" и главен организатор на турнира. Третият норматив за Евро до 23 г покри на диск Диян Гемижев с 54,00 м. В спринта на 100 м победи Денис Димитров (СКЛА \"Берое\") с 10,20 сек. 18-ото издание на \"Самарско знаме\" се проведе на ст. \"Берое\" и бе обранизанано перфектно за поредна година от СКЛА \"Берое\", БФЛА и Община Стара Загора с подкрепата на болница \"Тракия\".", "date": "2019.06.15", "title": "Елеонора Драгиева с топ резултат на \"Самарско знаме\""}
