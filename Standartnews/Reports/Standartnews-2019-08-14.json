{"url": "https://standartnews.com/svyat/givenchy-i-versace-s-nepriyatnosti-v-kitay-399267.html", "text": "Модните къщи „Живанши”, „Версаче” и „Коуч” трябваше да се извинят за това, че са пуснали в продажба фланелки, в които са накърнили териториалната цялост на Китай, предаде Франс прес. \r\n  \r\nИнкриминираните артикули представят Тайван и Хонконг като самостоятелни държави, докато официален Пекин ги счита за своя територия. \r\n  Италианската марка си навлече неприятности от страна на китайските власти, след като пусна фланелки с надписи на градове, следвани от държавите, в които те се намират. Като например - Париж-ФРАНЦИЯ, Шанхай-КИТАЙ. Дотук добре, но когато се споменава Хонконг, не следва държавата КИТАЙ, а е изписано отново ХОНКОНГ. Това се стори обидно на Пекин, след като бившата британска колония отново бе включена в състава на КНР през 1997 г. \r\n  \r\nМодна къща \"Версаче\" (Versace) беше разкъсана от критики в социалните мрежи заради гафа, съвпаднал с продължаващите протести в Хонконг, които силно изнервят китайските власти. \r\n  Неприятностите не подминаха и френската модна къща \"Живанши\" (Givenchy) и американската \"Коуч\" (Coach). Техните фланелки навеждат на мисълта, че Хонконг и Тайван са независими от Китай територии. В същото време Пекин продължава да претендира за това, че Тайван е негова територия, въпреки че островът се управлява отделно от 1949 г. насам. \r\nТрите модни бранда трябваше да поднесат своите извинения, като увериха, че нарочените за обидни модели са били изтеглени от продажба. \r\n  \r\nОт \"Живанши\" заявиха, че искрено се извиняват за допуснатата грешка, която е в разрез с дълбокото уважение, което изпитва марката към китайските потребители. \r\n  \r\n\"Обичаме Китай и уважаваме неговата териториална цялост\", обявиха от \"Версаче\" на страницата на бранда в китайската платформа Уейбо. \r\n  \r\nОт \"Коуч\" признаха \"сериозността на грешката\" и изразиха \"дълбокото си съжаление\" от допускането й.", "date": "2019.08.13", "title": "Givenchy и Versace с неприятности в Китай"}
{"url": "https://standartnews.com/svyat/silen-trus-razlyulya-nova-zelandiya-399253.html", "text": "Земетресение с магнитуд 5.5 по скалата на Рихтер е било регистрирано край бреговете на Нова Зеландия. Това съобщи изданието \"Ню Зиланд Херълд\", цитирано от руския канал РЕН ТВ. Епицентърът на труса е бил край югоизточното крайбрежие на страната, в близост до град Милфорд-Саунд, на дълбочина от около 12 км. Според данните над 6 800 души са се обърнали към правоохранителните органи и спасителните служби след труса. Няма данни за пострадали и разрушения. Вторични трусове не се очакват, твърдят сеизмолози.", "date": "2019.08.13", "title": "Силен трус разлюля Нова Зеландия"}
{"url": "https://standartnews.com/biznes/chakame-yaponski-proizvoditel-na-koli-da-doyde-u-nas-399306.html", "text": "България се надява японски производител на автомобили да инвестира у нас. Японските инвестиции в България са били във фокуса на разговорите между премиера Бойко Борисов, външния министър Екатерина Захариева и първия дипломат на Япония Таро Коно. Захариева обсъди с колегата си разширяването на двустранните контакти, увеличаването на японските инвестиции у нас, сътрудничеството между двете страни в рамките на европейската интеграция на Западните Балкани, съобщиха от пресцентъра на МВнР. Екатерина Захариева отбеляза, че след първото посещение на японски премиер у нас - Шиндзо Абе, миналата година, стокообменът между двете страни се е увеличил с 30% и възлиза на 214,7 млн. долара. Външните министри сега бяха единодушни, че въпреки стабилния растеж, двустранните икономически отношения имат много по-голям потенциал. „Иска ми се да видим повече японски инвестиции в България. Вече има доста големи японски компании на нашия пазар и много се надяваме да видим в скоро време и производител на автомобили, не само производител на авточасти от Япония в България“, каза Захариева. Тя отбеляза, че 14 хиляди туристи посещават България, но с Таро Коно ще работят за откриване на директна авиолиния София – Токио, която да спомогне за увеличаването на туристическия обмен между страните. „Има още много място за задълбочаване на икономическите отношения, които се развиха много положително след визитата на премиера Абе“, заяви Таро Коно. Екатерина Захариева подчерта, че България има много добри специалисти в сектора на високите технологии. Тя изрази надежда, че по-големият бизнес потенциал между двете страни ще бъде разкрит и по време на предстоящия през септември съвместен бизнес форум в Токио, организиран от българското посолство, с подкрепата на министерството на икономиката и Японо-българската фондация. Министър Коно подчерта ролята на България за запазването на стабилността на Балканите. Той заяви, че Япония ще продължи да си сътрудничи с България и за предстоящото ни председателство на Берлинския процес през 2020 г. заедно с Република Северна Македония. Председателството на Берлинския процес „доказва, че България е ключов фактор за запазването на стабилността в региона на Балканите“, заяви Таро Коно. Европейската интеграция на Западните Балкани е ключът към тази стабилност, добави той. Таро Коно обяви, че Япония ще продължи да бъде партньор на България и ще работи заедно със страната ни за европейската интеграция на Западните Балкани. Двете страни вече реализираха съвместно проект за превенция на природни бедствия и кризи в Република Северна Македония. Сега двамата министри се договориха екип от българското външно министерство скоро да бъде изпратен в Япония, за да бъдат  набелязани нови съвместни проекти за подкрепата на европейската интеграция на страните от Западните Балкани. Екипът на МВнР ще посети японското министерство на външните работи, както и ДЖАЙКА – Японската агенция за международно сътрудничество. Двамата министри обсъдиха и важни въпроси от международния дневен ред – Северна Корея, Иран, реформата в ООН, Брекзит. В заключение министър Коно заяви, че очаква и българските атлети на Олимпийските игри през 2020 г. в Токио и им пожела успех. Япония е третата икономика в света, стратегически партньор на ЕС и НАТО. Неоценима е подкрепата, която Япония оказа на България по време на прехода с финансирането на проекти на стойност над 1,4 млрд. лева.", "date": "2019.08.13", "title": "Чакаме японски производител на коли да дойде у нас"}
{"url": "https://standartnews.com/svyat/polovinata-kshchi-v-grtsiya-s-10-evro-dank-399266.html", "text": "коло половината от собствениците на жилищата в Гърция ще получат за 2019-та данъчно известие, което ще е под 10 евро на месец, пише в. „Катимерини”. Става дума за 3 милиона притежатели на такива имоти. Общо гърците ще платят за жилищата си данък в размер на 2,07 млрд. евро, което е доста по-малко в сравнение миналогодишните 2,64 милиарда. Милиард и половина от сумата за 2019 г. ще бъде внесена от около 1,4 млн. собственици, чиито годишни данъци ще са над 500 евро. Около 650 000 пък са притежателите на жилища, които плащат сега между 50 и 100 евро годишно. Предвижда те да получат ще получат до 30 евро облекчение заради промяна в категорията на имота им. Около три милиона собственици ще платят между 100 и 500 евро. Тази група също ще се разшири по брой и те ще икономисат между 120 и 150 евро. Броят на плащащите между 500 и 2000 евро се очаква да намалее, от 1,3 милиона през 2018 г. до близо един милион. Около 120 000 собственици обаче все още ще плащат повече от 2000 евро годишно за основен и допълнителен данък на имота. Не се очаква броят им да се промени, но тежестта ще бъде по-ниска от миналата година. До края на август или първите дни на септември, ще се появи новата карта за плащанията на имотните данъци, уточнява изданието.", "date": "2019.08.13", "title": "Половината къщи в Гърция с 10 евро данък"}
{"url": "https://standartnews.com/svyat/i-domingo-zamesen-v-seksskandal-399315.html", "text": "Един от най-великите оперни певци - Пласидо Доминго - е упражнявал натиск върху жени с обещания да подпомогне музикалната им кариера срещу секс. Това разказват пред „Асошиейтед прес“ осем певици и една танцьорка. Случаите са от края на 80-те години и са се развивали в продължение на три десетилетия. Певецът определи обвиненията като „дълбоко смущаващи“, но „неточни“. 78-годишният Пласидо Доминго - в момента директор на операта в Лос Анджелис - е една от най-бляскавите фигури на класическата музика, обожаван от публиката. В света на операта всички са знаели за тъмната му страна, но са мълчали - твърдят обвинителките. Интервюираните жени разказват, че тормозът се изразявал в нежелани целувки по устните, докосвания, позвънявания по телефона през нощта и покани да го посетят и да му изпеят ария в хотелската му стая или в дома му. Само една не крие името си - Патриша Улф, пяла с Доминго във Вашингтонската опера. Останалите все още работят и се опасяват от отмъщение и подигравки. Патриша Улф не е споделяла с никоя от другите жени в нейната ситуация. Джослин Гекър заяви пред Асошиейтед прес, че девет жени са казали, че оперната звезда Пласидо Доминго е използвал своята власт и слава в опитите да притиска жени да започнат сексуални отношения с него. Десетки хора от оперната индустрия ни казаха, че това е било публична тайна десетилетия наред. Седем от тези жени споделят, че тяхното „не“, се е отразило зле на кариерата им. Пласидо Доминго заявява: „Обвиненията от тези неназовани лица отпреди 30 години са дълбоко смущаващи и така представени, са неточни. При все това е болезнено да чуя, че е възможно да съм разстроил някого или да съм го накарал да се чувства неудобно - независимо колко отдавна е станало и въпреки добрите ми намерения.“ В изявлението си той изтъква, че вярвал, че интимните му отношения са били по взаимно съгласие, и че онези, които го познават, знаят, че не би обидил или наранил нарочно никого. Певецът припомня, че днешните стандарти за поведение са много различни от тези в миналото.", "date": "2019.08.13", "title": "И Доминго замесен в сексскандал"}
{"url": "https://standartnews.com/kultura/arni-pak-e-t-800-skayuokr-za-posledno-na-ekrana-399291.html", "text": "Календарната година вече преполви и повечето мащабни филми за 2019-а отминаха. Супергеройският сезон приключи, няколко поредици се разписаха с традиционните продължения, а игралната версия на „Цар Лъв“ покори световния боксофис. Вече гледаме „Хобс и Шоу“ – първата странична история от света на „Бързи и яростни“, посветена на героите на Дуейн Джонсън и Джейсън Стейтъм. Но какво остава да видим до края на годината? \r\nДългоочакваният „Имало едно време в Холивуд“ е деветият филм на легендарния Куентин Тарантино. Пред камерите са някои от най-големите играчи в бизнеса – Леонардо ди Каприо, Брад Пит, Марго Роби, Дакота Фанинг, Ал Пачино, Кърт Ръсел. Това е последната роля на покойния Люк Пери Действието се развива в алтернативен Холивуд през 60-те години на 20 век. Застаряващ тв актьор и неговият дубльор (Лео и Пит) си поставят за задача да се внедрят във филмовата индустрия и да се прочуят. Продукцията дебютира на 21 май на фестивала в Кан, тръгна вече по американските кина и на 16 август у нас. „Код: Ангелът“ е нова част от екшън маратона, който започна с „Код: Олимп“. Джерард Бътлър за пореден път се превъплъщава в агент Майк Бенинг. Сега обаче нещата са различни. Бенинг е обвинен в опит за убийство на президента Алън Тръмбъл, изигран от Морган Фрийман. Преследван от собствената си агенция и ФБР, Бенинг ще трябва да потърси помощ от неочаквани съюзници и да докаже невинността си, преди истинските терористи да са нападнали. Режисьор е Рик Роман Уаог. Филмът тръгва по българските кина на 30 август. Зловещата история на клоуна Пениуайз продължава в „То: Част втора“. Светът, базиран върху романите на легендарния Стивън Кинг, се разширява и историята се развива 27 години след началото В главната роля на клоуна отново влиза Бил Скарсгард, а възрастните версии на децата от оригинала са изиграни от Джеймс Макавой, Джесика Частейн, Бил Хейдър, Исая Мустафа, Джей Райън, Джеймс Джеймс Рансон и Анди Бийн. Ужасът, който героите са преживели като хлапета, ще ги сполети отново. „То: Част втора“ излиза на 6 септември. \r\n„Жокера“ за първи път ще се опита да разкаже за произхода на най-култовия враг на Батман. Продукцията на Тод Филипс („Последният ергенски запой“, „Роди се звезда“) няма да е свързана с останалите супергеройски филми на Уорнър, а в ролята на Жокера влиза Хоакин Финикс. Годината е 1981-а. Артър Флек е провален комик, който се принуждава да започне живот на престъпник в Готъм. Бавно, но сигурно той губи връзка с реалността и напълно се отдава на лудостта си. Финикс е петият актор, който ще изиграе легендарния образ. „Жокера“ тръгва по кината на 4 октомври. Анджелина Джоли отново е Злодеида в „Господарка на злото 2“. Игралната версия на класическата история за Спящата красавица продължава напред и Ел Фанинг се завръща като любимата принцеса Аврора. Действието ще се развива пет години след първата част. Отношенията между Злодеида и Аврора се нажежават. Нови герои, нови съюзи и нови проблеми се образуват, когато започне битката за опазването на магическия свят и неговите обитатели. Режисьор този път е Йоахим Рьонинг, а в ролята на кралица Ингрид влиза Мишел Пфайфър. „Господарка на злото 2“ излиза на 18 октомври. \r\nВ „Терминатор: Мрачна съдба“ Арнолд Шварценегер се завръща в може би най-култовата си роля. Шестият филм в поредицата е директно продължение на вечната класика „Терминатор 2: Денят на страшния съд“ и е първата лента от 1991-а насам, която ще бъде продуцирана от Джеймс Камерън – създателят на френчайза. Освен Арни, Линда Хамилтън също се завръща към култовото си превъплъщение на Сара Конър. Историята се развива 27 години след действието на Т2. На прицел този път е Дани Рамос (Наталия Рейес), която е най-новата мишена на Скайнет. Разбира се, от бъдещето е изпратен екзекутор, за да я убие - направеният от течен метал Терминатор (Габриел Луна). Т-800 и Сара ще трябва да се съюзят с Грейс (Макензи Дейвис) – получовек, полукиборг, пристигнал също от вечността, за да предпази Дани от новата заплаха – в опит пак да спасят човечеството. Режисьор е Тим Милър. „Терминатор: Мрачна съдба“ тръгва по българските кина на 1 ноември. \r\n„Ангелите на Чарли“ се вихрят на големия екран 16 години по-късно. Сега обаче историята ще се фокусира върхо ново поколение шпиони. Камерън Диас, Дрю Баримор и Луси Лиу  са заместени от Кристен Стюарт, Наоми Скот и Ела Балинска. Момичетата ще трябва да спасят света от поредната заплаха. Сценаристка, режисьорка и продуцентка е Елизабет Банкс /„Игрите на глада“, „Перфектният ритъм“/. „Ангелите на Чарли“ излиза на 1 ноември. \r\nПродължението на мегахита на Дисни „Замръзналото кралство 2“ идва на 22 ноември. Оригиналът събра 1, 276 милиарда долара в световния боксофис и спечели две награди „Оскар“ – за най-добра анимация и за най-добра авторска песен за „Let It Go“. Историята ще се развива три години след действията на първия филм. Елса започва да чува странен глас, който я зове, идвайки от север. Заедно със сестра си и приятелите им тръгват на приключение извън пределите на царството, за да разгадаят мистерията зад магическите сили на Елса и да спасят дома си. Към актьорския състав се присъединяват Евън Рейчъл Уд и Стърлинг Браун. \r\nПрез 2019-а е и краят на сагата за семейство Скайуокър. „Междузвездни войни: Възходът на Скайуокър“ на Джей Джей Ейбрамс е третата и последна част от новата трилогия и финалната девета глава от историята на Люк и неговия клан. Съпротивата и Първият ред продължават войната, а вечната битка между джедайте и ситите ще достигне своята кулминация. Това ще бъде финалният филм с Дейзи Ридли – главната героиня на новите ленти. Епизод 9 ще включва и последните заснети кадри на покойната Кери Фишър. Марк Хамил се очаква да се завърне. Били Дий Уилямс също ще вземе участие в сагата за първи път от 1983-а насам. „Междузвездни войни: Възходът на Скайуокър“ излиза по кината на 20 декември.  ", "date": "2019.08.13", "title": "Арни пак е Т-800, Скайуокър за последно на екрана"}
{"url": "https://standartnews.com/svyat/chast-ot-ulitsa-vv-frenski-grad-propadna-399250.html", "text": "Пропадане с диаметър 10 и дълбочина 5 метра внезапно се образува на улица в центъра на френския град Амиен, съобщава местното издание Courrier Picard. \r\n  \r\nВсичко се е случило пред верандата на ресторант \"La Bonne humeur“ внепосредствена близост до кметството. Аварийният участък е ограден от съображения за сигурност.  \r\n Трима жители са били евакуирани от близка къща и временно настанени в сградата на градската администрация. \r\n  \r\nПо предварителни данни става дума за срутване на естествена кухина. \r\n  \r\nОтбелязва се, че в центъра на града има до 200 пещери, които някога са били инфраструктура на средновековна крепост на мястото на Амиен. \r\n  \r\nВ района на инцидента бяха изключени водопреносните, газопреносните и електрическите мрежи.", "date": "2019.08.13", "title": "Част от улица във френски град пропадна"}
{"url": "https://standartnews.com/svyat/sashch-otnemat-zelenite-karti-na-bedni-imigranti-399252.html", "text": "Правителството на САЩ обяви, че предприема една от най-драстичните стъпки за ограничаване на законната имиграция, предаде Асошиейтед прес. Ще бъдат отнемани зелените карти на много имигранти, които използват федералната и щатска програма за подпомагане на хората с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи. Федералният закон и сега задължава лицата, искащи да получат постоянно жителство или да легален статут, да докажат, че няма да бъдат в тежест за САЩ или \"обществено бреме\", както е използваният от правителството термин. Но новите правила могат да включат по-широк набор от програми, които могат да дисквалифицират имигрантите. Въпреки че повечето внимание е насочено към усилията на президента Доналд Тръмп да ограничи нелегалната имиграция, новите правила се отнасят за хората, които влизат в САЩ законно и опитват да получат постоянен статут. Тръмп се опитва да въведе в САЩ система, отдаваща преимущество на способностите на имигрантите, вместо такава с фокус върху събирането на семейства. Съгласно новите правила Службата по гражданство и имиграция на САЩ ще прави оценка дали кандидатите са получавали социални помощи, наред с други фактори като образование, доходи и здравословно състояние, за да определи дали да им даде статут на законно пребиваващи. Мерките ще влязат в сила в средата на октомври. Няма да се прилагат за американски граждани, но могат да засегнат имигранти, имащи роднинска връзка с граждани. \"Искаме в тази страна да идват хора, които са самостоятелни\", каза и.д. директор на службата Кен Кучинели. \"Това е ключов принцип на американската мечта. Той е твърдо залегнал в нашата история\", добави той. Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния им статут, отбеляза АП.", "date": "2019.08.13", "title": "САЩ отнемат зелените карти на бедни имигранти"}
{"url": "https://standartnews.com/svyat/puskat-na-trg-nay-staroto-porshe-v-sveta-399273.html", "text": "Въпреки че има странен външен вид, най-старото „Порше“ играе основна роля в развитието на автомобилната индустрия. \r\n \r\nЗа някои може да изглежда като извънземен космически кораб, но този спортен автомобил е бил личното превозно средство на Фердинанд и неговия син Фери Порше, собствениците и основателите на известната марка. Автомобилът е проектиран така, че Фердинанд Порше е поискал да направи по-лека версия на KdF-Wagen, първата версия на VW Beetle, която е основата за развитието на Porsche 356. \r\n \r\nПо стандартите на авиационната индустрия, той получава лек корпус от алуминиева сплав, а частите са съединени с нитове. \r\n \r\nСтандартният 1.0 двигател е усилен до 32 к.с., достатъчен за достигане на 141 км/ч. \r\n \r\nНа 15 август този автомобил Type 64 ще бъде пуснат на търг в Монтерей, където се очаква да достигне цена от над 10 милиона долара.", "date": "2019.08.13", "title": "Пускат на търг най-старото Порше в света"}
{"url": "https://standartnews.com/svyat/i-cherna-gora-zabrani-pusheneto-na-zakrito-399284.html", "text": "От утре в Черна гора влиза в сила законът за ограничаване на употребата на тютюневи изделия, с който се забранява тютюнопушенето на закрито. За нарушителите са предвидени глоби до 20 000 евро, съобщава БНТ. Законът беше единодушно приет от черногорския парламент на 31 юли. С него се забранява използването на тютюневи изделия в обществени помещения, с изключение на казина. Новият закон не позволява пушенето във всякакви помещения или зони, където се консумират храни и напитки.", "date": "2019.08.13", "title": "И Черна гора забрани пушенето на закрито"}
{"url": "https://standartnews.com/svyat/ruski-i-natovski-samoleti-se-gonikha-nad-baltiysko-more-399300.html", "text": "Изтребител F-18 „Хорнет” на испанските ВВС се е приближил до самолета на руския военен министър Сергей Шойгу над неутрални води в Балтийско море, като се е наложило да бъде прогонен от ескортиращи Су-27, предаде ТАСС. Шойгу летял от Калининград за Москва, съпровождан от два изтребителя на морската авиация на Балтийския флот. Според журналист от руската държавна информационна агенция, който е бил на борда на пътническия самолет, натовският изтребител се е опитал да се изравни с тяхната машина. При един от маневрите ясно се вижда, че носи ракети за близък въздушен бой. Тогава се е наложило ескортът буквално да избута испанския „Хорнет” надалеч. Той е част от самолетите, които НАТО изпрати в балтийския регион за усилване на въздушната защита. От РИА Новости отбелязват, че „в последно време чужди безпилотни и разузнавателни самолети все по-често се появяват на границите на Русия, въпреки призивите на Министерството на отбраната”. На този фон, много държави с евроатлантическа ориентация в региона (сред тях – и България) се налага да вдигат изтребители, които да гонят от въздушната им граница руски самолети, включително ракетоносните ядрени бомбардировачи Ту-95МС.", "date": "2019.08.13", "title": "Руски и натовски самолети се гониха над Балтика"}
{"url": "https://standartnews.com/svyat/povredikha-se-dvamata-samoleta-na-diplomat-1-399274.html", "text": "Техниците от германските военновъздушни сили, обслужвали полета на външния министър Хайко Маас до Ню Йорк, отстраниха повреди на два правителствени самолета, открити в денонощие. Това съобщиха пресслужбата на местните ВВС. Преди излитането от Берлин вчера се повредила вентилационна клапа на крилото на правителствения \"Еърбъс\" А321. Маас отпътува с друг самолет, като полетът му закъсня с половин час. А при дозареждане с гориво в Рейкявик се наложило да бъде поправена системата на резервния самолет. Тя била използвана за тази цел и довела до ново закъснение. В Ню Йорк Маас ще участва в заседание на Съвета за сигурност на ООН за защита на цивилните при въоръжени конфликти. След това германският външен министър ще отпътува за Канада, за да продължи заедно с канадската си колега Кристия Фрийланд работата по своя проект \"Съюз за мултилатерализъм\".   ", "date": "2019.08.13", "title": "Повредиха се двата самолета на дипломат №1"}
{"url": "https://standartnews.com/kultura/tarantino-obmislya-film-na-uzhasite-399275.html", "text": "Както знаем, Куентин Тарантино ще се пенсионира след десетия си филм. Въпреки че не е все още ясно какъв ще бъде той, режисьорът вече е започнал да работи по темата. В интервю пред  „The Independent“ Тарантино заяви, че, ако напише сценарий за добър филм на ужасите, това ще бъде последната му лента. „Много обичам този тип филми и с удоволствие бих направил един“, коментира Куентин. Режисьорът наскоро изяви желание и да се събере отново с Ума Търман за трети „Убий Бил“. „С Ума обсъдихме темата буквално миналата седмица. Ако трябва да съм честен, след това аз дори започнах да мисля идеи за историята“, споделя Тарантино. Третият, поне за сега, вариант е режисьорът да заснеме филм от поредицата „Стар Трек“. През юни той разкри, че вече дори има готов сценарий. „Разполагам със завършен материал. Все още не съм имал възможността да го редактирам, но чернова съществува“, каза Куентин пред „Empire Magazine“. Тази седмица Брад Пит и Марго Роби изявиха желание да участват в лентата, ако режисьорът някога започне работа по нея. Роби е категорична: „Бих участвала в какъвто и да е филм, стига да е негов.“ Деветият филм на Куентин Тарантино – в който Брад и Марго играят заедно с Леонардо ди Каприо – „Имало едно време в Холивуд“ тръгва по българксите кина на 16 август.", "date": "2019.08.13", "title": "Тарантино обмисля филм на ужасите"}
{"url": "https://standartnews.com/kultura/svetla-ivanova-spryala-da-pee-sled-smrtta-na-bashcha-si-399289.html", "text": "Песента й \"Любов и кафе\" е сред любимите саундтраци на събуждането ни. И до днес не се е появил по-смел български изпълнител, който да дръзне да прекрои класика като \"Обичам те до тук\" на ФСБ в денс хаус аранжимент. През последните години обаче Светла Иванова смени музикалните клубове със студиата по йога, където продължава да лекува духа на публиката си като инструктор. Желанието й да помага и да прави света около себе си по-добър, приветлив и приятен за живеене, я накара да се включи и в българското издание на Race for the Cure – най-голямото благотворително спортно събитие за жени с рак на гърдата в Европа. На 29 септември в Южен парк София Светла ще бяга заедно с представители на 20 столици от Стария континент, сред които Рим, Брюксел, Загреб и Атина. Сред желаещите да празнуват живота с 5 км бягане и 2 км ходене са куп български артисти, сред които Есил Дюран, Нели Рангелова, Свилен Ноев от „Остава“, Ерсин Мустафов и Ташо Колев от Jeremy?, маратонецът Краси Георгиев. Защо Светла Иванова реши да прегърне каузата на Race for the Cure и какво друго я вдъхновява и я кара да вижда доброто в розово? Певицата разказва за „Стандарт“ от първо лице. \r\nПодкрепям Race for the Cure, защото  животът е най-ценното ни притежание. Да го празнуваме всеки ден, но и да знаем, че можем да го изгубим заради немарливост - а това случи ли се, не се ли грижим навреме за себе си, всички останали притежания и таланти са без стойност за нас. \r\nКато човек с отговорност не само към себе си, а и към здравето на близките ми и хората, които посещават йога практиките ми, се радвам, че мога да допринеса за популяризирането на каузата в подкрепа на жени с рак на гърдата. Ще се включа и преди самия маратон като йога-инструктор, за да демонстрирам на всички как могат да подготвят тялото си за маратона с подходящи упражнения за дишане и за загряване взаимствани от системата йога – още един начин да се грижим за здравето си. \r\nПриемам идеята на Race for the Cure за своя, защото баща ми почина от рак. За съжаление, не мога да ви разкажа за периода на адаптирането му, защото нямаше. Точно заради късната диагноза. Загубих го преди повече от 10 години Едва беше навършил 60. После и майка ми. Те не обичаха да ходят на прегледи. Трябваше да ги карам едва ли не на сила. Когато са се опасявали за рак при баща ми, решили да ми спестят съмнението си, защото съм била бременна за първи път. Щом родих, ми казаха. Преместих го в болница в София. Успя да види само първия си внук на около месец след раждането му. В болницата му направиха изследвания и признаха, че е прекалено късно за операция. Все пак я насрочиха след няколко дни, но не издържа до нея… Това е и една от причините да спра да се занимавам с музика за определен период от време, въпреки че в нея и писането намирах израз на емоциите ми и частично утеха. Философия на оцеляването Вярвам, че негативните емоции разболяват, защото унищожават имунната ни система и тя не може да се бори, да се защитава. Когато съпротивителните ни сили намалеят и се предадат на стреса, сме в опасност. Има изследвания, които показват, че много жени развиват рак на гърдата след тежък развод или друга загуба. Затова е важно да се научим да владеем емоциите си, да се научим да се освобождаваме от негативните, да релаксираме и отделяме време за себе си, да сме спокойни. Моят начин е медитацията и релаксацията, който става начин за справяне със стреса и на милиони хора по света. \r\nВинаги намирам време да пиша. Това е още един начин за справяне със стреса - да правя нещата, които обичам. Пиша трета детска книжка, в която йога упражненията ще са по буквите на азбуката съчетани с песнички. Правя и трети детски албум с песнички за раздвижване и отпускане. Дъщеря ми е най-младият писател у нас Стела е нашето самостоятелно момиченце, но все повече виждам себе си в нея. Обича всичко, което и аз - да чете, да пише, да рисува, да ходи на йога, да пее, да свири - в момента ходи на уроци по флейта, изобщо нещо да твори. Тя официално е най-младият писател у нас - издаде първата си книжка „Животът на едно необикновено прасенце“ на 7 годинки. \r\nКазва, че се е вдъхновила от моите книги за деца и художничката Мила Попнеделева-Генова, която ги илюстрира и за кратко й беше учителка по рисуване, но определено с най-голямо влияние от всички други. Просто един ден каза, че и тя ще напише книга и беше неуморна, докато не я завърши. Първо я нарисува, после започна да ми диктува самата приказка, докато подреждаше рисунките. \r\nСинът ми Виктор е на 11 и е доста самостоятелен. Харесва му математиката и да бъде сред природата. Ходи на уроци по китара, но май няма желание да се занимава с музика. Като всяко дете се вълнува от компютърни игри, но ми харесва, че мисли логично и има собствено мнение за много неща вече. Рискът поддържа вътрешната хармония Това е първата година, в която няма да успеем да прекараме цял месец на планини заради ангажиментите ми със солните стаи и йога студио, което направихме с Антоанета Илиева. Но пък всеки ден си дишаме чист въздух в солните стаи и то в градска среда. Скоро си мислех коя почивка е съвършената – очакваната, тази, на която отиваш на познато място, както в случая на вилата ни, или на море, където собствениците на хотела са ти станали като приятели и знаеш, че готвачът е същият и е добър, където е любимия ти плаж и така нататък... Или новата – невидяното място, приключението, рискът. Имам една група по йога с дами над 55+ и ги питах кое биха избрали. Те ми казаха единодушно - второто. Посъветваха ме да видя колкото може повече места. Защото иначе няма да знаеш, че има по-хубаво място от това, с което си свикнал. И са прави. Но си направих извода, че не се налага вече да избираме между А и Б. Можем да изберем и двете при добра организация и да си разделим средствата, усилията и възможностите. Море и планина. Познато място и непознато. Музика и йога. Йога и писане. Работа и удоволствие. Динамичен живот и заслужена почивка. В момента, в който се лишим от едното, балансът се разрушава, а вътрешната хармония е най-важна.", "date": "2019.08.13", "title": "Светла Иванова спряла да пее след смъртта на баща си"}
{"url": "https://standartnews.com/svyat/50-godini-uudstok-399314.html", "text": "На 13 август преди 50 години край градчето Бетел в американския щат Ню Йорк рок фестивалът „Уудсток“, продължил три дни, отбелязва цяла една генерация в САЩ, а и не само. Фестивалът се провежда през август 1969 г., когато американското общество е разделено заради войната във Виетнам, и бързо се превръща в определящ момент за контракултурното движение на епохата. След участието си в успешната организация на поп фестивала в Маями в края на 1968 г. младият мениджър Майкъл Ланг, заедно с трима негови сътрудници – Джон Робъртс, Джоел Розенман и Арти Корнфийлд, се захващат да направят нещо различно, което ще бъде явен протест срещу войната между САЩ и Виетнам. Организаторите се свързват с най-популярните певци и групи от онова време, но не всички приемат. Между по-известните, които отказват, са „Доорс“, Боб Дилън, „Джетро Тул“… „Бийтълс“ не били взети под внимание, тъй като в продължение на три години не са били провеждали концерти на живо, а „Ролинг Стоунс“ и „Лед Цепелин“ вече били ангажирани с други прояви, които не искали да отказват. Първоначално фестивалът трябвало да бъде в Индустриалния парк „Хауърд Милс“ в Уолкил, близо до Мидълтаун, Ню Йорк. След преговорите със собствениците на земята тримата повярвали, че са намерили решение. Но жителите на Уолкил въстанали против идеята, опасявайки се, че притокът на посетители – вероятно под въздействието на алкохол или наркотици – ще бъде потенциално проблемен. Настояващи, че преносимите тоалетни на фестивала не отговарят на изискванията, те отказали да издадат разрешително „Уудсток“ да се провежда там само месец преди планираната дата за начало на 15 август. Когато Уолкил пропаднал, промоутърите се насочили към Бетел, Ню Йорк, малко градче с едва 2366 жители, където фермер на име Макс Ясгур притежавал ферма за мляко с площ от 600 акра. Както и в Уолкил, жителите на Бетел не били много ентусиазирани от провеждането на фестивал, който ще привлече значителна тълпа. Но Ясгур не споделил опасенията им. Въпреки че бил на средна възраст и доста далеч от „хипи“, той уважил желанието на участниците в концерта да споделят общото преживяване и разрешил на организаторите да ползват имуществото му срещу заплащане от 50 000 долара. Говори се, че е получил овации лично от Джими Хендрикс. Фермата на Ясгур била функционираща, което означавало, че множество добитък трябвало да бъде изселен. Работниците му се опитали да ги оградят в специална зона, но толкова много хора се прехвърляли през бариерата и лагерували там, че те решили просто да оставят кравите да се скитат и да се смесят с присъстващите. Един от служителите на Ясгур, Джордж Пийви, заявил пред „Юнайтед Прес Интернешънал“, че кравите и феновете на музиката „изглежда се разбират добре“. Въпреки притесненията на Уолкил и Бетел относно очакваното лошо поведение на присъстващите, на практика почти никакви съобщения за насилие не излизат от фестивала. Лу Янк, началникът на полицията в близкия район Монтичело, ги обявил за „най-любезната, внимателна и възпитана група младежи, с които имал връзка през 24-годишната си полицейска работа“. Единствените проблеми възникнали в резултат на недостиг на храна, карайки някои участници да плячкосват близките земеделски земи за царевица и друга продукция. Въпреки че имало възможност органите на реда да арестуват много, много хора за притежание на марихуана, те решили да не го направят. Както казал един сержант от държавната полиция, „няма да има достатъчно място в управленията в окръг Съливан или в следващите три окръга, за да ги настанят“. Употребата на психотропни наркотици довела до 25 „дрогирани“ на всеки час първата вечер на фестивала. Персоналът за спешна медицинска помощ и членовете на близка община са претърсвали присъстващите, докато дрогата не изчезанала. Любопитно е, че ангажирането на известни имена не се оказва евтино. Джими Хендрикс е най-високоплатеният изпълнител на „Уудсток“ с 18 000 долара (приблизително 125 000 долара през 2019-а, като се вземе предвид инфлацията). В сравнение с него Джо Кокър получава само скромните 1375 долара. Трафикът, водещ към събитието, бил толкова ужасен, че „Суийтотър“, които трябвало да открият фестивала, закъснели. Групата била доставена до площадката с хеликоптер. Редица други изпълнители също пътували по въздух, за да заобиколят проблемите с движението. Независимо от всичко първото издание на „Уудсток“ е повече от успешно. Очаквало се фестивалът да привлече 50 000 посетители, но присъствали над 400 000 души, което прави събитието легендарно. Затвърждавайки статута си на исторически обект с мемориална плоча, фестивалната зона е добавена в Националния регистър на историческите обекти през 2017 г. Фермата вече е известна като Център за изкуства „Бетел Уудс“. Той съдържа кампус, музей и амфитеатър с 15 000 места. Година след фестивала, през 1970 г. своя премиера имаше документален филм, посветен на събитието. Режисьорите Майкъл Уодли, Мартин Скорсезе и главният монтажист Телма Щунмейкър спечелиха награда „Оскар“ за най-добър документален филм.", "date": "2019.08.13", "title": "50 години „Уудсток“"}
{"url": "https://standartnews.com/kultura/dimo-aleksiev-i-alek-aleksiev-se-zavrshchat-v-otkradnat-zhivot-399278.html", "text": "Димо Алексиев и Алек Алексиев се завръщат в осмия сезон на „Откраднат живот“, чието лого е „Кръвни връзки“. Както знаят феновете на култовия сериал, двамата актьори по сценарий са братя, които откриват доста късно общото си ДНК.  Героите им, проспериращи лекари, напуснаха България заради гурбет в странство. Големият въпрос е дали екранните им съпруги ще се завърнат на терен – младата майка Дария Симеонова, която е в дует с Димо Алексиев /д-р Генадиев/, и Радина Думанян от пловдивския театър – партньорка на Алекс Алексиев /д-р Василев/. След 7 успешни сезона и 334 завладяващи епизода, публиката очаква поредната порция от есенни изненади. Историята продължава с нови житейски и медицински казуси. Минало и настояще се преплитат, за да преоткрият семейните отношения и отдавна забравени дилеми. На повърхността ще излязат неподозирани връзки, предизвиквайки лекарите в „Света  Анастасия“ да преосмислят последните  години. „Минали са около три години от напускането на доктор Василев и със сигурност са настъпили промени. Преди заминаването той получи колосална информация, която преобърна живота му. Има интересна причина за завръщането ни - ще се появят поводи за изясняване и други, които ще ни събират и разделят“, разказа Александър Алексиев в \"Здравей, България\". Той не скри, че завръщането на героя му е коментирано дълго време с продуцента Евтим Милошев, а сега се появява точният момент за ренесанса любимите доктори.  „В новия сезон ще разгърнем идеята за кръвните връзки и как те управляват живота ни. Дори и да не ги припознаваме като основен фактор, рано или късно те се намесват в решенията ни. Това ще се случи и с повечето от лекарите в „Света Анастасия“ в ситуации с нови герои и сериозни перипетии, които ще променят досегашния ход на събитията. Сюжетът ще има препратка към 82-а, проследявайки различни връзки и последствия, довели героите до днешния момент“, разказва Христина Апостолова“, главен сценарист на „Откраднат живот“.", "date": "2019.08.13", "title": "Димо Алексиев и Алек Алексиев се завръщат в „Откраднат живот“"}
{"url": "https://standartnews.com/sport/kelner-pristiga-v-levski-399260.html", "text": "Черногорският нападател Миладин Вуйошевич от втородивизионния словашки Дубница е бил предложен за лятната селекция на Левски, твърди \"Тема Спорт\". 22-годишният атакуващ футболист прави добро впечатление през миналия сезон, когато в 26 мача реализира 23 попадения. Вуйошевич има договор за още един сезон и ако Левски пожелае да го привлече, трябва да плати трансферна сума. Нападателят е юноша на сръбския Ягодина, но не успява да реализира потенциала си и се мести на север в Словакия.  Преди това той работи известно време като сервитьор. Още 20-годишен заиграва в третото ниво на местния футбол в отбори като Филаково и Римавска Собота. Прави добро впечатление и получава оферта от Дубница. С добрите си игри привлича интереса на отбори от местния елит. На \"Герена\" вече привлякоха двама централни нападатели - австриецът Дани Алар и холандецът Найджъл Робърта. Голмайсторът на Левски за миналия сезон Станислав Костов е измъчван от контузии от началото на сезона. Към него има интерес от страна на италианския Фрозиноне, който е участник в Серия Б. Наставникът Петър Хубчев обяви, че има нужда от поне три нови попълнения, но още един таран не е в плановете му. Точно това прави преминаването на играч с подобна визитка и профил на \"Герена\" твърде малко вероятно. ", "date": "2019.08.13", "title": "Келнер пристига в Левски"}
{"url": "https://standartnews.com/sport/krusharski-s-blagoroden-zhest-399261.html", "text": "Собственикът на Локомотив Пловдив Христо Крушарски е направил изключително благороден жест. Бизнемсенът е дарил 5000 лева за възстановяването на треньора по муай тай от боксов клуб Лаута Арми – Бони. Това съобщиха от фенклуба на \"черно-белите\", именно който стартира кампания за набиране на средства за лечението на специалиста. Треньорът получи инфаркт и се намира в тежко състояние в УМБАЛ – Пловдив. \"Приятели, сумата необходима на Бони, се оказа 6125 лева. 5000 лева от нея вече са осигурени от Христо Крушарски. Нека се активизираме и да съберем оставащите 1125 лева\", призоваха от Фенклуб Локомотив Пловдив.", "date": "2019.08.13", "title": "Крушарски с благороден жест"}
{"url": "https://standartnews.com/sport/bayern-nadvi-rangelov-i-energi-video-399262.html", "text": "Байерн Мюнхен се справи с Енерги Котбус и спечели мача с 3:1 в двубой от първия кръг в турнира за Купата на Германия. За домакините титуляр стартира Димитър Рангелов, който беше заменен в 74-ата минута от Брошински. Байерн беше доста по-активният тим на терена и Роберт Левандовски откри резултата в 32-ата минута на двубоя. В 65-ата минута Кингсли Коман удвои, а точка на спора сложи Леон Горетцка, който беше точен в 85-ата минута на срещата. Буквално в края на двубоя домакините получиха право да изпълнят 11-метров наказателен удар и Беркан Таз зарадва феновете на Енерги, изпълнили трибуните на Стадиона на приятелството.", "date": "2019.08.13", "title": "Байерн надви Рангелов и Енерги (ВИДЕО)"}
{"url": "https://standartnews.com/sport/maykl-dzhordan-dava-100-miliona-na-strling-399263.html", "text": "Звездата на Манчестър Сити Рахийм Стърлинг обмисля да подпише 100-милионен личен договор, в английска валута, за да стане рекламно лице и да обуе обувките на Air Jordan, твърдят английските медии. 24-годишното острие на шампиона на Англия влиза в последната си година по договора с Nike, а другият американски концерн смята да направи Стърлинг едно от най-разпознаваемите лица по света с един от най-добре платените договори в историята. Air Jordan, който е собственост на легендарния баскетболист Майкъл Джордан, е синонимен бранд, който има договори с едни от най-известните лица в баскетбола, както и бейзбола. Но през последния сезон, за пръв път фирмата влезе на футболния пазар, след като се договори с френския хегемон – ПСЖ, след като предостави на клуба екипите за участията им в европейските клубни турнири. Сега американците искат да „повторят упражнението”, но този път с футболни обувки, и то за Стърлинг. Англичанинът е считан, че може да стане един от най-емблематичните футболисти, след като в социалността той е яростен защитник на правата на човека, както и на тъмнокожите хора. Последният му момент по тази тема бе по време на европейската квалификация на Англия срещу Черна гора на UEFA EURO 2020, когато черногорските фенове обиждаха юношата на КПР на расистка основа. Рахийм Стърлинг вече има сделки с Microsoft и EA Sports и е почти сигурно, че ще подпише с голяма модна фирма, както и фирма за самобръсначки.", "date": "2019.08.13", "title": "Майкъл Джордан дава 100 милиона на Стърлинг"}
{"url": "https://standartnews.com/sport/v-levski-sa-otchayani-iskat-tiam-vzstanoven-po-rano-399268.html", "text": "Петър Хубчев бе критичен към своята халфова линия след мача с Берое, който \"сините\" загубиха с 1:3. \"И трите гола дойдоха след като топката бе в наше притежание\", разочарован бе треньорът. Преди двубоя той разполагаше с много по-класни полузащитници като Мариани и Тиам, но първият бе продаден, докато сенегалецът получи контузия рано в мача срещу АЕК Ларнака. Без тези футболисти задачата на Левски става много трудна. Техният съперник ЦСКА набира сили след неубедителното си начало в първенството, а мачът между \"сини\" и \"червени\" е на 1 септември. Тежката контузия на Тиам не предвиждаше той да е готов за дербито, но сега с оглед на проблемите в отбора, медицинският щаб е получил задачата да възстанови футболиста по-рано от очакваното.      ", "date": "2019.08.13", "title": "В Левски са отчаяни. Искат Тиам възстановен по-рано"}
{"url": "https://standartnews.com/sport/suares-posreshchnal-neymar-v-barselona-399269.html", "text": "Неймар е много близо до завръщане в Барселона. Бразилецът вече е в града. Той е кацнал с личния си самолет тази сутрин. Бил е посрещнат от Луис Суарес, информира радио \"Каталуния\". Вчера в офисите на клуба беше адвокатът на Неймар, който преди време депозира 222 милиона евро за трансфера му в ПСЖ. Сега отново той движи нещата. Очаква се съвсем скоро сделката с французите да бъде завършена и Ней отново да стане част от Барса.", "date": "2019.08.13", "title": "Суарес посрещнал Неймар в Барселона"}
{"url": "https://standartnews.com/sport/nikolay-iliev-zashchiti-khubchev-399271.html", "text": "Бившият защитник и председател на УС на Левски Николай Илиев даде ласкава оценка на треньора Петър Хубчев и разкритикува ръководството на клуба. Според Илиев единствено Хубчев знае какво означава Левски и дава сърце и душа за клуба. “Гледах един мач на Левски и реших повече да не го правя на този етап. Не мога да коментирам конкретно срещите с Берое и реванша с АЕК Ларнака по тази причина. С това ръководство не вижда перспективи през Левски. Единствено Петър Хубчев, който за мен е професионалист, дава сърце и душа за клуба. Другото, както и да го погледнем, като организация и промени, които направиха, човек се хваща за главата и си казва - “Това не е вярно. Не може да бъде Левски. В клуба няма левскари, няма как да се предаде този дух на футболистите, когато излизат на терена.", "date": "2019.08.13", "title": "Николай Илиев защити Хубчев"}
{"url": "https://standartnews.com/sport/ruski-shchangisti-goryat-s-doping-399292.html", "text": "Руските щангисти Руслан Албегов, Давид Беджанян (на снимката), Олег Чен, Игор Климонов и Тима Туриев бяха отстранени временно за нарушение на антидопинговите правила, съобщава Международната федерация по вдигане на тежести. Това е първият случай, по който се налагат наказания с проби от московската лаборатория на Международната антидопингова агенция. \r\n \r\nВремнните наказания са наложени на 12 август и сега предстои допълнително разследване. Ако бъде потвърдено нарушаването на антидопинговите правила, петимата руснаци ще бъдат санкционирани официално от международната федерация. \r\n \r\n31-годишният Албегов е бронзов медалист от Лондон 2012 в категория над 105 кг, а също така двукратен световен (2013, 2014) и европейски шампион (2012, 2013). 30-годишният Беджанян пък има два сребърни (2013, 2015) и един бронзов медал (2014) от световни първенства в категория до 105 кг, както и две европейски титли (2012, 2013). 30-годишният Чен е трикратен световен вицешампион до 69 кг (2011, 2013, 2015), двукратен европейски шампион (2013, 2014) и веднъж сребърен медалист на Европа (2017). \r\n \r\nИгор Климонов, който е на 26, е сребърен медалист от европейското първенство през 2019 година в категория до 96 кг. Туриев, който навърши 27 пред юли, е световен шампион от 2013-а при 63-килограмовите и носител на два сребърни медала (2014, 2015), Той е европейски шампион от 2014-а и бронзов медалист от 2017-а. Според президента на руската федерация по щанги Максим Агапитов няма основания руските щангисти да не бъдат допуснати до участие на олимпийските игри в Токио 2020. фото ЕПА/БГНЕС", "date": "2019.08.13", "title": "Руски щангисти горят с допинг"}
{"url": "https://standartnews.com/sport/globikha-levski-s-4300-leva-399305.html", "text": " Дисциплинарната комисия към БФС сналожи солена глоба на Левски след срещата с Берое от петия кръг на efbet лига. \r\n\"Сините\" загубиха на стадион \"Георги Аспарухов\" с 1:3, а сега ще трябва да заплатят и санкция в размер на общо 4300 лева. Тя е заради хвърлени предмети, нерегламентирано използване на факли, обидни и нецензурни скандирания и използване на лазерни устройства за заслепяване. \r\nФутболен клуб ЦСКА-София е глобен с 2000 лева след гостуването си на Лудогорец в Разград (0:0) заради обидни и нецензурни скандирания и хвърлени предмети.", "date": "2019.08.13", "title": "Глобиха Левски с 4300 лева"}
{"url": "https://standartnews.com/sport/loko-plovdiv-ostana-bez-titulyaren-branitel-sreshchu-strasburg-399297.html", "text": "Стивън Езе остана без виза за Франция, което вбеси босът на \"смърфовете\". Отборът му лети в сряда за Страсбург, където ще се изправи срещу местния тим в мач реванш за Лига Европа.  Христо Крушарски не скри възмущението си и обвини френския си съперник в замесен в случващото се. \"Всичко е целенасочено. Това не може да се случи без тяхно участие, защото написаха куп жалби за расизъм. Сами си предценете какво е отношението към нас българите\" сподели собственикът на Локомотив. В първия мач, \"черно-белите\" загубиха с 0-1 у дома, но в клуба все още вярват в успеха. \"Важното е да ги бием, а не толкова да ги отсраним\" заяви Крушарски защитавайки честта на клуба си. ", "date": "2019.08.13", "title": "Локо Пд остана без титулярен бранител за Страсбург"}
{"url": "https://www.standartnews.com/sport/kelner-pristiga-v-levski-399260.html", "text": "Черногорският нападател Миладин Вуйошевич от втородивизионния словашки Дубница е бил предложен за лятната селекция на Левски, твърди \"Тема Спорт\". 22-годишният атакуващ футболист прави добро впечатление през миналия сезон, когато в 26 мача реализира 23 попадения. Вуйошевич има договор за още един сезон и ако Левски пожелае да го привлече, трябва да плати трансферна сума. Нападателят е юноша на сръбския Ягодина, но не успява да реализира потенциала си и се мести на север в Словакия.  Преди това той работи известно време като сервитьор. Още 20-годишен заиграва в третото ниво на местния футбол в отбори като Филаково и Римавска Собота. Прави добро впечатление и получава оферта от Дубница. С добрите си игри привлича интереса на отбори от местния елит. На \"Герена\" вече привлякоха двама централни нападатели - австриецът Дани Алар и холандецът Найджъл Робърта. Голмайсторът на Левски за миналия сезон Станислав Костов е измъчван от контузии от началото на сезона. Към него има интерес от страна на италианския Фрозиноне, който е участник в Серия Б. Наставникът Петър Хубчев обяви, че има нужда от поне три нови попълнения, но още един таран не е в плановете му. Точно това прави преминаването на играч с подобна визитка и профил на \"Герена\" твърде малко вероятно. ", "date": "2019.08.13", "title": "Келнер пристига в Левски"}
{"url": "https://standartnews.com/sport/olimpik-izgoni-bivsheto-gadzhe-na-pamela-andersn-399312.html", "text": "Френският Олимпик (Марсилия) съобщи, че защитникът Адил Рами е уволнен дисциплинарно, но без да разкрива повече подробности. \r\n \r\n33-годишният защитник, който спечели световната титла с Франция преди година, не се е появил на тренировка, тъй като е участвал в заснемането на епизод от риалити шоу, разкрива \"Екип\". \r\n \r\nРами е пропуснал тренировката в края на миналия сезон, като тогава е обяснил, че е контузен. От излъчения епизод обаче става ясно, че Рами не е имал контузия, тъй като е заснет да прави сериозни физически упражнения. \r\n \r\nПреди месец името на Рами отново бе на челните страници на таблоидите след като стана ясно, че двугодишната му връзка с актрисата Памела Андерсън е приключила.", "date": "2019.08.13", "title": "Олимпик изгони бившето гадже на Памела Андерсън"}
{"url": "https://www.standartnews.com/sport/krusharski-s-blagoroden-zhest-399261.html", "text": "Собственикът на Локомотив Пловдив Христо Крушарски е направил изключително благороден жест. Бизнемсенът е дарил 5000 лева за възстановяването на треньора по муай тай от боксов клуб Лаута Арми – Бони. Това съобщиха от фенклуба на \"черно-белите\", именно който стартира кампания за набиране на средства за лечението на специалиста. Треньорът получи инфаркт и се намира в тежко състояние в УМБАЛ – Пловдив. \"Приятели, сумата необходима на Бони, се оказа 6125 лева. 5000 лева от нея вече са осигурени от Христо Крушарски. Нека се активизираме и да съберем оставащите 1125 лева\", призоваха от Фенклуб Локомотив Пловдив.", "date": "2019.08.13", "title": "Крушарски с благороден жест"}
{"url": "https://standartnews.com/sport/otkazakha-frenska-viza-na-futbolist-ot-loko-pd-399309.html", "text": "Френското посолство в България e отказало входни визи на двама футболисти на Локомотив (Пловдив). Новината съобщи БТА, като цитира източници от клуба. Това са нигериецът Стивън Езе и таджикът Парвиз Умарбаев. Те са в групата на пловдивския клуб, който заминава за да гостува на Страсбург в турнира за Лига Европа.  След като собственикът на Локо Христо Крушарски посети френското посолство Умарбаев получи входна виза, но Езе - не.  \r\n\"Явно французите още ги боли от гола на Емо Костадинов на \"Парк де Пренс\" срещу тях. Според мен Страсбург е замесен. Това не може да се случи без техни действия. Сезирали сме УЕФА, ФИФА и Министерския съвет. Всички наши институции се намесиха. От УЕФА и ФИФА не съм сигурен. Вече всичко е свършило, казаха, че била процедура и можело да дадат визата на 15-и. Да чакаме мача и да се надяваме на успех\", заяви Крушарски. \r\nТой коментира и наказанието на Локомотив заради расизъм . \"Не знам този българин, който е бил в публиката от страна на УЕФА, явно той е забравил отдавна българския. Думата \"уууу\" да ви звучи като маймунски звук. Този човек явно е стоял на някакво клонче. Заявихме стадион \"Васил Левски\" за следващия кръг, защото на нашия стадион в парк \"Лаута\" приключихме\", каза Христо Крушарски. ", "date": "2019.08.13", "title": "Отказаха френска виза на футболист от Локо (Пд)"}
{"url": "https://www.standartnews.com/sport/bayern-nadvi-rangelov-i-energi-video-399262.html", "text": "Байерн Мюнхен се справи с Енерги Котбус и спечели мача с 3:1 в двубой от първия кръг в турнира за Купата на Германия. За домакините титуляр стартира Димитър Рангелов, който беше заменен в 74-ата минута от Брошински. Байерн беше доста по-активният тим на терена и Роберт Левандовски откри резултата в 32-ата минута на двубоя. В 65-ата минута Кингсли Коман удвои, а точка на спора сложи Леон Горетцка, който беше точен в 85-ата минута на срещата. Буквално в края на двубоя домакините получиха право да изпълнят 11-метров наказателен удар и Беркан Таз зарадва феновете на Енерги, изпълнили трибуните на Стадиона на приятелството.", "date": "2019.08.13", "title": "Байерн надви Рангелов и Енерги (ВИДЕО)"}
{"url": "https://standartnews.com/sport/vitosha-glasi-boykot-na-macha-s-levski-399311.html", "text": "От ПФК Витоша обявиха в официално изявление, че ако предстоящият мач от шестия кръг на efbet Лига срещу Левски на 17 август не бъде разрешено да се проведе на стадиона на домакините в Бистрица, то двубой няма да има. Ето и цялото изявление на клуба: \r\n \r\n\"През последните четири години ръководството на Витоша (Бистрица) и в частност президентът на клуба Сергей Ташков непрестанно полагат неимоверни усилия, за да подобрят материалната база на клуба и да предложат не само на футболистите на Витоша, но най-вече на съперниковите играчи, треньори и ръководители комфорт и истинско удоволствие от провеждането на мачове на стадиона в Бистрица. \r\n \r\nВ тази връзка ръководството на клуба е дълбоко разочаровано от поредното решение за кой ли път да не ни бъде позволено да приемем Левски на собствения си стадион \"Витоша\". Двубой, който ще се превърне в истински празник за клуба и ще предложи невероятна атмосфера и за феновете на \"тигрите\", и за феновете на \"сините\" на изцяло футболното съоръжение в Бистрица. \r\n \r\nЕдно домакинство на Националния стадион не само че не предизвиква сериозен зрителски интерес, което води до липса на каквато и да е атмосфера, от което страдат най-вече футболистите, но и струва на клуба над 20 хил. лева, които трудно могат да се възстановят от приходи от билети, което реално е единственият начин за финансови постъпления. До момента независимо срещу кой отбор е играл тимът на Витоша на домашна сцена, ръководството на клуба се е справяло отлично с организацията и е предоставяло едни от най-добрите условия за подготовка и провеждане на футболен двубой от елита на България. \r\n \r\nВ тази връзка клубът е категоричен, че ако не му бъде позволено да приеме Левски на собствения си стадион в Бистрица, то срещата ще бъде бойкотирана и съответно няма да се проведе. \r\n \r\nС уважение, Ръководството на Витоша (Бистрица)\".", "date": "2019.08.13", "title": "Витоша гласи бойкот на мача с Левски"}
{"url": "https://standartnews.com/regionalni/tretirat-trevnite-ploshchi-sreshchu-vlechugi-399276.html", "text": "Община Благоевград започва третиране на зелените площи срещу влечуги, както в централна градска част, така и по кварталите в града. Обезпаразитяването се извършва ежегодно по предварително изготвен график. Третирането ще се прави в социални домове, детски заведения и най-посещаваните тревни площи в града. Пръскането срещу влечуги ще се извършва от 13 до 15 август след 23:00 часа, по график,  с репеленти, отблъскващи влечугите и безопасни за хората. Третирането обхваща над 400 декара тревни площи. Сред обектите, които ще бъдат обработени през периода 13-15 август са: парк „Бачиново”, детските площадки, алеите към парковете, „Ловен дом”, Централна градска градина, тревните площи в кварталите, в района на площад „Георги Измирлиев”, кв. „Вароша”, Общински младежки дом, детски и социални заведения.", "date": "2019.08.13", "title": "Третират тревните площи срещу влечуги"}
{"url": "https://standartnews.com/sport/grisho-vze-samo-set-na-vavrinka-399313.html", "text": "Малшансът на Григор Димитров срещу Стан Вавринка продължи и днес в първия кръг от туртира Мастърс 1000 в Синсинати. Гришо взе със 7:5 първия сет на трикратния победител в турнири от Големия шлем. Вавринка обаче се съвзе и спечели следващия с 6:4. В третия Вавринка поведе с 5:1 и имаше два мачбола. Гришо обаче ги спаси и успя да изравни до 5:5, а после направи и 6:6. В тайбрека швейцарецът спечели със 7:4, а това взе и мача. Във втория кръг Стан ще срещне Андрей Рубльов. Загубата е четвърта за Димитров в последните пет мача. Срещу Вавринка Гришо има също 4 поредни загуби. Това бе 11-ия мач между двамата, като швейцарецът води вече със 7:4.", "date": "2019.08.13", "title": "Гришо взе само сет на Вавринка"}
{"url": "https://standartnews.com/regionalni/kazanlk-gotvi-ochakvanite-praznitsi-v-dolinata-na-trakiyskite-tsare-399302.html", "text": "Долината на тракийските царе\". Научни сиимпозуми и срещи, фестивали, много изложби, оригинални спектакли и атракции - това е само част от богатата палитра от събития, който ще се проведат 14-ти път по традиция  в края на август. Тази година събитията са основно от 29 август до 1 септември. \r\n  В рамките на тридневните празници ще се проведе и 12-та научна конференция „Проблеми и изследвания на тракийската култура“. В нея доклади и изследвания , посветени на траките ще изнесат учени от цялата страна. В научния форум тази година ще вземе участва и българският еврокомисаар Мария Габриел.  \r\nОфициалното откриване е на 30 август  при Тракийската гробница в парк „Тюлбето“. Тази година се отбелязват 75 години от откриването на гробницата, която е под егидата на ЮНЕСКО като част от световното културно наследство, припомнят още един празничен повод домакините. По време на церемонията ще бъде връчена ежегодната награда „Проф. Александър Фол“, която се присъжда за цялостен принос в развитието на тракийската култура в България. Номинирани са петима учени, комисия трябва да избере тазгодишния носител на наградата.  След церемонията ще бъде представен вече популярния спектакъл на ансамбъл „Чинари“ -  „Траките“. \r\n  Друг от акцентите на празниците са двете изложби - „Долината на тракийските царе“ и „Тракийска изложба по света\", които ще бъдат открити на 30 август в залата на ул. “Искра“. Експозициите идват в Казанлък със съдействието на проф. Валерия Фол, а техен куратор е Институтът по балканистика при БАН.  \r\n Любопиитно събите в тазгодишната програма е второто издание на необичайното състезание „Тракийски сървайвър -Оцеляването. Към играта-приключение за възрастни имало засилен интерес, в първото изданието са участвали 75 отбора от двойки. Като в истински сървайвър те трябява да открият антични артефакти, като се ориентират по карта и преминават през куп препятствия и изпитания -  решават логически задачи, преодоляват водни препятствия, катерят се, стрелят с лък и др. Атрактивното състезание  ще се проведе на  стадион \"Севтополис\"  на 31 август. Към атрактивните прояви е и спектакълът с лазерно шоу на открито наречен „Мистиката на Долината на траките“ укойто ще бъде представен пред тракийската могила „Шушманец“. В казанлъшкото село Ясеново пък ще бъде организирано наблюдаване на астрономическия феномен „Преминаване на Слънцето през скалната обсерватория „Котката“. \r\n В културната програва на празниците се открояват международното биенале на изкуствата „D’ORO, с куратор румънецът Дан Тудор Труйка, аррт мултимедиеният фестивал –  „Докоснати от древността“ в парк Розариум и  традицонният джаз-фестивал Казанлък, 2019. \r\n В началото на септември трябва да бъде представена и репликата на тракийския кораб, който се строи вече второ лято на брега на язовир „Копринка“.  Предвижда се птицеглавият кораб  да плува над древниия Севтополис, който е на дъното на язовира, като туристическа атракция. \r\n    Край Тракийската гробница по време на празниците своите шатри ще разпъне и изложението „Виното на траките“. Най-любопитните ще могат да си направят и снимки в традиционните одежди на тракийски аристократи. \r\n Детско пътешествие в света на траките – разходка с влакче, игри и награди и има и спортни състезания също включва пребогатата програма на празниците в  „Долината на тракийските царе“. \r\n ", "date": "2019.08.13", "title": "Казанлък готви очакваните празници в Долината на тракийските царе"}
{"url": "https://standartnews.com/sport/maribor-chaka-ludogorets-v-bitkata-za-liga-evropa-399316.html", "text": "Лудогорец ще играе със словенският Марибор в плейофния кръг на Лига Европа. Това ще стане ако българският шампион не сътвори истинска сензация, отпадайки от уелския ТНС, след като го победи в първия мач с 5:0 в Разград. Днес Марибор допусна второ поражение от норвежкия Розенборг и с общ резултат 2:6 отпадна от Шампионската лига. В първия мач у дома словенците загубиха с 1:3, а тази вечер в Норвегия инкасираха ново поражение с 1:3. Това означава, че Марибор отпада от Шампионската лига и ще продължи участието си в Лига Европа, където ще срещне победителя от двойката Дъ Ню Сейнтс – Лудогорец. Реваншът между българския шампион и уелския тим, който се очертава да бъде протоколен, ще се състои в четвъртък. Очертаващите се двубои между Лудогорец и Марибор са на 22 и 29 август.", "date": "2019.08.13", "title": "Марибор чака Лудогорец в битката за Лига Европа"}
{"url": "https://www.standartnews.com/sport/maykl-dzhordan-dava-100-miliona-na-strling-399263.html", "text": "Звездата на Манчестър Сити Рахийм Стърлинг обмисля да подпише 100-милионен личен договор, в английска валута, за да стане рекламно лице и да обуе обувките на Air Jordan, твърдят английските медии. 24-годишното острие на шампиона на Англия влиза в последната си година по договора с Nike, а другият американски концерн смята да направи Стърлинг едно от най-разпознаваемите лица по света с един от най-добре платените договори в историята. Air Jordan, който е собственост на легендарния баскетболист Майкъл Джордан, е синонимен бранд, който има договори с едни от най-известните лица в баскетбола, както и бейзбола. Но през последния сезон, за пръв път фирмата влезе на футболния пазар, след като се договори с френския хегемон – ПСЖ, след като предостави на клуба екипите за участията им в европейските клубни турнири. Сега американците искат да „повторят упражнението”, но този път с футболни обувки, и то за Стърлинг. Англичанинът е считан, че може да стане един от най-емблематичните футболисти, след като в социалността той е яростен защитник на правата на човека, както и на тъмнокожите хора. Последният му момент по тази тема бе по време на европейската квалификация на Англия срещу Черна гора на UEFA EURO 2020, когато черногорските фенове обиждаха юношата на КПР на расистка основа. Рахийм Стърлинг вече има сделки с Microsoft и EA Sports и е почти сигурно, че ще подпише с голяма модна фирма, както и фирма за самобръсначки.", "date": "2019.08.13", "title": "Майкъл Джордан дава 100 милиона на Стърлинг"}
{"url": "https://www.standartnews.com/sport/loko-plovdiv-ostana-bez-titulyaren-branitel-sreshchu-strasburg-399297.html", "text": "Стивън Езе остана без виза за Франция, което вбеси босът на \"смърфовете\". Отборът му лети в сряда за Страсбург, където ще се изправи срещу местния тим в мач реванш за Лига Европа.  Христо Крушарски не скри възмущението си и обвини френския си съперник в замесен в случващото се. \"Всичко е целенасочено. Това не може да се случи без тяхно участие, защото написаха куп жалби за расизъм. Сами си предценете какво е отношението към нас българите\" сподели собственикът на Локомотив. В първия мач, \"черно-белите\" загубиха с 0-1 у дома, но в клуба все още вярват в успеха. \"Важното е да ги бием, а не толкова да ги отсраним\" заяви Крушарски защитавайки честта на клуба си. ", "date": "2019.08.13", "title": "Локо Пд остана без титулярен бранител за Страсбург"}
{"url": "https://www.standartnews.com/sport/globikha-levski-s-4300-leva-399305.html", "text": " Дисциплинарната комисия към БФС сналожи солена глоба на Левски след срещата с Берое от петия кръг на efbet лига. \r\n\"Сините\" загубиха на стадион \"Георги Аспарухов\" с 1:3, а сега ще трябва да заплатят и санкция в размер на общо 4300 лева. Тя е заради хвърлени предмети, нерегламентирано използване на факли, обидни и нецензурни скандирания и използване на лазерни устройства за заслепяване. \r\nФутболен клуб ЦСКА-София е глобен с 2000 лева след гостуването си на Лудогорец в Разград (0:0) заради обидни и нецензурни скандирания и хвърлени предмети.", "date": "2019.08.13", "title": "Глобиха Левски с 4300 лева"}
{"url": "https://www.standartnews.com/sport/otkazakha-frenska-viza-na-futbolist-ot-loko-pd-399309.html", "text": "Френското посолство в България e отказало входни визи на двама футболисти на Локомотив (Пловдив). Новината съобщи БТА, като цитира източници от клуба. Това са нигериецът Стивън Езе и таджикът Парвиз Умарбаев. Те са в групата на пловдивския клуб, който заминава за да гостува на Страсбург в турнира за Лига Европа.  След като собственикът на Локо Христо Крушарски посети френското посолство Умарбаев получи входна виза, но Езе - не.  \r\n\"Явно французите още ги боли от гола на Емо Костадинов на \"Парк де Пренс\" срещу тях. Според мен Страсбург е замесен. Това не може да се случи без техни действия. Сезирали сме УЕФА, ФИФА и Министерския съвет. Всички наши институции се намесиха. От УЕФА и ФИФА не съм сигурен. Вече всичко е свършило, казаха, че била процедура и можело да дадат визата на 15-и. Да чакаме мача и да се надяваме на успех\", заяви Крушарски. \r\nТой коментира и наказанието на Локомотив заради расизъм . \"Не знам този българин, който е бил в публиката от страна на УЕФА, явно той е забравил отдавна българския. Думата \"уууу\" да ви звучи като маймунски звук. Този човек явно е стоял на някакво клонче. Заявихме стадион \"Васил Левски\" за следващия кръг, защото на нашия стадион в парк \"Лаута\" приключихме\", каза Христо Крушарски. ", "date": "2019.08.13", "title": "Отказаха френска виза на футболист от Локо (Пд)"}
{"url": "https://www.standartnews.com/sport/v-levski-sa-otchayani-iskat-tiam-vzstanoven-po-rano-399268.html", "text": "Петър Хубчев бе критичен към своята халфова линия след мача с Берое, който \"сините\" загубиха с 1:3. \"И трите гола дойдоха след като топката бе в наше притежание\", разочарован бе треньорът. Преди двубоя той разполагаше с много по-класни полузащитници като Мариани и Тиам, но първият бе продаден, докато сенегалецът получи контузия рано в мача срещу АЕК Ларнака. Без тези футболисти задачата на Левски става много трудна. Техният съперник ЦСКА набира сили след неубедителното си начало в първенството, а мачът между \"сини\" и \"червени\" е на 1 септември. Тежката контузия на Тиам не предвиждаше той да е готов за дербито, но сега с оглед на проблемите в отбора, медицинският щаб е получил задачата да възстанови футболиста по-рано от очакваното.      ", "date": "2019.08.13", "title": "В Левски са отчаяни. Искат Тиам възстановен по-рано"}
{"url": "https://www.standartnews.com/sport/suares-posreshchnal-neymar-v-barselona-399269.html", "text": "Неймар е много близо до завръщане в Барселона. Бразилецът вече е в града. Той е кацнал с личния си самолет тази сутрин. Бил е посрещнат от Луис Суарес, информира радио \"Каталуния\". Вчера в офисите на клуба беше адвокатът на Неймар, който преди време депозира 222 милиона евро за трансфера му в ПСЖ. Сега отново той движи нещата. Очаква се съвсем скоро сделката с французите да бъде завършена и Ней отново да стане част от Барса.", "date": "2019.08.13", "title": "Суарес посрещнал Неймар в Барселона"}
{"url": "https://standartnews.com/sport/fifa-globi-man-siti-s-340-000-evro-399317.html", "text": "От ФИФА наложиха санкции на Манчестър Сити за нарушения, свързани с международни трансфери и регистрация на играчи на възраст под 18 години, съобщиха в сайта на организацията. Отбелязва се, че \"гражданите\" са поели отговорност за нарушаване на член 19 от регламента на световната футболна централа. ФИФА ще глоби Сити с 370 хиляди швейцарски франка (около 340 хил. евро). \r\n \r\nДобрата новина за манчестърци е, че успяха да избегнат забраната за осъществяване на трансфери за определен период от време, а също и по-сериозни наказания, както се говореше по-рано. \r\n \r\nПрез май тази година разследващата камара на УЕФА за финансов контрол обяви, че ще поиска отстраняването на Манчестър Сити от участие в европейски състезания за сезона за нарушаване на правилата на финансовия феърплей. От клуба отбелязаха, че тези обвинения са неверни. \r\n ", "date": "2019.08.13", "title": "ФИФА глоби Ман. Сити с 340 000 евро"}
{"url": "https://www.standartnews.com/sport/vitosha-glasi-boykot-na-macha-s-levski-399311.html", "text": "От ПФК Витоша обявиха в официално изявление, че ако предстоящият мач от шестия кръг на efbet Лига срещу Левски на 17 август не бъде разрешено да се проведе на стадиона на домакините в Бистрица, то двубой няма да има. Ето и цялото изявление на клуба: \r\n \r\n\"През последните четири години ръководството на Витоша (Бистрица) и в частност президентът на клуба Сергей Ташков непрестанно полагат неимоверни усилия, за да подобрят материалната база на клуба и да предложат не само на футболистите на Витоша, но най-вече на съперниковите играчи, треньори и ръководители комфорт и истинско удоволствие от провеждането на мачове на стадиона в Бистрица. \r\n \r\nВ тази връзка ръководството на клуба е дълбоко разочаровано от поредното решение за кой ли път да не ни бъде позволено да приемем Левски на собствения си стадион \"Витоша\". Двубой, който ще се превърне в истински празник за клуба и ще предложи невероятна атмосфера и за феновете на \"тигрите\", и за феновете на \"сините\" на изцяло футболното съоръжение в Бистрица. \r\n \r\nЕдно домакинство на Националния стадион не само че не предизвиква сериозен зрителски интерес, което води до липса на каквато и да е атмосфера, от което страдат най-вече футболистите, но и струва на клуба над 20 хил. лева, които трудно могат да се възстановят от приходи от билети, което реално е единственият начин за финансови постъпления. До момента независимо срещу кой отбор е играл тимът на Витоша на домашна сцена, ръководството на клуба се е справяло отлично с организацията и е предоставяло едни от най-добрите условия за подготовка и провеждане на футболен двубой от елита на България. \r\n \r\nВ тази връзка клубът е категоричен, че ако не му бъде позволено да приеме Левски на собствения си стадион в Бистрица, то срещата ще бъде бойкотирана и съответно няма да се проведе. \r\n \r\nС уважение, Ръководството на Витоша (Бистрица)\".", "date": "2019.08.13", "title": "Витоша гласи бойкот на мача с Левски"}
{"url": "https://standartnews.com/regionalni/dupnitsa-e-blokirana-i-obgazena-399310.html", "text": "Към 17 часа пламна склад на предприятието „Феникс-ресурс“. Леснозапалимите материали на фирмата, които горят много буйно, са струпани под колоните на моста на изхода на Дупница. Става дума за огромни топове хартия, която гори като факла. Пожарът създава опасност за колоните на моста. Висок 200-300 метра сноп дим се издига и обгазява селата в района. Спряно е движението в двете посоки по магистрала „Струма“ от пътен възел Дупница до пътен възел Бобошево. Вятърът в района духа силно от север, пламна и гората наблизо. Тъй като огнеборците се съсредоточиха върху гасенето на струпаните материали под моста на „Струма“, огънят тръгна на юг към Блажиево и стария път Дупница – Блажиево. Гори всичко около него. Пожарни идват от Благоевград и от София.", "date": "2019.08.13", "title": "Пожар, обгазяване и блокада в Дупница"}
{"url": "https://www.standartnews.com/sport/ruski-shchangisti-goryat-s-doping-399292.html", "text": "Руските щангисти Руслан Албегов, Давид Беджанян (на снимката), Олег Чен, Игор Климонов и Тима Туриев бяха отстранени временно за нарушение на антидопинговите правила, съобщава Международната федерация по вдигане на тежести. Това е първият случай, по който се налагат наказания с проби от московската лаборатория на Международната антидопингова агенция. \r\n \r\nВремнните наказания са наложени на 12 август и сега предстои допълнително разследване. Ако бъде потвърдено нарушаването на антидопинговите правила, петимата руснаци ще бъдат санкционирани официално от международната федерация. \r\n \r\n31-годишният Албегов е бронзов медалист от Лондон 2012 в категория над 105 кг, а също така двукратен световен (2013, 2014) и европейски шампион (2012, 2013). 30-годишният Беджанян пък има два сребърни (2013, 2015) и един бронзов медал (2014) от световни първенства в категория до 105 кг, както и две европейски титли (2012, 2013). 30-годишният Чен е трикратен световен вицешампион до 69 кг (2011, 2013, 2015), двукратен европейски шампион (2013, 2014) и веднъж сребърен медалист на Европа (2017). \r\n \r\nИгор Климонов, който е на 26, е сребърен медалист от европейското първенство през 2019 година в категория до 96 кг. Туриев, който навърши 27 пред юли, е световен шампион от 2013-а при 63-килограмовите и носител на два сребърни медала (2014, 2015), Той е европейски шампион от 2014-а и бронзов медалист от 2017-а. Според президента на руската федерация по щанги Максим Агапитов няма основания руските щангисти да не бъдат допуснати до участие на олимпийските игри в Токио 2020. фото ЕПА/БГНЕС", "date": "2019.08.13", "title": "Руски щангисти горят с допинг"}
{"url": "https://www.standartnews.com/sport/nikolay-iliev-zashchiti-khubchev-399271.html", "text": "Бившият защитник и председател на УС на Левски Николай Илиев даде ласкава оценка на треньора Петър Хубчев и разкритикува ръководството на клуба. Според Илиев единствено Хубчев знае какво означава Левски и дава сърце и душа за клуба. “Гледах един мач на Левски и реших повече да не го правя на този етап. Не мога да коментирам конкретно срещите с Берое и реванша с АЕК Ларнака по тази причина. С това ръководство не вижда перспективи през Левски. Единствено Петър Хубчев, който за мен е професионалист, дава сърце и душа за клуба. Другото, както и да го погледнем, като организация и промени, които направиха, човек се хваща за главата и си казва - “Това не е вярно. Не може да бъде Левски. В клуба няма левскари, няма как да се предаде този дух на футболистите, когато излизат на терена.", "date": "2019.08.13", "title": "Николай Илиев защити Хубчев"}
{"url": "https://standartnews.com/kultura/knigite-na-selindzhr-i-v-elektronen-variant-399282.html", "text": "Почитателите на творчеството на американския писател Джеръм Селинджър вече ще могат да се сдобият с книгите му и в дигитален формат, след като неговият издател \"Литъл Браун енд къмпани\" се реши на тази стъпка, предава Асошиейтед прес, цитирана от БТА. Синът на Джеръм, Мат Селинджър, си спомни, че приживе баща му обожавал \"тактилния допир при четенето на книгата\". Но Селинджър-младши признава, че вече много младежи четат произведенията единствено в електронен вариант, да не говорим за някои хора с увреждания, които имат достъп единствено до е-книгите, пише dir.bg. \"Решихме, че е дошло времето да се дигитализира и творчеството на баща ми!\", споделя Мат. Предлаганите дигитализирани книги са \"Спасителят в ръжта\", \"Девет разказа\", \"Франи и Зуи\" и \"Raise High the Roof Beam\". Електронните публикации ще са на разположение цяла година във връзка с честванията на 100-годишнината на световноизвестния автор.", "date": "2019.08.13", "title": "Книгите на Селинджър и в електронен вариант"}
{"url": "https://www.standartnews.com/sport/olimpik-izgoni-bivsheto-gadzhe-na-pamela-andersn-399312.html", "text": "Френският Олимпик (Марсилия) съобщи, че защитникът Адил Рами е уволнен дисциплинарно, но без да разкрива повече подробности. \r\n \r\n33-годишният защитник, който спечели световната титла с Франция преди година, не се е появил на тренировка, тъй като е участвал в заснемането на епизод от риалити шоу, разкрива \"Екип\". \r\n \r\nРами е пропуснал тренировката в края на миналия сезон, като тогава е обяснил, че е контузен. От излъчения епизод обаче става ясно, че Рами не е имал контузия, тъй като е заснет да прави сериозни физически упражнения. \r\n \r\nПреди месец името на Рами отново бе на челните страници на таблоидите след като стана ясно, че двугодишната му връзка с актрисата Памела Андерсън е приключила.", "date": "2019.08.13", "title": "Олимпик изгони бившето гадже на Памела Андерсън"}
{"url": "https://www.standartnews.com/sport/grisho-vze-samo-set-na-vavrinka-399313.html", "text": "Малшансът на Григор Димитров срещу Стан Вавринка продължи и днес в първия кръг от туртира Мастърс 1000 в Синсинати. Гришо взе със 7:5 първия сет на трикратния победител в турнири от Големия шлем. Вавринка обаче се съвзе и спечели следващия с 6:4. В третия Вавринка поведе с 5:1 и имаше два мачбола. Гришо обаче ги спаси и успя да изравни до 5:5, а после направи и 6:6. В тайбрека швейцарецът спечели със 7:4, а това взе и мача. Във втория кръг Стан ще срещне Андрей Рубльов. Загубата е четвърта за Димитров в последните пет мача. Срещу Вавринка Гришо има също 4 поредни загуби. Това бе 11-ия мач между двамата, като швейцарецът води вече със 7:4.", "date": "2019.08.13", "title": "Гришо взе само сет на Вавринка"}
{"url": "https://www.standartnews.com/sport/maribor-chaka-ludogorets-v-bitkata-za-liga-evropa-399316.html", "text": "Лудогорец ще играе със словенският Марибор в плейофния кръг на Лига Европа. Това ще стане ако българският шампион не сътвори истинска сензация, отпадайки от уелския ТНС, след като го победи в първия мач с 5:0 в Разград. Днес Марибор допусна второ поражение от норвежкия Розенборг и с общ резултат 2:6 отпадна от Шампионската лига. В първия мач у дома словенците загубиха с 1:3, а тази вечер в Норвегия инкасираха ново поражение с 1:3. Това означава, че Марибор отпада от Шампионската лига и ще продължи участието си в Лига Европа, където ще срещне победителя от двойката Дъ Ню Сейнтс – Лудогорец. Реваншът между българския шампион и уелския тим, който се очертава да бъде протоколен, ще се състои в четвъртък. Очертаващите се двубои между Лудогорец и Марибор са на 22 и 29 август.", "date": "2019.08.13", "title": "Марибор чака Лудогорец в битката за Лига Европа"}
{"url": "https://standartnews.com/kultura/dzheysn-steytm-ekshn-geroy-za-70-miliona-399286.html", "text": "Джейсън Стейтъм отново завладя големия екран в поредния блокбъстър - „Хобс и Шоу“, третият филм от поредицата „Бързи и яростни“ с негово участие. Няма изненада, че този път е в главна роля – той се превърна в една от най-култовите екшън звезди на новото хилядолетие и продължава да бъде любимец на феновете. Джейсън е роден на 26 юли 1976-а в Шайърбрук. Син е на Ейлийн и Бари Стейтъм – танцьорка и търговец. Първите му хобита са футбол и гмуркане. В продължение на 12 години се състезава за национален отбор по плуване Не след дълго става професионален модел. През 1997-а дефилира за Томи Хилфигър, Грифин и Левис, „French сonnection“. Стейтъм дебютира в киното през 1998-а.  Докато демонстрира мускули по подиума, го запознават с Гай Ричи, който го снима в комедията си „Две димящи дула“. През 2000-а година Ричи отново вика Джейсън за роля - в „Гепи“, където е рамо до рамо с Брад Пит, Денис Фарина и Бенисио дел Торо. Филмът е трамплинът на британеца към Холивуд. През 2001-а участва в още две продукции. През 2002-а става Франк Мартин в „Транспортер“ на Люк Бесон – неостаряващата поредица циментира мястото на актьора сред елита на Холивуд. Следват продължения през 2005-а и 2008-а. През 2003-а той влиза в новата версия на „Италианската афера“. \r\nПрез 2010-а Джейсън се присъединява към елитния състав от класически екшън герои в „Непобедимите“ – той е пред камерите със Слай, Арни, Джет Ли, Долф Лундгрен, Брус Уилис, Мики Рурк...През 2012-а влиза и продължението „Непобедимите 2“, в което си партнира още с Чък Норис и Жан-Клод Ван Дам. През 2014-а се разписва в „Непобедимите 3“, където споделя компанията и на Мел Гибсън, Антонио Бандерас и Уесли Снайпс. \r\nПрез 2012-а „BBC News“ съобщиха, че през първото десетилетие от кариерата на Стейтъм \r\nфилмите на британеца са събрали печалби от над 1 милиард долара в световния боксофис. А това логично го прави една от най-касовите звезди в Холивуд. \r\nПрез 2013-а Стейтъм се появи в края на „Бързи и яростни 6“. През 2015-а той направи официалния си дебют в поредицата като злодея Декард Шоу в „Бързи и яростни 7“. През 2017-а отново играе персонажа си в „Бързи и яростни 8“, но този път от страната на добрите. Сега заедно с Дуей Джонсън се вихри в „Хобс и Шоу“ –първия филм от високоскоростната екшън поредица, който разказва странична история, фокусираща се върху героите на Скалата и Стейтъм. След първия си уикенд на големия екран лентата е събрала над 180 милиона долара в световния боксофис. През 2015-а Джейсън участва в комедията „Шпиони“ с Мелиса Маккарти, Роуз Бърн и Джуд Лоу. Филмът постигна големи успехи и всички останаха възхитени от жанровите възможности на Стейтъм, които той рядко показва в обикновените си екшън роли. За превъплъщението си на Рик Форд дори е номиниран за наградата „Избор на критиците“ - за най-добър актьор в комедия. Продължението на „Шпиони“ бе официално потвърдено през февруари 2018-а, но до момента няма серизоно развитие около продукцията. \r\nОт 2010-а насам Стейтъм живее със супер модела Роузи Хънтингтън-Уайтли. Двамата се сгодиха на 10 януари 2016-а. Първородният им син се появи на бял свят през юни 2017-а. Личното богатство на британеца клони към 70 милиона.", "date": "2019.08.13", "title": "Джейсън Стейтъм – екшън герой за 70 милиона"}
{"url": "https://www.standartnews.com/sport/fifa-globi-man-siti-s-340-000-evro-399317.html", "text": "От ФИФА наложиха санкции на Манчестър Сити за нарушения, свързани с международни трансфери и регистрация на играчи на възраст под 18 години, съобщиха в сайта на организацията. Отбелязва се, че \"гражданите\" са поели отговорност за нарушаване на член 19 от регламента на световната футболна централа. ФИФА ще глоби Сити с 370 хиляди швейцарски франка (около 340 хил. евро). \r\n \r\nДобрата новина за манчестърци е, че успяха да избегнат забраната за осъществяване на трансфери за определен период от време, а също и по-сериозни наказания, както се говореше по-рано. \r\n \r\nПрез май тази година разследващата камара на УЕФА за финансов контрол обяви, че ще поиска отстраняването на Манчестър Сити от участие в европейски състезания за сезона за нарушаване на правилата на финансовия феърплей. От клуба отбелязаха, че тези обвинения са неверни. \r\n ", "date": "2019.08.13", "title": "ФИФА глоби Ман. Сити с 340 000 евро"}
{"url": "https://standartnews.com/biznes/chez-razpredelenie-podobryava-elektrozakhranvaneto-v-pleven-399342.html", "text": "ЧЕЗ Разпределение България осъществява мащабен проект за подобряване на сигурността на електрозахранването в гр. Плевен. Компанията изпълнява модернизация на възлова станция в града на стойност 600 000 лв. С реализацията на проекта многократно ще се повиши надеждността на електрозахранването и ще се съкрати значително времето за отстраняване на евентуални аварии. Изпълнението на проекта ще завърши в края на септември. ЧЕЗ Разпределение е предприела мерки за осигуряване на електрозахранване по алтернативна схема докато тече ремонтът. Въпреки това по-високата консумация, особено през почивните горещи дни, доведе до претоварване на мрежата и смущения на електрозахранването в части от града. „Високите температури накараха повече хора да си останат вкъщи през почивните дни, съответно се повиши употребата на електрически уреди, особено на климатици. Сериозно нарасналата консумация доведе до претоварване на алтернативното електрозахранване и до временни прекъсвания в някои райони на Плевен. Извиняваме се на клиентите, но за съжаление, всяко подобрение неизменно е свързано с временни неудобства“, каза Васил Василев, директор „Експлоатация и поддържане“ в ЧЕЗ Разпределение България. Компанията гарантира много по-висока сигурност на електрозахранването след приключване на модернизацията на възловата станция, а дотогава е създала необходимата организация да  реагира при нужда в максимално кратки срокове. ЧЕЗ Разпределение ще поддържа подаването на електрозахранване по резервна схема, до пълното приключване на проекта.  ", "date": "2019.08.13", "title": "ЧЕЗ Разпределение подобрява електрозахранването в Плевен"}
