{"url": "https://www.standartnews.com/sport/loko-pd-izmesti-levski-ot-vtoroto-myasgo-406235.html", "text": "Локомотив (Пловдив) победи с 2:0 Ботев (Враца) в първия мач от 16-ия кръг на efbet Лига. Така \"черно-белите\" изместиха Левски от второто място. Пловдивчани имат 36 точки и мач повече пред третия Левски, който е с 35. Води Лудогорец с 39. Гостите от Враца първи организираха опасна атака, като във 2-ата минута Валери Домовчийски подаде вляво към Петър Атанасов, но Дейвид Малембана се намеси успешно и предотврати опасността. В 14-ата минута Анте Аралица излезе на удобна позиция и стреля, но Красимир Костов изби. Домакините поведоха с малко куриозен гол в 33-тата минута. Тогава Диниш Алмейда центрира, но топката се завърта, удари се в града и влезе във вратата на гостите за 1:0. Три минути по-късно Анте Аралица стреля неточно от удобна позиция. През втората част гостите опитаха обрат, но \"черно-белите\" внимаваха в защита. В 49-ата минути Диниш Алмейда изчисти топката след остро центриране в наказателното поле на домакините. Пет минути по-късно Димитър Илиев стреля с глава, но прати топката в аут. В 65-ата минута Дейвид Малбембана изчисти коженото кълбо след опасно центриране в наказателното поле на домакините. Валери Домовчийски излезе на удобна позиция в 70-ата минута, но пропусна да изравни. Във втората минута на даденото от съдията триминутно продължение Георги Илиев фиксира крайния резултат 2:0.", "date": "2019.11.08", "title": "Локо (Пд) измести Левски от второто мясго"}
{"url": "https://standartnews.com/kultura/misho-belchev-pee-na-sveti-arkhangel-mikhail-406198.html", "text": "Мишо Белчев ще пее навръх Свети Архангел Михаил в НДК. Бардът на България на 8 ноември от 19 часа дава старт на „Булевардът“ – супер концерт, посветен на София и на 140-годишнината от обявяването й за столица. Голямото шоу, естествено, ще бъде открито с едноименния хит на Мишо Белчев и Миряна Башева, негласния химн на София, любим вече на няколко поколения.  „Това е една от онези късметлийки песни, както ги нарича Мишо, които са изпълнени с любов, красота и истински послания“, коментира Кристина Белчева, която ще изненада меломаните с новата си балада „Лудост“. Актрисата, естествено, ще приеме овации  и за прочутите дуети с мъжа си. На сцената в зала номер едно ще са качат и много от колегите и приятелите на Белчеви, с които споделят идентични ценности в изкуството и в живота. Зрителите ще се насладят на изпълненията на Георги Христов, Тони Димитрова, „Фондацията“,  Дони и Нети, Мими Иванова, Нели Рангелова, Росица Кирилова, Йордан Караджов, Джина Иванова, „Тоника“, Ваня Костова, Милица Божинова, Асен Масларски, Хайгашод Агасян, Георги Денков, Драгомир Драганов, Стефан Илчев, Константин Белчев със своя бенд и с известна певица – изненада, Мариан Бачев и музикално-артистичната му формация „Моя любов“. Теодора Духовникова ще се превъплъти в образа на София. Софийският духов оркестър ще вдигне адреналина на зала номер едно. Режисьор на спектакъла е Ники Априлов. Ще звучат вечно зелени хитове, много от които са по стихове на самия Михаил Белчев. НДК ще аплодира „Не остарявай, любов“, „Целуни ме“, „Не бързай още“, „Моя любов“,  „Изгубени“, „Две сълзи“, „Майчице“, „След 10 години“, „Пак ще се прегърнем“, „Сляп ден“, „Заклинение“...", "date": "2019.11.08", "title": "Мишо Белчев пее на Свети Архангел Михаил"}
{"url": "https://standartnews.com/kultura/zueka-v-krg-e-za-ostanaloto-u-blgarina-406181.html", "text": "„В кръг“, новият кинохит на Стефан Командарев, разкрива действителността в България без грим и фалш. „Филмът е за това, което е останало у българина след 30-годишния преход. За това как никой не спазва законите, но нещата някак си вървят. Хубава история за истинския ни живот. В нея има много хумор, но няма как да не пуснеш и сълза“, коментира Васил Василев-Зуека, който е в една от  главните роли в лентата – както и в предишните творби на Командарев. На екрана са и останалите от любимите му актьори, между които са Асен Блатечки, Герасим Георгиев-Геро, Николай Урумов, Иван Бърнев... Международни  критици отдавна споделиха шестиците си за продукцията, тъй като тя обиколи няколко фестивала и взе награди, преди да тръгне по БГ екраните на 8 ноември.  Следващите престижни форуми, в чиято основна програма е „В кръг“, са в Стокхолм, Талин и Хихон. Очаква се полицейската драма да повтори успеха на „Светът е голям и спасение дебне отвсякъде“, който през 2009-а стигна до подстъпите на номинациите за  чуждоезичен „Оскар“. „Това е филм за публиката - темите са силно социални и вълнуващи, без да са политизирани“, казват още експерти.   „В кръг“ продължава посланията на „Посоки“, който дебютира в Кан през 2017-а. Но тук няма таксиметрови шофьори, а униформени в три контрастиращи си двойки нощни патрули. Във вечерта, която бележи точно 30 години от падането на Берлинската стена и края на социалистическия строй, всички те изправят морала срещу правилата.  Елена - Ирини Жамбонас, която получи наградата в Сараево за актриса № 1, и Марин - Стефан Денолюбов, са партньори, нарушили служебната етика заради афера. Той иска да помогне на възрастен човек, избягал от старчески дом. Тодор - Васил Василев-Зуека, и младият Васил - Стоян Дойчев от „Възвишене“, пък попадат на момче, пребито от неонацисти.  Междувременно Иво - Асен Блатечки, и партньорът му - Иван Бърнев подгонват роми, на които не им е „чиста“ работата, която всъщност се оказва канал за трафик на хора, напомняйки за „Съдилището“ от 2015-а с Блатечки, Ованес Торосян, Параскева Джукелова... Звучат диалози, в които героите обсъждат соца и неговите кретенизми, има спорове между русофили и русофоби, а в киноенергията се долавя личния бунт на Командарев и неговите артисти. На моменти те са толкова автентични, че след една от специалните прожекции за хората от МВР униформена дама от публиката не може да повярва, че Ирини Жамбонас не е работила в полицията поне една година.  Неслучайно „В кръг“ тръгва по БГ кината навръх Свети Архангел Михаил – празник и на служителите  на реда.      ", "date": "2019.11.08", "title": "Зуека: „В кръг“ е за останалото у българина"}
{"url": "https://www.standartnews.com/sport/loko-plovdiv-udari-dva-pti-khaotichnite-vrachani-406224.html", "text": "Локо Пловдив откри 15-я кръг в efbet Лига с успех 2:0 над Ботев Враца на \"Лаута\". Головете за \"смърфовете\" вкараха Диниш Алмейда и Георги Илиев. В 33-тата минута Диниш Алмейда получи пас от Един Бахтич на дъгата на наказателното поле. Португалецът си чукна топката до аутлинията и опита сякаш да центрира, но топката направи любопитна траектория и прехвърли Костов, удряйки десния страничен стълб. Така \"смърфовете\" поведоха с 1:0 след фамозното изпълнение на Алмейда. Попадението е четвърто за бранителя в рамките на 9 мача за Локомотив Пловдив. Секунди по-късно Бахтич центрира опасно в наказателното поле, но Ожболт не успя да отправи шут от непосредствена близост до вратата на гостите. В 90-тата минута Димитър Илиев получи страхотен пас, влезе в наказателното поле, погледна и видя Георги Илиев, който бе абсолютно сам около дузпата, а рекордьорът по мачове в българския елит не сбърка на празна врата за 2:0. Успехът връща \"смърфовете\" на второ място в класирането с 36 точки. Левски е трети с 35 преди гостуването на Ботев Пловдив в неделя. Врачани остават на незавидното 12-о място с 13 пункта.", "date": "2019.11.08", "title": "Локо Пловдив удари два пъти хаотичните врачани"}
{"url": "https://standartnews.com/kultura/smyakh-i-slzi-s-maya-novoselska-406180.html", "text": "Мая Новоселска, Теди Москов и Борислав Стоилов възродиха култовия моноспектакъл на изключителната актриса „Едно малко радио“. На 8 ноември е първата премиера в „Сити марк арт център“, следващите представления в някогашното кино „Левски“ са на 21 ноември и 21 декември. В сценария на тримата звучат сатири и мъдрости на Федерико Фелини, Марчело Мастрояни, Юри Олеша, Андрей Платонов, Аксел Мунте, Артур Лундквист, Емил Чоран и Е. Л. Доктороу. Визуалната концепция е на Теди по Джакомети, художник е Свила Величкова, музикалната картина, както винаги, е на Антони Дончев. Постановката направи антракт от няколко години, но сега е пред ценителите на стойностния театър в пълния си блясък.  Какво се случва за 90-те минути на сцената? Смях, сълзи, пантомима, гротески, гегове, пародии, джаз вариации, импровизации, парадоксални обрати, романтика, ужасна ирония и самоирония  – и всичко останало, което извира от душата, ума и изумителната артистичност на Мая Новоселска, режисирана или не от мъжа си. И всичко това е посветено на живота – по света и у нас, на земята и на небето, в Светлината и в Тъмнината. Основният персонаж на Мая е малкият човек с големите мечти. И понеже хич не е доволен от съдбата, намира спасение в безкрайното си въображение. Съвсем закономерно звездата спечели всички основни награди в България, приза на публиката на фестивала „Ел Понто“ в Любляна и пожъна бури от аплодисменти в театър „Талия“ в Хамбург.  „С Мая седнахме и обединихме всичко, което харесва и на двама ни. Харесва ни италианското кино. Тя е луда по писмата на  Ван Гог – има ги и тях. Това е шантаво представление. Мая е жена клоун – може би трябва да се каже клоунеса. Интересно е да се види, защото няма много като нея“, коментира Теди Москов.   ", "date": "2019.11.08", "title": "Смях и сълзи с Мая Новоселска"}
{"url": "https://www.standartnews.com/sport/tsska-sofiya-pridobi-aktivite-i-emblemata-na-tsska-406193.html", "text": "Сагата около емблемата и активите на ЦСКА-София приключи, съобщава Спортал. Съдът разпореди да започне разплащането на милионите, платени от фирма \"Ред Енимълс\" за активите на фалиралия гранд на българския футбол. Определението не подлежи на обжалване и е окончателно. Така ЦСКА-София вече официално е собственик на емблемата на ЦСКА. \"Определение от 07.11.2019 РАЗРЕШАВА на синдика на „ПФК ЦСКА“ АД (н) да се разпореди със сумата 7 835 367.50 лева (седем милиона осемстотин тридесет и пет хиляди триста шестдесет и седем лева и петдесет стотинки) в полза на кредиторите на дружеството в изпълнение на одобрената от съда с определение от 08.08.2017 г. Първа частична сметка за разпределение. Определението не подлежи на обжалване\".", "date": "2019.11.08", "title": "ЦСКА-София придоби активите и емблемата на ЦСКА"}
{"url": "https://standartnews.com/kultura/otide-si-pavel-vasev-406233.html", "text": "Почина бившият директор на Народен театър „Иван Вазов“ Павел Васев. „С прискърбие ви съобщаваме, че след продължително боледуване днес на 68-годишна възраст ни напусна дългогодишният директор на Народен театър „Иван Вазов“, съобщиха във Фейсбук от Народния театър и изказаха искрени съболезнования на семейството и близките му. Известният български режисьор и ръководител на Българския културен център в Москва така и не излезе от комата, в която изпадна в началото на годината. Той претърпя четири инсулта в руската столица. На лекарите им трябваха четири месеца да го стабилизират, за да може да пътува. През май той беше транспортиран с правителствения „Фалкон“ и настанен в неврохирургичната реанимация на „Пирогов“. Павел Васев е роден на 15 април 1951-а в София в семейството на дипломата Ангел Васев. През 1969-а завършва средно образование в Югославия. Започва да учи във Филмовата академия в Белград. През 1973-а завършва ВИТИЗ „Кръстьо Сарафов“ със специалност театрална режисура в класа на професор Христо Христов. Заема различни постове в управлението на българската култура – заместник-министър (1991), председател на Съюза на българските филмови дейци (1996-2000), административен директор на Народния театър (2000-2001), директор на българския културен институт в Москва, на Сатиричния театър „Алеко Константинов“ (2005-2008). Васев беше директор на Народния театър „Иван Вазов“ от 2009-а до началото на 2015-а. След пенсионирането си той стана изпълнителен директор на Националния филмов център до провеждането на конкурс. Носител е на национални и международни награди за документално кино, отличия за професионална дейност, както и на орден „Кирил и Методий“ - първа степен.", "date": "2019.11.08", "title": "Отиде си Павел Васев"}
{"url": "https://www.standartnews.com/sport/kobrata-po-dobr-sm-i-shche-spechelya-406197.html", "text": "Кубрат Пулев участва в пресконференция с американския боксьор Райдел Букър във Фресно, Калифорния. Двубоят е в неделя рано сутринта наше време. \"Опонентът ми е сериозен. Съсредоточен съм само върху този мач\", заяви Кобрата, цитиран от БНР. \r\n \r\nБългаринът има 27 победи и 1 загуба на профи ринга - от Владимир Кличко в мача за световната титла през ноември 2014 година. \"В бокса нищо не е сигурно. Но аз съм тук, за да се бия и съм тук, за да победя. Добре подготвен съм и вярвам в себе си. Знам кой съм - аз един от най-добрите бойци в тежка категория. Моят съперник също е добър, но аз мисля, че съм много, много по-добър и ще спечеля. За мен това е един мач, с който ще натрупам повече опит. Ще ми се отрази добре. Трябва да съм на ринга, докато чакам реванша между Джошуа и Руис\", добави Пулев. Букър дебютира на професионалния ринг през 2001 г. и записва 22 поредни успеха- Първата му загуба е от 2004-та, след нея американецът е вкаран в затвора. Той е уличен в притежание с намерение за разпространение на 1 кг кокаин. На 9 септември 2005 г. той получава ефективна присъда. В затвора лежи до 9 август 2017 г. След излизането си на свобода Букър се завръща на ринга. Първият му мач е през февруари 2018 г. и завършва с победа. След това постига още 3 победи и 1 загуба.", "date": "2019.11.08", "title": "Кобрата: По-добър съм и ще спечеля"}
{"url": "https://standartnews.com/regionalni/vv-varna-tsfnakha-minzukharite-406184.html", "text": "Топлото време и необичайно високите температури за сезона накара есенните минзухари в Морската градина на Варна да цъфнат. Цветовете на есенните минзухари се появяват в края на есента, когато листата на дърветата окапват. Красивите лилави минзухари обагриха полянките на Морската градина, съобщава Булфото. Есенните минзухари са зимоустоичиви. През лятото спят и чак през есента започват да се развиват. Лилавите минзухари, известни като кърпикожух нямат листа, за разлика от жълтите, които имат, пише Петел. Интересно е, че през пролетта лилавите минзухари образуват кутийка със семена, но за съжаление те могат да поникнат чак след 5 години.  ", "date": "2019.11.08", "title": "Във Варна цъфнаха минзухарите"}
{"url": "https://standartnews.com/balgariya/khlyab-vino-i-malko-shokolad-406201.html", "text": "Каква може да бъде субстанцията на добрия тонус и настроение? Успешен експеримент на този въпрос беше проведен на форума \"Хляб, вино, малко шоколад - сила,страст и екстаз в едно\". Той беше организиран от Председателя на НБС на хлебарите и сладкарите у нас Мариана Кукушева, заедно със сдружението на винарите и неговия председател Маргарита Христова. \"Какво е да изминеш естествения път от зрънцето, до хляба и виното. Това е философията на нашия живот\", каза г-жа Кукушева. Този диалектически път до удоволствието бе изпробван при съчетанието на определени вина с определен хляб, както и шоколад. Това беше и целта на мероприятието в Интер експо център. Сред специалните гости на дегустацията бе и проф. Донка Байкова - изтъкнат специалист по хранене и диетика. \"Аз не мога да разбера вироглавите опити на хората да гладуват. Няма движение без бензин. Има баланс, познаване на тънкостите на храненето\", каза проф. Байкова. По време на дегустацията бяха пробвани разкошни български бели и червени вина, които са от италиански сорт и с българско грозде. Червеното вино пък бе с 12-месечно отлежаване във френски бъчви. Имаше различни комбинации - с бяло и черно хлебче, както и с бял, млечен и черен шоколад. Крайният резултат бе отличен и донесе  настроение на гостите. И със сигурност обогати вкусовото въображение.        ", "date": "2019.11.08", "title": "Хляб, вино и... малко шоколад"}
{"url": "https://www.standartnews.com/sport/ministr-kralev-otlichi-kikboksorite-ni-406222.html", "text": "За мен бе удоволствие да наградя с почетни плакети на ММС медалистите от Световното първенство по кикбокс в стиловете лоу кик, К1 и лайт контакт. Това написа министърът на спорта Красен Кралев във Facebook. На шампионата в Сараево (Босна и Херцеговина) националите ни спечелиха 4 медала – 2 сребърни и 2 бронзови. Световни вицешампиони в стил лоу кик станаха Доброслав Радев (кат. до 71 кг) и Димитър Пенчев (кат. до 67кг). В стил лайт контакт Василена Йорданова завоюва бронзовото отличие при 50-килограмовите, а Теодор Христов (кат. до 75 кг) добави още един бронз в стил К1. В Световното първенство взеха участие общо 754 състезатели от 58 държави, като в отделните дисциплини и категории участваха по над 20 кикбоксьори. Председателят на Българската конфедерация по кикбокс и муай тай Галин Димов заяви, че е изключително доволен от представянето на състезателите. Той подчерта, че отборът е съставен от много млади бойци, които участват за първи път при мъжете и жените. Димов сподели още, че успехите на нашите кикбоксьори са забележителни и че конфедерациятa ще положи големи усилия, за да продължи тяхното развитие. Специален гост на срещата беше 8-годишният Божидар Джермански от Дупница. Божидар страда от аутизъм, но именно чрез спорт се опитва да преодолее тази диагноза. Вече 2 години той тренира кикбокс в родния си град. Запознах Божидар с част от своята работа и му подарих ръкавици, с които да практикува любимия си спорт. Малкият състезател ме покани на гала вечер по кикбокс в Дупница, която ще се проведе на 30 ноември и ми подари първите си ръкавици. Почетни плакети връчих още на националния селекционер Станислав Бахчеванов и на треньорите Камен Пенчев, Кирил Чакъров и Калин Мирчев. В края на ноември стартира и шампионатът на планетата в другите три стила – фул контакт, кик лайт контакт и пойнтфайтинг, който ще се проведе в Анталия, Турция.", "date": "2019.11.08", "title": "Министър Кралев отличи кикбоксьорите ни"}
{"url": "https://standartnews.com/biznes/opashkite-na-koito-nyama-nuzhda-da-se-redim-406273.html", "text": "Все по-често слушаме за глобалната дигитализация и цифровото поколение. Живеем в изключително динамично ежедневие, в което всяка минута е ценна, най-верният ни помощник е органайзерът, а дните ни са подчинени на стриктен график. В днешно време занимания като обикаляне по магазините вече се възприемат като развлечение за свободното време, а пазаруването на необходимите за ежедневието неща, плащането на сметки и покупката на самолетни билети се случват предимно онлайн. Компаниите усилено работят за създаване и усъвършенстване на своите онлайн магазини, а отскоро фокусът е изместен върху нов тип инструмент за самообслужване – мобилните приложения. И всичко това – в името на удовлетвореността на потребителя. Този тип канал за самообслужване позволява с няколко докосвания на мобилното си устройство да платим сметките си, да проследим потреблението си или да активираме допълнителни услуги, което неминуемо улеснява ежедневието ни. А едно от най-важните предимства е, че това може да се случи навсякъде и по всяко време. Преди броени дни телекомуникационната компания А1 стартира напълно обновеното си мобилно приложение Моят А1. Телекомът поддържаше такова и досега, като беше първото приложение за смартфони на българския пазар за телекомуникации. Приложението идва с нови функционалности и оптимизирано управление, като освен тях, то може да се похвали и с нова и модерна визия. Моят А1 позволява на потребителите да плащат сметката си без да се налага посещение на физически магазин, редене на опашки, и лишаване от обедна почивка. Друго предимство на мобилното приложение е възможността за добавяне на услуги по всяко време. Така активирането на роуминг или допълнителни мегабайти интернет може да се случи по всяко време от денонощието и във всеки ден от седмицата, без да е нужно съобразяване с работното време на магазините. Началният екран на мобилното приложение съдържа подробна информация за услугите от А1, което помага за лесното проследяване на потреблението и текущата сметка. Потребителят има достъп до подробно описание на месечната си фактура, както и възможност да види детайлна разбивка на дължимата сума спрямо услугите, които използва. Приложението позволява плащане на една или всички фактури наведнъж. То се извършва чрез дебитна или кредитна карта директно в приложението, като има възможност за запазване на данните на картата за следващо плащане, както и за настройване на извършване на автоматично плащане. Моят А1 предлага и персонална оферта на потребителите. Целта е да се оптимизира разхода на клиентите и да бъдат предложени релевантни на потребителските нужди услуги и планове. От компанията лансират новото си приложение със специално предложение към потребителите. Всички клиенти, които платят сметката си към А1 през новото приложение до края на декември, ще получат бонус от 10 000 MB мобилен интернет на максимална скорост. Те ще имат възможност да се възползват от него при плащането, като го активират на своя номер или го предоставят на друг, също в мрежата на А1. Срокът за използване на бонуса е 30 дни.", "date": "2019.11.08", "title": "Опашките, на които няма нужда да се редим"}
{"url": "https://standartnews.com/sport/ministr-kralev-otlichi-kikboksorite-ni-406222.html", "text": "За мен бе удоволствие да наградя с почетни плакети на ММС медалистите от Световното първенство по кикбокс в стиловете лоу кик, К1 и лайт контакт. Това написа министърът на спорта Красен Кралев във Facebook. На шампионата в Сараево (Босна и Херцеговина) националите ни спечелиха 4 медала – 2 сребърни и 2 бронзови. Световни вицешампиони в стил лоу кик станаха Доброслав Радев (кат. до 71 кг) и Димитър Пенчев (кат. до 67кг). В стил лайт контакт Василена Йорданова завоюва бронзовото отличие при 50-килограмовите, а Теодор Христов (кат. до 75 кг) добави още един бронз в стил К1. В Световното първенство взеха участие общо 754 състезатели от 58 държави, като в отделните дисциплини и категории участваха по над 20 кикбоксьори. Председателят на Българската конфедерация по кикбокс и муай тай Галин Димов заяви, че е изключително доволен от представянето на състезателите. Той подчерта, че отборът е съставен от много млади бойци, които участват за първи път при мъжете и жените. Димов сподели още, че успехите на нашите кикбоксьори са забележителни и че конфедерациятa ще положи големи усилия, за да продължи тяхното развитие. Специален гост на срещата беше 8-годишният Божидар Джермански от Дупница. Божидар страда от аутизъм, но именно чрез спорт се опитва да преодолее тази диагноза. Вече 2 години той тренира кикбокс в родния си град. Запознах Божидар с част от своята работа и му подарих ръкавици, с които да практикува любимия си спорт. Малкият състезател ме покани на гала вечер по кикбокс в Дупница, която ще се проведе на 30 ноември и ми подари първите си ръкавици. Почетни плакети връчих още на националния селекционер Станислав Бахчеванов и на треньорите Камен Пенчев, Кирил Чакъров и Калин Мирчев. В края на ноември стартира и шампионатът на планетата в другите три стила – фул контакт, кик лайт контакт и пойнтфайтинг, който ще се проведе в Анталия, Турция.", "date": "2019.11.08", "title": "Министър Кралев отличи кикбоксьорите ни"}
{"url": "https://standartnews.com/sport/tsska-sofiya-pridobi-aktivite-i-emblemata-na-tsska-406193.html", "text": "Сагата около емблемата и активите на ЦСКА-София приключи, съобщава Спортал. Съдът разпореди да започне разплащането на милионите, платени от фирма \"Ред Енимълс\" за активите на фалиралия гранд на българския футбол. Определението не подлежи на обжалване и е окончателно. Така ЦСКА-София вече официално е собственик на емблемата на ЦСКА. \"Определение от 07.11.2019 РАЗРЕШАВА на синдика на „ПФК ЦСКА“ АД (н) да се разпореди със сумата 7 835 367.50 лева (седем милиона осемстотин тридесет и пет хиляди триста шестдесет и седем лева и петдесет стотинки) в полза на кредиторите на дружеството в изпълнение на одобрената от съда с определение от 08.08.2017 г. Първа частична сметка за разпределение. Определението не подлежи на обжалване\".", "date": "2019.11.08", "title": "ЦСКА-София придоби активите и емблемата на ЦСКА"}
{"url": "https://standartnews.com/sport/sestri-stoevi-se-vrshchat-v-top-10-406202.html", "text": "Бадминтонистките Габриела и Стефани Стоеви отпаднаха на четвъртфинала на двойки на големия турнир по бадминтон във Фучжоу, Китай, който е от сериите „Супер 750“ и с награден фонд 700 хиляди долара, предаде БНР. Златните медалистки от европейското първенство отстъпита на петите в схемата южнокорейки Со Хи Ли и Сън Чан Шин с 14:21, 16:21 след 37 минути игра. В първия гейм след 7:7 точки азиатките взеха преднина и не я изпуснаха до края. В следващия единадесетите в света българки отстъпваха с 5:11 на почивката, но успяха да намалят преднината на съперничките до две точки при 16:18. При 20:16 Со и Сън имаха четири мачпойнта и реализираха още първия. Точките, спечелени в Фучжоу, ще позволят на сестри Стоеви да се върнат на десетото мяст в ранглистата.", "date": "2019.11.08", "title": "Сестри Стоеви се връщат в топ 10"}
{"url": "https://standartnews.com/sport/grigor-zaradva-dechitsa-v-khaskovo-video-406218.html", "text": "Григор Димитров предизвика истинска мания в родния си град Хасково в петък следобед. След пресконференцията в София Гришо се отправи към града, където проведе открит урок с талантливи деца, трениращи тенис. Не само те обаче бяха на кортовете в парк Кенана, за да видят местната гордост. Стотици хасковлии напълниха трибуните, за да видят отблизо Димитров, който след това търпеливо раздаде автографи и се снима с желаещите.", "date": "2019.11.08", "title": "Григор зарадва дечица в Хасково (ВИДЕО)"}
{"url": "https://www.standartnews.com/sport/sestri-stoevi-se-vrshchat-v-top-10-406202.html", "text": "Бадминтонистките Габриела и Стефани Стоеви отпаднаха на четвъртфинала на двойки на големия турнир по бадминтон във Фучжоу, Китай, който е от сериите „Супер 750“ и с награден фонд 700 хиляди долара, предаде БНР. Златните медалистки от европейското първенство отстъпита на петите в схемата южнокорейки Со Хи Ли и Сън Чан Шин с 14:21, 16:21 след 37 минути игра. В първия гейм след 7:7 точки азиатките взеха преднина и не я изпуснаха до края. В следващия единадесетите в света българки отстъпваха с 5:11 на почивката, но успяха да намалят преднината на съперничките до две точки при 16:18. При 20:16 Со и Сън имаха четири мачпойнта и реализираха още първия. Точките, спечелени в Фучжоу, ще позволят на сестри Стоеви да се върнат на десетото мяст в ранглистата.", "date": "2019.11.08", "title": "Сестри Стоеви се връщат в топ 10"}
{"url": "https://www.standartnews.com/sport/grigor-zaradva-dechitsa-v-khaskovo-video-406218.html", "text": "Григор Димитров предизвика истинска мания в родния си град Хасково в петък следобед. След пресконференцията в София Гришо се отправи към града, където проведе открит урок с талантливи деца, трениращи тенис. Не само те обаче бяха на кортовете в парк Кенана, за да видят местната гордост. Стотици хасковлии напълниха трибуните, за да видят отблизо Димитров, който след това търпеливо раздаде автографи и се снима с желаещите.", "date": "2019.11.08", "title": "Григор зарадва дечица в Хасково (ВИДЕО)"}
{"url": "https://standartnews.com/sport/prekhodt-v-sporta-triumf-skandali-i-ostavki-406216.html", "text": "\r\nСлед политиката за българинът най-важното нещо си остава спорта. Преходът определено даде на нацията от всичко. От успехи, до разочарования, скандали и оставки по върховете на спорта ни. На олимпийски игри (15) по време на прехода спортистите ни са спечелили 14 титли от летни и 1 от зимни, а преди това само от 2 летни форума взимахме по толкова, но спортът бе държавна политика. \r\n Безспорно обаче над всичко си остава успехът на националите в САЩ 94. Успехите на Стоичков и компания зад океана определено обединиха нацията към добро. Загубата от Нигерия на старта нахъса всички срещу отбора, но липсата на интернет и директна връзка с националите ги съхрани за следващите мачове. Четвъртото място в крайното класиране и приза на Стоичков за голмайстор на турнира накараха цялата нация да не спи и да мечтае за славно бъдеще на четвъртите в света. Ицо заслужено взе златната топка за №1 през 1994 г и се записа в историята, като първия българин с този приз. Обратно на очакваното обаче Пеневата чета тръгна надолу. Въпреки класирането за Евро 96 и първата ни победа на такъв форум се видя, че няма как този тим да стигне до успеха от САЩ 94. Силите на славната Пенева чета стигнаха до класиране за Евро 2004, което се оказа и последния голям форум на който националите ни успяха да се класират. След това дойде и мега скандалът с Батето. Иван Славков се хвана на въдицата на журналистите от ВВС, които се престориха на екип представляващ кандидатите за лятна олимпиада от Лондон. В крайна сметка дори и всемогъщия президент тогава на ФИФА Сеп Блатер не успя да го спаси от изключване от МОК. Батето сдаде постовете и в БОК и БФС. Начело на олимпийския комитет застана безспорната прима на спорта ни Стефка Костадинова. \r\nШампионката от игрите в Атланта 96 и многократна световна и европейска и все още рекордьорка в скока на височина показа, че може да бъде и силен ръководител. Капитанът на четвъртите в света Боби Михайлов пое поста от Батето във футбола. Плътно до него застанаха Данчо Лечков и Емо Костадинов. Освен с базата бижу в Бояна обаче тяхното ръководство няма да се запомни с нещо градивно. Крахът на мача с Англия и проявите на расизъм от шепа фенове показаха, че царя на наистина е гол. Последваха и очакваните оставки на цялото ръководство на БФС. Така реално погледното към момента от четвъртите в света единствените занимаващи се с футбол от висока класа са Петър Хубчев, като треньор на Левски и Христо Стоичков, като футболен коментатор в Мексико. Останалите с малки изключения в момента са безработни или чакат оферти. Нещо което едва ли някой е вярвал, че ще стане след САЩ 94 и успехите им на клубно ниво. Проектът на Кирил Домусчиев с Лудогорец определено е най-стойностното нещо в клубния ни футбол за прехода. Изключваме влизането на Левски, като първия български тим в групите на Шампионската лига през 2006-а. Осемте поредни титли на тима от Разград и успехите в Шампионската лига и Лига Европа показаха, че Домусчиев знае как се прави във футбола. \r\nВ индивидуалните спортове единствено борците капитализираха успехите си в началото на прехода, като оглавиха големите групировки. Шампионите от олимпийски надежди създадоха ВИС-1, а после ВИС-2 и СИК. Да живеят бързо и в разкош бе привилегия само за тях. И този път обаче се оказа, че не е осеян само с рози, а повече с куршуми. \r\nЗавръщането на България на картата на световния спорт от години е основна цел на спортния министър Красен Кралев. Мисия, която той въпреки трудностите показва, че може да завърши с успех.  Пример за избухване от пепелта е ски федерацията. Там след успехите на Иван Лебанов и Петър Попангелов-младши нямаше и грам светлина в тунела. Последните 16 години обаче този любим на българите спорт пое здраво нагоре. С банкера Цеко Минев начело ски федерацията отново върна България на картата на световните ски. Първият в историята ни кристален глобус спечелен в сноуборда от Радо Янков, световната титла в ски скока при младежите на Владимир Зографски, успехите на Сани Жекова в сноуборда и трайните успехи на Алберт Попов в алпийските ски показаха, че въпреки мижавите условия за бели спортове у нас може да имаме отново звезди от световна величина. Деветте домакинства на Банско и София на Световни купи в алпийските ски и сноуборда показаха, че България отново е на картата на зимните спортове.  ", "date": "2019.11.08", "title": "Преходът в спорта - триумф, скандали и оставки"}
{"url": "https://www.standartnews.com/sport/prekhodt-v-sporta-triumf-skandali-i-ostavki-406216.html", "text": "\r\nСлед политиката за българинът най-важното нещо си остава спорта. Преходът определено даде на нацията от всичко. От успехи, до разочарования, скандали и оставки по върховете на спорта ни. На олимпийски игри (15) по време на прехода спортистите ни са спечелили 14 титли от летни и 1 от зимни, а преди това само от 2 летни форума взимахме по толкова, но спортът бе държавна политика. \r\n Безспорно обаче над всичко си остава успехът на националите в САЩ 94. Успехите на Стоичков и компания зад океана определено обединиха нацията към добро. Загубата от Нигерия на старта нахъса всички срещу отбора, но липсата на интернет и директна връзка с националите ги съхрани за следващите мачове. Четвъртото място в крайното класиране и приза на Стоичков за голмайстор на турнира накараха цялата нация да не спи и да мечтае за славно бъдеще на четвъртите в света. Ицо заслужено взе златната топка за №1 през 1994 г и се записа в историята, като първия българин с този приз. Обратно на очакваното обаче Пеневата чета тръгна надолу. Въпреки класирането за Евро 96 и първата ни победа на такъв форум се видя, че няма как този тим да стигне до успеха от САЩ 94. Силите на славната Пенева чета стигнаха до класиране за Евро 2004, което се оказа и последния голям форум на който националите ни успяха да се класират. След това дойде и мега скандалът с Батето. Иван Славков се хвана на въдицата на журналистите от ВВС, които се престориха на екип представляващ кандидатите за лятна олимпиада от Лондон. В крайна сметка дори и всемогъщия президент тогава на ФИФА Сеп Блатер не успя да го спаси от изключване от МОК. Батето сдаде постовете и в БОК и БФС. Начело на олимпийския комитет застана безспорната прима на спорта ни Стефка Костадинова. \r\nШампионката от игрите в Атланта 96 и многократна световна и европейска и все още рекордьорка в скока на височина показа, че може да бъде и силен ръководител. Капитанът на четвъртите в света Боби Михайлов пое поста от Батето във футбола. Плътно до него застанаха Данчо Лечков и Емо Костадинов. Освен с базата бижу в Бояна обаче тяхното ръководство няма да се запомни с нещо градивно. Крахът на мача с Англия и проявите на расизъм от шепа фенове показаха, че царя на наистина е гол. Последваха и очакваните оставки на цялото ръководство на БФС. Така реално погледното към момента от четвъртите в света единствените занимаващи се с футбол от висока класа са Петър Хубчев, като треньор на Левски и Христо Стоичков, като футболен коментатор в Мексико. Останалите с малки изключения в момента са безработни или чакат оферти. Нещо което едва ли някой е вярвал, че ще стане след САЩ 94 и успехите им на клубно ниво. Проектът на Кирил Домусчиев с Лудогорец определено е най-стойностното нещо в клубния ни футбол за прехода. Изключваме влизането на Левски, като първия български тим в групите на Шампионската лига през 2006-а. Осемте поредни титли на тима от Разград и успехите в Шампионската лига и Лига Европа показаха, че Домусчиев знае как се прави във футбола. \r\nВ индивидуалните спортове единствено борците капитализираха успехите си в началото на прехода, като оглавиха големите групировки. Шампионите от олимпийски надежди създадоха ВИС-1, а после ВИС-2 и СИК. Да живеят бързо и в разкош бе привилегия само за тях. И този път обаче се оказа, че не е осеян само с рози, а повече с куршуми. \r\nЗавръщането на България на картата на световния спорт от години е основна цел на спортния министър Красен Кралев. Мисия, която той въпреки трудностите показва, че може да завърши с успех.  Пример за избухване от пепелта е ски федерацията. Там след успехите на Иван Лебанов и Петър Попангелов-младши нямаше и грам светлина в тунела. Последните 16 години обаче този любим на българите спорт пое здраво нагоре. С банкера Цеко Минев начело ски федерацията отново върна България на картата на световните ски. Първият в историята ни кристален глобус спечелен в сноуборда от Радо Янков, световната титла в ски скока при младежите на Владимир Зографски, успехите на Сани Жекова в сноуборда и трайните успехи на Алберт Попов в алпийските ски показаха, че въпреки мижавите условия за бели спортове у нас може да имаме отново звезди от световна величина. Деветте домакинства на Банско и София на Световни купи в алпийските ски и сноуборда показаха, че България отново е на картата на зимните спортове.  ", "date": "2019.11.08", "title": "Преходът в спорта - триумф, скандали и оставки"}
{"url": "https://standartnews.com/biznes/magistralata-ot-nish-stigna-do-blgarskata-granitsa-406155.html", "text": "Магистралата от сръбския град Ниш до българската граница е завършена. Екип на сръбската телевизия Ен 1 премина през отсечката преди официалното откриване, предаде бТВ. Магистралата ще бъде открита официално в събота, 9 ноември, от президента Александър Вучич. По време на строежа имаше множество спирания и забавяния заради свлачища и пропадания в терена. Това е оскъпило проекта значително, коментират местни медии, като правителството все още не е обявило крайната цена на магистралата. Очаква се след пускането на пътя в употреба да има още дребни довършителни работи.", "date": "2019.11.08", "title": "Магистралата от Ниш стигна до българската граница"}
{"url": "https://standartnews.com/biznes/a1-se-vklyuchi-v-initsiativata-menidzhr-za-edin-den-406272.html", "text": "За четвърта поредна година   се включи в глобалната инициатива „Мениджър за един ден”, която има за цел да запознае ученици в гимназиална възраст и студенти с бизнес процесите във водещи компании от различни сектори. Темата на тазгодишното издание на проекта, който у нас се организира от Джуниър Ачийвмънт България, е „Работа със (с)мисъл”. А1 отново е сред компаниите, които отвориха врати за младите участници – общо 8. Те бяха селектирани сред над 100 кандидати, които представиха своя образователен опит и професионалните интереси, към които са се насочили в бъдеще. Учениците и студентите, които влязоха в ролята на „Мениджър за един ден” в офиса на А1, са на възраст между 14 и 20 години. Те идват от профилирани гимназии и от Софийски университет „Св. Климент Охридски”. А1 повери в техни ръце някои от най-важните направления в компанията като „Финанси”, „Корпоративни продажби”, „Мобилни услуги и роуминг”, „Корпоративна поддръжка и сигурност”, „Правна и регулаторна политика” и др. Младите „мениджъри” се запознаха с новите проекти, които А1 предстои да реализира, научиха как точно се тестват продуктите и услугите преди да стигнат до крайния клиент, надникнаха в работата на експертите по дигитални услуги и продажби, научиха повече за Лидерския екип на А1, запознаха се със системите, които компанията управлява и ползва, информираха се за регулациите в сектора на електронните съобщения, разбраха колко е важна информационната сигурност за всяка голяма компания и видяха каква е взаимовръзката между образованието, бизнеса и успешната реализация. А1 взе участие и в ежегодния форум „Професии на бъдещето”, с който по традиция Джуниър Ачийвмънт България дава старт на инициативата „Мениджър за един ден”. Миглена Узунова-Цекова, старши директор „Човешки ресурси” в А1, говори пред 350 ученици и студенти за нещата, които дават смисъл на работата. „Мениджър за един ден” е сред най-популярните инициативи на Джуниър Ачийвмънт България. Тя се провежда ежегодно в над 100 държави по целия свят. В нея винаги се включват както висши държавни управници, така и утвърдени мениджъри от всички сфери на бизнеса и обществения живот. Тези лидери дават начало на професионалната реализация на хиляди ученици и студенти, като в същото време черпят вдъхновение от иновативните и свежи идеи на младите хора.", "date": "2019.11.08", "title": "А1 се включи в инициативата „Мениджър за един ден”"}
{"url": "https://standartnews.com/biznes/borchovete-v-sveta-sa-rekordni-188-triliona-406169.html", "text": "  Световният дълг на държавния и частния сектор е достигнал рекордните 188 трилиона долара или около 230 процента от световния брутен вътрешен продукт (БВП). Това предупреди новият управляващ директор на Международния валутен фонд (МВФ) Кристалина Георгиева, цитирана от Yahoo news. \r\n \r\nОще по-лошо е световният дълг се увеличава с бързи темпове - с 14.6 на сто за година, видно от оценката на МВФ, напревана през април 2018 година, когато борчовете са били 164 милиарда долара. \r\n \r\n„Частният сектор е един от основните двигатели на това натрупване, което в момента представлява близо две трети от общото равнище на дълга. Държавният дълг на развитите икономики е на безпрецедентни равнища от Втората световна война“, подчерта Георгиева в реч при откриването на Двайсетата годишна конференция за дълга на името на Жак Полак. \r\n \r\n„Държавният дълг на страните с нововъзникваща пазарна икономика е достигнал нивата, отчетени при дълговата криза от 80-те години. Силно е нараснало през последните пет години и дълговото бреме на страните със слаби приходи“, посочи Георгиева. \r\n \r\nНаскоро новият управляващ директор на МВФ предупреди, че търговското напрежение е нарастващ риск за световната икономика и политиците трябва да положат усилия за постигането на търговски мир. \r\n \r\n\"Частичната търговска сделка между САЩ и Китай е новина, която може да се приветства, но не може да премахне негативния ефект върху световната икономика от търговската война между двете страни. Наистина е добра новина, че САЩ и Китай говорят един с друг, но ние се нуждаем не просто от примирие, нуждаем се от търговски мир\", каза Георгиева. \r\n \r\n\"През 2019 година очакваме по-бавен растеж в почти 90 процента от света. Глобалната икономика сега е в синхронизирано забавяне. Това означава, че растежът тази година ще падне до най-ниския си темп от началото на десетилетието\", предупреди Кристалина Георгиева и добави, че МВФ ще понижи прогнозите си за глобалния растеж през 2020 година.", "date": "2019.11.08", "title": "Борчовете в света са  рекордни - 188 трилиона"}
{"url": "https://standartnews.com/biznes/do-100-000-lv-za-remont-na-bazi-406211.html", "text": "До 100 000 лв. безвъзмездно финансиране могат да получат фирмите у нас по проекти за реконструкция и модернизация на съществуващи обекти с цел подобряване условията на труд с висок социален ефект. Средствата са от Фонд \"Условия на труд\" към социалното министерство. Програмата е изключително подходяща за компаниите от транспортния, строителния и производствения бранш. \r\nВъзможностите за усвояване на безвъзмездни средства за подобряване условията на труд и внедряване на иновации от сферата на пожарната безопасност и финтех бяха представени на среща в помощ на бизнеса, организирана от адвокатска кантора \"Десбо\". Собственикът й Десислава Богатинова от години защитава интересите на транспортния и строителния бранш пред институциите у нас.   \r\nВсяка фирма, която иска да обезопаси машините си, да модернизира базата си или да подобри санитарно-хигиенните условия за своите служители може да кандидатства с проект пред фонда. При одобрение той отпуска безвъзмездно 30% от стойността на проекта, но не повече от 100 000 лв. Процедурата по разглеждане на документите е бърза - до 2 месеца, и максимално облекчена. Фондът разполага с около 6 милиона годишно като заявления за кандидатстване се приемат всеки месец до 25-о число. Одобряват се между 50 и 70 проекта всяка година. Със стартирането на бюджетната процедура за 2020 г. предстои одобрение на парите за фонда. Така до края на декември и началото на следващата година е времето за подготвяне на проекти, посъветва Ана Здравкова, собственик на консултантска компания \"Грантив\" при представянето на програмата пред топ кампании от транспорта и строителството. \r\nПред Фонд \"Условия на труд\" могат да кандидатстват малки, средни и големи фирми. Средства се отпускат по две направления - директно за компаниите или за браншови организации. Фирмите могат да ремонтират производствените си халета, складовите бази, да изградят системи за намаляване на рисковете, да модернизират вече съществуващи цехове. Проекти за луксозни офис ремонти не се приемат. Идеята на програмата е да помогне на бизнеса при реконструкции от необходимост. Затова и най-честите проекти досега са за подобряване на санитарно-хигиенните условия. Но одобрение печелят и иновативни идеи, съчетаващи решаването на \"битови\" проблеми с въвеждане на високотехнологични системи. Така например българска фирма е направила с финансиране от фонда интелигентно осветление в една от базите си, което намалява разходите им за ток. \r\nЛекторите на отвореното събитие бяха от компаниите в co working пространството Networking Premium, където се ражда идеята за общото представяне на „Грантив“, „НГР Технолоджи“ и „Револют“. Споделените офиси тепърва навлизат у нас и са особено атрактивни за фирмите. В една сграда са събрани офис помещения, ІТ - център, конферентни зали, кътове за отдих, професионална кухня. Фирмите, които наемат споделено пространство си делят разходите за режийни и поддръжка. Но най-важното е, че служителите им стават приятели и са като едно семейство, разказва Емил Шекерджийски, който е загърбил блестяща кариера и космическа заплата в Израел, за да въведе идеята за споделените офиси в София. Така се ражда проектът му Networkig, където фирми или бизнесмени могат да си наемат офис, но и работно място за час, зала за коктейл или презентация и дори кът с камина и мека мебел за частни разговори. Виртуални дебитни карти могат да помогнат на фирмите да се разплащат бързо, без банкови такси и бумаги със своите служители.   \r\nЕдуард Цветанов, регионален ПР мениджър, представи платформата Revolut for business, която свързва една или няколко физически карти с мобилно приложение, от които компаниите могат да превеждат с едно кликване пари в 28 валути на валути на служителите си. Това е изключително удобно за превозвачите. По време на дългите си курсове те не се налага да носят в себе си голямо количество пари. Пожароустойчиви завеси са последният хит в защитата на производствените бази и халета. Фирмите се възползват от тях, когато подобряват условията на труд за работниците си. Завесите са почти \"невидими\". Монтират се в тавана или по стената като е нужно минимално място за монтирането им. При пожар се спускат като ролетни щори на гравитационен принцип до земята за 20 секунди. На българския пазар навлизат благодарение на полската компания НГР Технолоджи - лидер в пасивната пожарозащита с регионален представител за България Лучия Валашевска.  ", "date": "2019.11.08", "title": "До 100 000 лв. за ремонт на бази"}
{"url": "https://standartnews.com/biznes/kharchim-vse-poveche-za-koleda-406207.html", "text": "Българите харчат все повече пари за празниците около Коледа и Нова година. Проучване показва, че за тази година сумата стига средно до 351 лева за потребител у нас. Обхванато е населението от 18 до 60-годишна възраст. По тoзи нaчин ce зaбeлязвa тpaйнa тeндeнция нa pъcт нa paзxoдитe зa пoдapъци пpeз пpaзничния ceзoн, ĸoитo cpeднo ca били oĸoлo 200 лв. пpeз 2015 г. и 330 лв. пpeз минaлaтa гoдинa; Също така се отчита и pъcт нa бpoя нa xopата, зa ĸoитo щe бъдaт ĸyпyвaни ĸoлeдни пoдapъци. Сpeднo пpeз 2019 г. щe зapaдвaмe пo дeceт пpиятeли и пpeдcтaвитeли нa родата. Друга очаквана тенденция е,че вce пoвeчe пoтpeбитeли ce инфopмиpaт зa пoĸyпĸитe cи oнлaйн, ĸaтo ocнoвeн изтoчниĸ нa цeни и възмoжнocти зa пopъчĸa ocтaвaт тъpcaчĸитe, ĸoитo ca изпoлзвaн инcтpyмeнт. Oтнocитeлнo мaлĸи дялoвe oт пoтpeбитeлитe щe ce пoдгoтвят пpeдвapитeлнo зa пpeдcтoящитe пpaзници или щe пaзapyвaт в пocлeдния мoмeнт.Haй-пoпyляpнитe пoдapъци зa Koлeдa ca дpexитe (48%), ĸoзмeтиĸaтa (37%), игpaчĸитe (36%) и тexниĸaтa, вĸлючитeлнo мoбилни тeлeфoни, тaблeти и дpyги пoдoбни (34%)  ", "date": "2019.11.08", "title": "Харчим все повече за Коледа"}
{"url": "https://standartnews.com/sport/loko-pd-izmesti-levski-ot-vtoroto-myasgo-406235.html", "text": "Локомотив (Пловдив) победи с 2:0 Ботев (Враца) в първия мач от 16-ия кръг на efbet Лига. Така \"черно-белите\" изместиха Левски от второто място. Пловдивчани имат 36 точки и мач повече пред третия Левски, който е с 35. Води Лудогорец с 39. Гостите от Враца първи организираха опасна атака, като във 2-ата минута Валери Домовчийски подаде вляво към Петър Атанасов, но Дейвид Малембана се намеси успешно и предотврати опасността. В 14-ата минута Анте Аралица излезе на удобна позиция и стреля, но Красимир Костов изби. Домакините поведоха с малко куриозен гол в 33-тата минута. Тогава Диниш Алмейда центрира, но топката се завърта, удари се в града и влезе във вратата на гостите за 1:0. Три минути по-късно Анте Аралица стреля неточно от удобна позиция. През втората част гостите опитаха обрат, но \"черно-белите\" внимаваха в защита. В 49-ата минути Диниш Алмейда изчисти топката след остро центриране в наказателното поле на домакините. Пет минути по-късно Димитър Илиев стреля с глава, но прати топката в аут. В 65-ата минута Дейвид Малбембана изчисти коженото кълбо след опасно центриране в наказателното поле на домакините. Валери Домовчийски излезе на удобна позиция в 70-ата минута, но пропусна да изравни. Във втората минута на даденото от съдията триминутно продължение Георги Илиев фиксира крайния резултат 2:0.", "date": "2019.11.08", "title": "Локо (Пд) измести Левски от второто мясго"}
{"url": "https://standartnews.com/svyat/blumbrg-prezident-406152.html", "text": "Милиардерът и бивш кмет на Ню Йорк Майкъл Блумбърг подаде сигнал, че може да се включи в надпреварата за президентските избори в САЩ догодина като кандидат на Демократическата партия, предадоха световните агенции. Блумбърг все още не е решил окончателно дали да се кандидатира, посочиха негови съветници, но прави стъпки за започване на кампания, включително подаване на документи за участие в първичните избори в щата Алабама, информира Асошиейтед прес. Срокът за подаване на документи в Алабама е сравнително ранен и щатът е сред тези, които гласуват през т. нар. Супер вторник. Блумбърг намекна за възможността да се включи в предизборната надпревара по-рано тази година, като посети щатите, в които се гласува рано, и възложи обстойни социологически проучвания. В крайна сметка реши да не се кандидатира, посочвайки като основание силните позиции на бившия вицепрезидент Джо Байдън. Твърди се обаче, че сега Блумбърг е все по-разтревожен от посоката, в която могат да поемат първичните избори на демократите на фона на засилващата се популярност на по-либерални кандидати като сенатор Елизабет Уорън. Бившият кмет на Ню Йорк е разтревожен, че сегашният набор от кандидати на демократите \"не са добре позиционирани\", за да успеят да победят Доналд Тръмп, посочи съветникът му Хауърд Уолфсън.", "date": "2019.11.08", "title": "Блумбърг - президент?"}
{"url": "https://standartnews.com/svyat/v-irlandiya-podgonikha-kamionite-s-blgarska-registratsiya-406175.html", "text": "Полицията в Ирландия стартира акция срещу превозвачески компании, които оперират в граничния район, като вниманието е съсредоточени върху „български маршрути за контрабанда“, за които се смята, че се използват от престъпници за нелегален внос в страната, съобщи днес ирландското издание „Джърнъл“. Вчера органите на реда потвърдиха за значителен брой обиски в района на Монахан (северната част на Ирландия), извършени от Бюрото за незаконно придобито имущество. Конфискувани са голям брой превозни средства и документация. Акцията не е свързана с разследването на трагедията с камиона-ковчег с българска регистрация в Есекс, подчертава полицията. Но тя е получила значителна информация за предполагаеми незаконни контрабандни операции, извършвани преди около две седмици по границата със Северна Ирландия. Източници, запознати с разследването, заявяват, че „значителна информация“ е предадена на полицията в Ирландия и Северна Ирландия за незаконна търговия от регистрирани в България превозни средства и ирландския пазар. В рамките на разследването е конфискуван регистриран в България ТИР. Около 20 банкови сметки с над 200 000 евро са запорирани. Конфискувани са още автомобили, документи, електронни устройства и пари в брой. Ирландската полиция заяви, че разследването е от миналата година, но от две седмици е получило нов тласък. Органите на реда отдавна имат подозрения към регистрираните в България, много от тях във Варна, превозни средства, които оперират в Ирландия. Вчерашните обиски са свързани с дейността на семейство, което има компании в Ирландия, в Северна Ирландия и в България. Властите поддържат връзка с българските органите на реда.", "date": "2019.11.08", "title": "В Ирландия подгониха камионите с БГ регистрация"}
{"url": "https://standartnews.com/svyat/600-poleta-otmeneni-ot-luftkhanza-prez-vtoriya-den-ot-stachkata-406182.html", "text": "През втория ден от стачката на кабинния персонал на германската авиокомпания Луфтханза са отменени 600 полета, предимно от летищата във Франкфурт и Мюнхен, предаде Асошиейтед прес. \r\nПрез първия ден от 48-часовата стачка бяха отменени 700 полета. Около 180 000 пътници са били засегнати от стачката, обявиха от Луфтханза. Синдикатът на кабинния персонал УФО призова за стачка като част от острия спор с Луфтханза за заплащането и правния статут на синдиката. Въпреки че стачката трябва да приключи днес, германската авиокомпания предупреди, че някои полети утре също ще бъдат засегнати, тъй като самолетите и кабинният персонал трябва да бъдат върнати на правилните локации. Синдикатът на кабинния персонал представлява около 21 000 души от кабинния персонал на Луфтханза.", "date": "2019.11.08", "title": "600 полета са отменени от Луфтханза днес"}
{"url": "https://standartnews.com/svyat/zemetresenie-razlyulya-dubrovnik-406194.html", "text": "Регистрираха земетресение от 4,4 по скалата на Рихтер в хърватския град Дубровник. Епицентърът на труса е бил на 38 км западно от града. Земетресението е регистрирано в 2.30 ч. местно време. Властите не съобщават за пострадали и материални щети.", "date": "2019.11.08", "title": "Земетресение разлюля Дубровник"}
{"url": "https://standartnews.com/svyat/eksploziya-v-mina-blokira-30-dushi-pod-zemyata-406199.html", "text": "Експлозия в мина в Германия остави 30 души в капан под земята. Други двама са ранени, предава RT, позовавайки се на местни медии. Експлозията е станала в близост до населеното място Тойтшентал, което се намира в близост до град Хале, на около 150 километра югозападно от Берлин. На мястото на аварията работят спасителни екипи. Говорител на местната полиция заяви, че хората, които са били блокирани след експлозията, засега са в безопасност. По-късно от полицията бе съобщено, че спасителната операция в германската мина, където по-рано днес имаше взрив е преминала успешно, пише Ройтерс. \"Всички хора бяха изкарани\" от мината и са в добро здраве, каза в Туитър полицията в град Хале.", "date": "2019.11.08", "title": "Експлозия в мина блокира 30 души под земята"}
{"url": "https://standartnews.com/svyat/ruski-chinovnik-vzel-podpuk-ot-10-mln-evro-406206.html", "text": "Бивш високопоставен служител на Федералната служба за изтърпяване на наказанията в Русия е заподозрян в получаване на подкуп от близо 10 милиона евро покрай строителството на затвор, представян като „най-големия в Европа“, предаде АФП, цитирана от БТА. Сергей Моисеенко, оглавявал в миналото петербургското управление на службата, е арестуван по подозрение, че е взел около 710 милиона рубли като рушвет от две строителни компании, работели по изграждането на затвора „Крести-2“, съобщи регионалното следствие и уточни, че скоро срещу задържания ще бъде повдигнато официално обвинение. Строен близо десет години, затворът, открит през 2017 г., е струвал на държавата 12 милиарда рубли (към 170 милиона евро), отбелязва агенцията. С обща площ 35 хектара, затворът може да побере 4000 затворници и според затворническите власти е „най-голямото в Европа“ и „най-модерното в Русия“. Килиите например са двуместни и четириместни с площ 16 и 30 кв. м съответно. Комплексът замества някогашния затвор „Крести“, построен във формата на кръст, ако се гледа отгоре, и разположен в центъра на Санкт Петербург, бивша столица на Руската империя и втори по големина град в страната. Държан вече месеци в следствен изо латор по делото за корупция, Моисеенко може да получи присъда от 8 до 15 години затвор. Той вече бе изправен на съд като поръчител на убийството на свой подчинен, но магистратите го оправдаха, а после делото бе върнато от Върховния съд на Русия за доразследване. А във връзка с корупцията около строежа на „Крести-2“ присъда от 3,5 години затвор бе произнесена през юли срещу Николай Баринов, бивш заместник-началник на Федералната служба за изтърпяване на наказанията.", "date": "2019.11.08", "title": "Руски чиновник взел подкуп от 10 млн. евро"}
{"url": "https://standartnews.com/svyat/navodneniyata-v-severna-angliya-vzekha-zhertva-406221.html", "text": "Жена загина, след като беше завлечена от водите на река, а десетки семейства бяха евакуирани заради проливни дъждове, причинили днес наводнения в Северна Англия, предаде ДПА, цитирана от БТА. Полицията в графство Дарбишър заяви, че тялото на жената е намерено, след като тя паднала във водите на прелялата р. Дъруент в района на град Матлок тази сутрин. В съседния Южен Йоркшир пожарната съобщи, че е спасила 120 души, блокирани в домовете и автомобилите си заради наводненията. В Шефилд стотици хора прекараха нощта в голям търговски център, след като само за последното денонощие в района се изсипаха валежни количества, колкото е месечната норма. \"Страшно е да се гледат тези ужасяващи наводнения в цяла Северна Англия\", написа днес в Туитър британският министър-председател Борис Джонсън. \"Благодарности на спешните екипи и на доброволците, помагащи на семействата в тези трудни моменти\", добави той. Днес британската агенция по околната среда съобщи, че са издадени шест предупреждения за сериозна опасност от наводнения в северните райони и 65 други предупреждения за цяла Великобритания.", "date": "2019.11.08", "title": "Наводненията в Северна Англия взеха жертва"}
{"url": "https://standartnews.com/svyat/trmp-i-borisov-se-sreshchat-v-beliya-dom-406230.html", "text": "Президентът на САЩ Доналд Тръмп ще приеме министър-председателя на Република България Бойко Борисов в Белия дом на 25 ноември 2019 г. като знак за силните и трайни отношения, които съществуват между нашите два народа. Това съобщиха от американското посолство у нас. „Съединените щати и България са съюзници в НАТО и президентът очаква да бъдат обсъдени начини за засилване на общите за двете страни интереси в областта на сигурността, особено за гарантиране на стабилността на Черноморския регион, улесняване на енергийната диверсификация и противодействието на зловредните влияния, застрашаващи суверенитета на България”, се казва в изявление на говорителя на Белия дом относно посещението на Бойко Борисов. „Президентът Тръмп очаква посещението на министър-председателя Борисов и утвърждаването на връзките, които са в основата на двустранните ни отношения”, се казва още в него.", "date": "2019.11.08", "title": "Тръмп и Борисов се срещат в Белия дом"}
{"url": "https://standartnews.com/kultura/kharvi-ueynsteyn-se-zavrshcha-406173.html", "text": "Харви Уейнстейн подготвя завръщането си в Холивуд. Това обяви негов приятел пред CNN. „Той е убеден, че индустрията му дължи извинение и се надява да възобнови поне част от предишния си живот“, споделя анонимният източник. Пак той твърди, че филмовият продуцент, срещу когото има дузина дела за сексуално посегателство, е започнал да следи изкъсо какво пишат медиите за него. „Ако името му фигурира в някоя статия, той я чете много внимателно“, допълва говорителят. Тъкмо това бе разкрито в книгата на Ронън Фароу, синът на Уди Алън – „Catch and Kill“, която изобличава опитите на Уейнстейн да предотврати разпространението на всякакви негативни истории, посветени на издънките му. Кинаджията, от когото пропищяха половината жени в Холивуд, е потърсил помощ от Хилъри Клинтън, от редакторите на „American Media“ – разпространителите на книгата на Фароу – и дори от Уди Алън, с когото Ронън не общува от години. Клинтън и компанията усилено се опитали да блокират творбата на младия журналист, но безуспешно – той я издаде и дори спечели „Пулицър“. А Уди Алън казал на Уейнстейн: „Ох, много съжалявам, няма какво да направя. Успех.“  ", "date": "2019.11.08", "title": "Харви Уейнстейн се завръща"}
{"url": "https://standartnews.com/biznes/erp-sever-e-gotovo-za-esenno-zimniya-sezon-406214.html", "text": "Електроразпределение Север подготви съоръженията от електроразпределителната мрежа в Североизточна България за работа през есенно-зимния период на 2019-2020 година. Подробна информация за подготовката беше представена пред Парламентарната комисия по енергетика от Николай Николов, председател на УС на ЕРП Север. Готовността на дружеството за работа в есенно-зимни условия е свързана с провеждането на редица технически и организационни дейности, насочени към осигуряване на безаварийна работа на съоръженията. До момента са извършени инспекции на трафопостове, като е долято 23 тона трансформаторно масло. Почистени от клони са 1 123 км трасе на въздушни електропроводни линии средно напрежение и 1 281 км въздушни линии ниско напрежение. Реконструирани са 1 029  километра мрежи ниско напрежение с усукан проводник, подменени и новопоставени са 208 стоманорешетъчни и 2 385 стоманобетонни стълба средно и ниско напрежение, подменени са 18 013 броя изолатори средно напрежение. Компанията е осигурила необходимия авариен резерв от основните видове материали и съоръжения. Закупени са модулни композиции на дървени и полимерни стълбове за въздушни електропроводи ниско и средно напрежение. Те се използват за изграждане на временни участъци по въздушни линии по време на реконструкции или при аварийно-възстановителни работи в трудно достъпни терени през зимата. Дружеството разполага с 14 термовизионни камери, които бяха използвани по време на зимната подготовка за обследване на съоръженията и за предприемане на навременни мерки за отстраняване на нередности. ЕРП Север разполага с 382 ремонтни екипа, снабдени с необходимите лични предпазни средства, специализирано оборудване и техника. Подготвен е автомобилният парк с наличните общо 991 високопроходими, екипни и специализирани автомобили. През 2019 година дружеството инвестира над 9 милиона лева в закупуване на нови автомобили за работа по мрежата. Компанията има изготвени планове за справяне с извънредни ситуации. В рамките на годината са реализирани ключови инвестиционни проекти – реконструкция на подстанция Варна Изток, рехабилитация на подстанция Левента в Русе, изграждане на възлова станция Изток Русе, преминаване на 20 kV  в централната градска част на Варна, реконструкция на въздушни и подземни мрежи средно и ниско напрежение и др. Електроразпределение Север управлява и поддържа електроразпределителна мрежа с обща дължина 42 626 км на територия от 30 000 кв. км и обхваща 9 административни области в Североизточна България - Варна, Велико Търново, Габрово, Добрич, Разград, Русе, Силистра, Търговище и Шумен.  ", "date": "2019.11.08", "title": "ЕРП-Север е готово за есенно-зимния сезон"}
{"url": "https://standartnews.com/kultura/stefan-danailov-se-svzema-disha-bez-aparat-406162.html", "text": "Жизнените показатели на Стефан Данаилов леко са се подобрили и лекарите са го изключили от апаратното дишане, за да продължат лечението. Той е в съзнание и говори. Свижданията с актьора обаче са силно ограничени, за да се избегне риск от инфекции за отслабения му организъм, съобщава \"Монитор\". Племенницата му Росица Обрешкова се е видяла само за 5 минути с него и сподели за \"Монитор\", че според нея няма развитие нито в посока подобрение, нито в посока влошаване. Рехабилитационните процедури и масажи не спират, за да не получи големият актьор рани от залежаване и да не се обездвижат ставите му. Актрисата Ирен Кривошиева пък нито потвърди, нито отрече да го е посетила. \"Напишете добро и добро ще се случи\", прибави своето пожелание тя към добрата енергия на почитателите му. Голяма метастаза в лимфен възел в областта на белия дроб е причината за тежкото състояние на Стефан Данаилов, който се бори за живота си в реанимацията на Военномедицинска академия. Дихателната недостатъчност, заради която се е наложило да му бъде направена трахеотомия и да бъде поставен на апаратно дишане, затруднява и сърдечната и бъбречната дейност на актьора. Метастазата е открита още при приемането на 76-годишния Стефан Данаилов във ВМА. През 2013 г. Мастера бе диагностициран с Неходжкинов лимфом - заболяване, при което злокачествените клетки се образуват в лимфната система. Тогава засегнатият лимфен възел е в коремната област, но въпреки лечението сега медиците са открили голямо образувание в областта на белия дроб. Посещенията при актьора са строго забранени, защото имунната му система практически не функционира. Лекарите отказват да предоставят информация освен на най-близките му - племенницата му Росица Обрешкова и доведения му син Росен Цанков.", "date": "2019.11.08", "title": "Стефан Данаилов се съвзема, диша без апарат"}
{"url": "https://standartnews.com/svyat/yasno-e-kolko-sa-zagubili-nay-bogatite-v-kitay-406237.html", "text": "Богатството на милиардерите по света намалява през миналата година за първи път от 2015-та, сочи съвместен доклад на Обединената банка на Швейцария (UBS) и Прайсуотърхаускупър (PwC). Състоянието на най-богатите хора в света е намаляло с 4.3% в световен мащаб до 8,5 трилиона долара за миналата година. Това се държи на геополитическия хаос и на волатилните пазари на акци, се посочва в доклада. Най-големи са загубите на богатите в Китай, включително в Хонконг, и на тези в Азиатско-тихоокеанския регион. Частното богатство в Хонконг е намаляло с 4 на сто през 2018- до почти 319,8 милиарда долара, като продължаващите антиправителствени протести и икономическата рецесия правят прогнозите доста мрачни и за тази година. Някои от богаташите в мегаполиса вече започнаха да изнасят състоянието си, опасявайки се от задълбочаване на протестите. Частните банки, в това число и най-голямата банка, оперираща с парите на богатите - Обединената банка на Швейцария, вече усещат негативния ефект от търговското напрежение между Китай и Съединените щати и от световната политическа несигурност. През миналата година клиентите на банката са се въздържали от търговия и вземане на кредити, предпочитайки да трупат пари в брой. Нетните активи на най-богатите в Китай са намалели с 12,8% в доларово изражение на фона на спадналите борсови пазари, по-слабата местна валута (поевитняването на юана) и забавянето на икономическия растеж. В резултат на това десетки китайци отпаднаха от списъка с милиардерите. Въпреки това Китай продължава да се сдобива с нов милиардер на всеки 2 - 2,5 дни. В световен мащаб броят на милиардерите намалява навсякъде освен в Северна и Южна Америка. В Съединените щати е имало 749 милиардера в края на 2018-та година. Докато възстановяването на фондовия пазар от резкия спад в края на 2018-а година помогна на богатите мениджъри да увеличат активите си, най-богатите фамилии в света остават загрижени относно глобалните въпроси - от търговското напрежение и Брекзит, до популизма и изменението на климата. В резултат на това те продължават да пазят повече пари в брой. \"Най-вероятно богатството на милиардери ще се увеличи отново тази година\", посочи Саймън Смайлс, главен инвестиционен директор на UBS за свръхбогати клиенти, добавяйки обаче, че увеличението вероятно ще бъде по-сдържано, отколкото може да се предполага от широкомащабното възходящо движение на финансовите пазари.", "date": "2019.11.08", "title": "Ясно е колко са загубили най-богатите в Китай"}
{"url": "https://standartnews.com/biznes/ministr-angelkova-ochakva-dobr-zimen-sezon-406225.html", "text": "Независимо от предизвикателствата през трудната 2019 г. очакваме добри резултати и през зимния сезон благодарение на общите ни усилия. Това заяви министърът на туризма Николина Ангелкова на традиционната работна среща в Банско с представители на контролните органи, туристическия бранш и местната власт за готовността за новия зимен сезон 2019/2020, предаде БГНЕС. Ангелкова припомни, че въпреки негативната кампания в началото на годината за времето от януари до септември 2019 включително в страната са отчетени над 7,8 млн. посещения на чуждестранни туристи, като спадът спрямо същия период на рекордната 2018 г. е едва 0,8%. Записванията за зимата сочат, че около 60% от международните туристи ще бъдат от съседните страни, като очакваме ръстове по някои от водещите пазари. Предвиденият ръст в броя на местата за пътници в самолетите, пристигащи на летище София, през предстоящия зимен сезон от Великобритания например засега е 17%. Прогнозира се увеличение и на полетите от Германия със 7 на сто, Унгария 16% и др. Ангелкова подчерта, че Банско, прочут зад граница като конкурентен ски център и място за големи състезания в снежните спортове, се утвърждава все по-категорично и като целогодишен курорт. Благодарение на инициативността на общината и бизнеса през летните месеци на тази година над 77 хил. са пренощувалите в места за настаняване в общината, като ръстът спрямо същия период на 2018 г. е над 8%. Много е важно да разширим кампанията за насърчаване на вътрешния туризъм „Естествено в България“, за да я надградим и да привличаме към региона повече български туристи, каза още тя. Ведомството ще продължи да работи за намаляване на административната тежест, за да насърчи бизнеса. В тази посока са и промените в Закона за туризма, като сред основните акценти в тях е статутът на националните курорти, както и дейността на ски учителите, за да може да се регулира професията им, стана ясно от думите на министъра. Тя се спря подробно на значението на Единната система за туристическа информация (ЕСТИ) и призова онези, които още не са се регистрирали в нея, да го направят, за да не се стига до санкции и прекратяване дейността на обекта. Министър Ангелкова прогнозира, че Банско може да е сред първенците по тази регистрация. Над 990 места за настаняване в общината вече са вписани в системата и имат активни профили, като до дни се очаква присъединяването и на още 120. Законът трябва да се спазва от всички и регистрацията е задължителна, категорична бе министърът. По отношение на новия зимен сезон тя подчерта, че е важно всички контролни органи да са на мястото си. МВР вече е потвърдило, че отново ще има съвместни екипи с румънски и гръцки полицаи, които да следят за спазването на обществения ред и безопасността на туристите. КЗП и РЗИ също са изцяло готови, включително с мобилни екипи. Съвместно с експертите на КЗП до дни започваме проверките в местата за настаняване и ски пистите по специализираната наредба за безопасността и информационната им обезпеченост. \r\nБанско активно участва във всички инициативи на министерството за популяризиране на културно-историческите, балнео-, СПА и винено-кулинарните дестинации. Направихме сериозен пробив в партньорството си с германските здравни каси, каза още министърът. Българският бизнес ще може да посреща в своите обекти германски осигурени лица, включително в 26 частни хотела, които са в списъците и отговарят на изискванията, при това включването им става абсолютно безплатно. Община Банско има и много добра позиция във винено-кулинарните дестинации и получава съдействие от Министерството на туризма за промотирането си. Съвместно със земеделското министерство бяха проведени срещи с изявени шефове и международни експерти, за да се начертаят стъпки и планове за действие, така че още в училище децата да се обучават в тези традиции. Така ще можем още по-успешно да популяризираме качествената българска кухня. Предстои и международна среща следващата година по тази тема с членове на световни професионални кулинарни асоциации, за да получим подкрепа за популяризиране на България на различни изложения, включително на „Зелената седмица“ в Берлин и др., обобщи министър Ангелкова.", "date": "2019.11.08", "title": "Министър Ангелкова очаква добър зимен сезон"}
{"url": "https://standartnews.com/biznes/letishcheto-s-terminal-3-i-viziya-blgariya-406229.html", "text": "Видео концепцията си за развитието на Летище София в следващите десетилетия представи днес Френско-германският консорциум „Соф Кънект“. Той беше избран от транспортното министерство за концесионер в следващите 30 г. Визията предвижда летището да се превърне в отражение на самия град и околностите му, а пътниците да се почувстват потопени в българската култура. Терминал 1 и Терминал 2 ще бъдат преустроени така, че „първото нещо, което хората ще виждат, когато влизат, ще бъде България“, подчертават от компанията. И на двата терминала ще има повече пространство, обслужването на пътниците ще се подобри, ще се засили експедитивността и ще се наблегне на добството. Ще се преустрои летището и с привлекателни сгради, нови съоръженияи свръхмодерни технологии. Преживяването на пътниците ще бъде ключовият вектор на промяната. Ще бъдат използвани нетехнологични иновации и ноу-хау, за да се усъвършенстват бизнес процесите, потока на пътниците и взаимодействието с гостите на летището. На уебсайта на летището има  повече услуги за улеснение преди пътуване, които ще се предлагат от авиокомпании и от партньори доставчици. Тези услуги ще включват полезна информация преди излитането, ориентиране и стимулиране на предварителното поръчване на храна, услуги и удобства. Проверката за сигурност и паспортният контрол за международните полети ще бъдат засилени с допълнителни филтри. Целта е да се постигане по-добра регионална и международна свързаност на летище - София през целия срок на концесията и то да се превърне в значителна движеща сила за икономиката на България и да спомогне за привличане на допълнителни инвеститори. Пътническите терминали ще се разширяват на няколко етапа според нарастването на броя на пътниците.  Първоночално ще бъдат преустроени Терминал 1 и Терминал 2, като първият ще бъде реновиран, а вторият - модернизиран. Предвижда се за Терминал 2 обновяване на съоръженията за обслужване на пътниците, разширяване на търговската зона с нови магазини, както и с обособени места за хранене. През първите 2 години Терминал 1 ще се проустрои в съответствие с увеличаващия се пътникопоток, с ново ниво на обслужване на пътниците. До 2022 г. ще е завършено новото конфигуриране на Терминал 1 и Терминал 2, като ще са готови новите ръкавите за качване в самолета и новият паркинг за автомобили. Ще се инвестира и в пречиствателната станция за отпадни води, както и в системата за наблюдение на диги по бреговете на река Искър. Качетвено ще се измени обозначителната система на перона на Терминал 1, ще се замени противопожарна станция с чисто ново учебно съоръжение, ще се обновят съоръженията за поддръжка. До 2030 г. ще бъде изграден новият Терминал 3, дотогава ще преустанови и работата си Терминал 1. Промяната на летище София ще става като се ползва опита на френския инвестиционен фонд Meridiam, натрупан при концесионирането на летищата LaGuardia в Ню Йорк, Queen Alia International в Аман, летищата в Мадагаскар, както и множество знакови инфраструктурни проекти като тунела на пристанището на Маями, високоскоростната железница Тур-Бордо във Франция, магистрала в щатите Тексас и Вирджиния, както и двете магистрала A4 в Германия. „Соф Кънект“ е консорциум, създаден специално за участие в търга на концесията на летище София. Консорциумът включва френския \r\nИнвестиционен фонд Meridiam влиза с 99% дял в консорциума за летище София - \"Соф Кънект\". Базираната във Виена строителна компания Strabag, която вече участва в ремонта на столичния аеропорт, участва с 1 процент.  ", "date": "2019.11.08", "title": "Летището: С Терминал 3 и Визия \"България\""}
{"url": "https://standartnews.com/regionalni/chumata-po-svinete-ne-e-likvidirana-406227.html", "text": "Две нови огнища на африканска чума по свинете са открити в Поповско и Опаченско. Става въпрос за диви свине в землищата на кв. \"Сеячи\" в Попово и село Горско Абланово, Опаченско, съобщиха от областната управа след извънредно заседание на Областната епизоотична комисия. Набелязани са спешни мерки за недопускане проникването и разпространението на заболяването на територията на област Търговище: биосигурност на всички свиневъдни обекти, биосигурност по време на лов, опазване и защита на горските територии и дивеча, предаде БТА. Със заповед на директора на Регионалната дирекция по горите в Шумен са определени инфектираните зони, в които се забранява достъпът на всички лица, нямащи отношение към претърсването и прилагането на мерките за предотвратяване и ликвидиране на болестта АЧС и мерките за биосигурност. От ДЛС Черни Лом - Попово са предприели незабавно мерки за биосигурност, опазване и защита на горските територии и дивеча, както и опазване здравето на населението. Поставени са обозначителни табели по границите на инфектираните подзони \"А\". Осигурени са дежурства на лесничеи за недопускане на външни лица в подзони \"А\". По график се претърсват трите подзони на двете обявени огнища на АЧС. Директорът на ДЛС Черни Лом е издал заповед за забрана на лов в целия териториален обхват на ловищата, попадащи в зоните около огнищата на АЧС. Със заповедта са запознати кметовете на общините Попово и Опака и кметствата, на чиято територия са открити огнищата на АЧС. В подзони \"Б\" и \"В\" на определените инфектирани зони може да се извършват горскостопански и селскостопански дейности, събиране на гъби, билки, трюфели, туризъм и други дейности само след осигуряване и прилагане на съответните минимални мерки за биосигурност.", "date": "2019.11.08", "title": "Чумата по свинете не е ликвидирана"}
{"url": "https://standartnews.com/regionalni/kmetove-ot-obshchina-chepelare-polozhikha-kletva-406228.html", "text": "На първото заседание на новоизбрания общински съвет на Чепеларе, свикано със заповед на областния управител на област Смолян Недялко Славов и открито от него, бяха връчени удостоверенията от ОИК-Чепеларе за техния избор. Новоизбраните 13 общински съветници и новоизбраните кметове на Община Чепеларе - Боран Хаджиев,  на Кметство Хвойна – Елена Сивакова,  на кметство Павелско  - Атанас Станков и на Кметство Забърдо –  Валентин Черпоков, положиха клетва. На същото заседание се проведе и избор на Председател на Общински съвет – Чепеларе.  За председател на Общински съвет – Чепеларе бе избран Пантелей Мемцов.  ", "date": "2019.11.08", "title": "Кметове от община Чепеларе положиха клетва"}
{"url": "https://standartnews.com/sport/loko-plovdiv-udari-dva-pti-khaotichnite-vrachani-406224.html", "text": "Локо Пловдив откри 15-я кръг в efbet Лига с успех 2:0 над Ботев Враца на \"Лаута\". Головете за \"смърфовете\" вкараха Диниш Алмейда и Георги Илиев. В 33-тата минута Диниш Алмейда получи пас от Един Бахтич на дъгата на наказателното поле. Португалецът си чукна топката до аутлинията и опита сякаш да центрира, но топката направи любопитна траектория и прехвърли Костов, удряйки десния страничен стълб. Така \"смърфовете\" поведоха с 1:0 след фамозното изпълнение на Алмейда. Попадението е четвърто за бранителя в рамките на 9 мача за Локомотив Пловдив. Секунди по-късно Бахтич центрира опасно в наказателното поле, но Ожболт не успя да отправи шут от непосредствена близост до вратата на гостите. В 90-тата минута Димитър Илиев получи страхотен пас, влезе в наказателното поле, погледна и видя Георги Илиев, който бе абсолютно сам около дузпата, а рекордьорът по мачове в българския елит не сбърка на празна врата за 2:0. Успехът връща \"смърфовете\" на второ място в класирането с 36 точки. Левски е трети с 35 преди гостуването на Ботев Пловдив в неделя. Врачани остават на незавидното 12-о място с 13 пункта.", "date": "2019.11.08", "title": "Локо Пловдив удари два пъти хаотичните врачани"}
{"url": "https://standartnews.com/sport/kobrata-po-dobr-sm-i-shche-spechelya-406197.html", "text": "Кубрат Пулев участва в пресконференция с американския боксьор Райдел Букър във Фресно, Калифорния. Двубоят е в неделя рано сутринта наше време. \"Опонентът ми е сериозен. Съсредоточен съм само върху този мач\", заяви Кобрата, цитиран от БНР. \r\n \r\nБългаринът има 27 победи и 1 загуба на профи ринга - от Владимир Кличко в мача за световната титла през ноември 2014 година. \"В бокса нищо не е сигурно. Но аз съм тук, за да се бия и съм тук, за да победя. Добре подготвен съм и вярвам в себе си. Знам кой съм - аз един от най-добрите бойци в тежка категория. Моят съперник също е добър, но аз мисля, че съм много, много по-добър и ще спечеля. За мен това е един мач, с който ще натрупам повече опит. Ще ми се отрази добре. Трябва да съм на ринга, докато чакам реванша между Джошуа и Руис\", добави Пулев. Букър дебютира на професионалния ринг през 2001 г. и записва 22 поредни успеха- Първата му загуба е от 2004-та, след нея американецът е вкаран в затвора. Той е уличен в притежание с намерение за разпространение на 1 кг кокаин. На 9 септември 2005 г. той получава ефективна присъда. В затвора лежи до 9 август 2017 г. След излизането си на свобода Букър се завръща на ринга. Първият му мач е през февруари 2018 г. и завършва с победа. След това постига още 3 победи и 1 загуба.", "date": "2019.11.08", "title": "Кобрата: По-добър съм и ще спечеля"}
