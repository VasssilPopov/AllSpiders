{"url": "https://standartnews.com/sport/ludogorets-izpusna-tsska-sofiya-v-razgrad-389027.html", "text": "Лудогорец и ЦСКА-София завършиха наравно 0:0 в голямото дерби от 28-ия кръг на Първа лига, играно в Разград. Двата отбора си размениха по едно полувреме, като през първото \"червените\" бяха по-добрият отбор на терена и до 17-ата минута изпуснаха три златни шанса да поведат. След почивката домакините взеха превес, но така и не успяха да преодолеят Витаутас Черниаускас. Това стори Клаудиу Кешерю в самия край, но голът беше отменен заради засада. След мача треньорът на домакините Стойчо Стоев обяви, че на почивката е бил доста критичен към футболистите си и това е дало резултат през второто полувреме. В класирането разликата между Лудогорец и ЦСКА-София продължава да е 3 точки в полза на шампионите от Разград.", "date": "2019.04.06", "title": "Лудогорец изпусна ЦСКА-София в Разград"}
{"url": "https://standartnews.com/regionalni/slnchev-bryag-e-nay-evtin-za-britanskite-turisti-389019.html", "text": "Черноморският ни курорт „Слънчев бряг“ е най-евтиният за британските туристи в Европа, което го прави изключително популярен. Това показва ново проучване в Обединеното кралство, съобщи кореспондентът на БНР в Лондон Веселин Паунов. \r\n Цените в „Слънчев бряг“ са с една трета по-ниски от най-близкия му конкурент по този показател – португалският Алгарве. Анализът е на базата на девет показателя, сред които са цените за обяд и вечеря, напитки, слънцезащитен крем и репелент. Данните показвали, че цените в Слънчев бряг са паднали с 10,7 процента през последната година.  \r\nНа трето място по евтения  е турският курорт Мармарис, а най-скъпо на британските туристи излизала почивката в Соренто - Италия. \r\n   Виктория Бейкън от Асоциацията на британските туристически оператори казва, че сред нейните членове се забелязва особено голям интерес към България и Турция. \r\n  Според Ник Бодън от Post Office Travel Money намаляването на цените е показател, че бизнесът в европейските курорти се стреми да привлече повече британски туристи. \r\n   ", "date": "2019.04.06", "title": "\"Слънчев бряг\" е най-евтин за британските туристи"}
{"url": "https://standartnews.com/regionalni/dni-na-talantite-sbirat-detsa-siratsi-v-burgas-388978.html", "text": "„Дни на талантите“ за деца и младежи, лишени от родителска грижа, ще се проведат днес и утре в Бургас. Сдружението „ПроБудник“ и община Бургас, с подкрепата на Български младежкия Червен кръст в града, са иницитори на празника за децата-сираци. \r\n  Младежи и девойки от центровете от семеен ти, ще участват в различни творчески ателиета и спортни състезания в района на експозиционния център \"Флора Бургас\". \r\n Проявата е финал на  проекта „Социално включване и развитие за младежите от община Бургас“, чиято цел бе да подобри възможностите за личностно и професионално развитие на младежите, настанени в резидентни услуги в региона и интегрирането и социалното им приобщаване. \r\n ", "date": "2019.04.06", "title": "Дни на талантите събират деца-сираци в Бургас"}
{"url": "https://www.standartnews.com/sport/ludogorets-izpusna-tsska-sofiya-v-razgrad-389027.html", "text": "Лудогорец и ЦСКА-София завършиха наравно 0:0 в голямото дерби от 28-ия кръг на Първа лига, играно в Разград. Двата отбора си размениха по едно полувреме, като през първото \"червените\" бяха по-добрият отбор на терена и до 17-ата минута изпуснаха три златни шанса да поведат. След почивката домакините взеха превес, но така и не успяха да преодолеят Витаутас Черниаускас. Това стори Клаудиу Кешерю в самия край, но голът беше отменен заради засада. След мача треньорът на домакините Стойчо Стоев обяви, че на почивката е бил доста критичен към футболистите си и това е дало резултат през второто полувреме. В класирането разликата между Лудогорец и ЦСКА-София продължава да е 3 точки в полза на шампионите от Разград.", "date": "2019.04.06", "title": "Лудогорец изпусна ЦСКА-София в Разград"}
{"url": "https://standartnews.com/svyat/svett-gleda-km-libiya-389030.html", "text": "Силите, лоялни на либийския военен командир Халифа Хафтар, казват, че са установили контрол върху най-голямото летище в Триполи, съобщи Асошиейтед прес и БТА. Пресслужбата на Хафтар обяви днес, че неговите войски са превзели и зоната Уади ел Рабея, южно от Триполи, след сблъсъци с вражески милиции. Летището не функционира от сраженията през 2014 г., при които бе унищожена голяма част от обекта. Засега няма коментар по темата от подкрепяното от ООН правителство, милициите, които го подкрепят, или от самата световна организация. По-рано се появи информация, че бойната авиация на международно признатото либийско правителство е нанесла днес удари срещу позиции на Либийската национална армия (ЛНА) на 80 километра южно от Триполи, предаде ТАСС, като се позова на телевизия \"Ал Джазира\". Предприетото в четвъртък настъпление от Либийската национална армия на Халифа Хафтар, която е в съюз с паралелното либийско правителство в Източна Либия, изостря борбата за властта, разцепила Либия след свалянето на Муамар Кадафи през 2011 година. Силите, верни на Хафтар, започнаха офанзива за превземането на Триполи, където е централата на международно признатото либийско правителство, допълва Дарик. Днес войските на фелдмаршал Халифа Хафтар са били атакувани от авиацията в град Гарян, превзет от ЛНА без бой в четвъртък. Използването на военновъздушните сили за защита на гражданското население беше разпоредено от министър-председателя Файез Сарадж, който заповяда да бъдат приведени в пълна бойна готовност намиращите се под негов контрол войски. ООН ще проведе планираната национална конференция за Либия въпреки нападението на Либийската национална армия на фелдмаршал Халифа Хафтар срещу Триполи, заяви специалният пратеник на генералния секретар на световната организация за Либия Гасан Саламе, цитиран от Ройтерс и Франс прес. Твърдо решени сме да проведем тази общонационална конференция за Либия от 14 до 16 април, освен ако важни обстоятелства не попречат на това, отбеляза пратеникът на ООН пред журналисти в Триполи. Генералният секретар на ООН Антониу Гутериш, който направи тази седмица посещение в Либия вчера заяви, че си тръгва от страната \"с натежало сърце и дълбоко безпокойство\". По-рано през деня Гутериш се срещна в източния град Бенгази с Хафтар. Според телевизия Ал Арабия командващият ЛНА уведомил генералния секретар на ООН, че операцията срещу Триполи ще продължи, докато тероризмът бъде победен. Хафтар отклонил предложение на Гутериш да се срещне в Женева с премиера на правителството в Триполи Файез Сарадж. Междувременно външните министри на страните от Г-7 се споразумяха да окажат натиск върху отговорните за изпълнената с насилие борба за власт в Либия, особено върху командващия либийската национална армия фелдмаршал Халифа Хафтар, заяви германският външен министър Хайко Маас, цитиран Ройтерс. \"Съгласни сме, че трябва да използваме всички възможности, които имаме на разположение, за да окажем натиск върху тези, които са отговорни за Либия, особено генерал Хафтар, така че да избегнем допълнително военно изостряне на напрежението. Всички сме съгласни\", каза той пред репортери. \"Всяка страна ще използва собствени канали\", допълни германският външен министър, като отбеляза, че Италия и Франция имат преки контакти с Либия. \"Ситуацията е много обезпокоителна и не можем да приемем допълнителна военна ескалация\", каза Маас след министерска среща. \"Маршал Халифа Хафтар трябва да се вслуша в предупрежденията от международната общност и да спре напредването си към Триполи в противен случай ще трябва да се види какво трябва да бъде направено\", каза италианският външен министър Енцо Миланези след среща на външните министри на страните от групата Г-7 във френския морски курорт Динар. \"Много ясно изразихме позицията си\", каза той. \"Надяваме се, че ще я вземе предвид. Ако не го стори, ще видим какво може да се направи\", коментира Миланези. Руският министър на външните работи Сергей Лавров призова страните в либийския конфликт да започнат диалог за преодоляване на кризата в северноафриканската държава, предаде ДПА. \"Призоваваме всички либийски страни и власти да започнат диалог без предварителни условия\", каза Лавров на съвместна пресконференция с египетския си колега Самех Хасан Шукри Селим. Лавров, който пристигна в Кайро по-рано днес на двудневно посещение в Египет, обвинява за сегашната криза отстраняване на либийския лидер Муамар Кадафи с подкрепата на НАТО. \"Не можем да обвиним никоя от страните за конфликта в тази криза, проблемът е какво направи НАТО в тази страна\", каза Лавров. Шукри от своя страна отбеляза, че военните методи не могат да решат кризата в Либия и призова за незабавен диалог.", "date": "2019.04.06", "title": "Светът гледа към Либия"}
{"url": "https://standartnews.com/regionalni/ekoaktsiya-postavya-bokluka-na-myastoto-mu-388980.html", "text": "\r\n    Екоакция ФАС OFF или \"Да поставим боклука на мястото му\" се провежда днес във Варна и още осем града в страната. Кампанията е по инициативата на варненското сдружение \"Благотворителност и спорт\". Организаторите осигуряват чували и ръкавици за еднократна употреба.  \r\n  Очаква се само в морската ни столица да се включат около 3 хил. души. Те ще почистят плажните ивици на Варна - от южния плаж до 4-та буна, включително и плажа в Аспарухово, от остатъците на небрежните пушачи. В останалите градове ще бъдат почистени паркове, градинки, зелени кътове. \r\n Материалите, от които са изработени филтрите на цигарите, са бионеразградими, припомнят инициаторите на екоакцията.  \r\n ", "date": "2019.04.06", "title": "Екоакция поставя боклука на мястото му"}
{"url": "https://standartnews.com/kultura/leo-di-kaprio-vdiga-tokio-v-el-ey-389018.html", "text": "Леонардо ди Каприо вдига Токио в Ел Ей, за да снима грандиозен филм по японската анимация „Акира“. Актьорът е чакал 10 години, за да реализира проекта и сега най-после има възможност да започне работа, похвалил се е самият той пред медии оттатък океана. От Калифорнийския филмов комитет са му отпуснали 18, 5 милиона долара чрез програмата си  „Film & TV Tax Credit 2.0“. Това ще бъде първата от 18-те ленти, които ще получат финансова подкрепа от организацията при условие, че всички те бъдат заснети на Западния бряг.  Лео е продуцент заедно с Дженифър Килоран чрез компанията си „Appian way productions“, която основа през 2004-а в тандем с Андрю Лазар. Режисьор ще бъде Тайка Уайтити („Тор: Рагнарок“). Снимките започват през лятото и ще продължат 71 дни. Независимо от локацията, действието ще се развива в Токио през годината 2060-а. Оригиналната рисувана научна фантастика „Акира“, която излезе през 1988-а, е доста зловеща. В нея се разказва как местното правителство пуска атомна бомба в града, след като се провалят експерименти с деца. Дали самият Лео ще играе някоя от главните роли, все още не е ясно. Със сигурност преди това ще го видим в „Имало едно време в Холивуд“ на Тарантино, където очакваме да бъде в супер дует с Брад Пит.", "date": "2019.04.06", "title": "Лео ди Каприо вдига Токио в Ел Ей"}
{"url": "https://standartnews.com/biznes/uvelichavat-se-zhalbite-ot-vzdushnite-prevozvachi-u-nas-388986.html", "text": "От малко под 200 през 2014 г. през последните две години жалбите на авиопътниците са почти 400. За петте години това е двоен ръст като тенденцията е трайна. Този извод направиха от Европейския потребителски център. Всяка четвърта жалба до центъра е свързана с правата на пътниците със самолет - най-вече отменени или закъснели полети, забавен или загубен багаж, отказан достъп на борда, повреден багаж. Напоследък има проблеми и със самите резервации. Затова очакваме от авиокомпаниите да са по-ангажирани с правата на пътниците, с техните условия, коментира за БТА Игнат Арсенов, директор на Европейския потребителски център (ЕПЦ). \"Процентът и броят на жалбите, свързани с този сектор, остават във времето стабилни, т. е. пътниците срещат проблем с това. Знаем, че според европейското законодателство авиопътниците са най-добре защитените в света, но не винаги на практика се случва тази защита да се приложи и още по-лошо - самите пътници не знаят какво трябва да направят и често не ангажират своята защита и не получават необходимото обезщетение\", казва още Арсенов. Според него безусловно пътниците имат права, но те трябва да се спазват както от авиокомпании, така и от самите пътниците, които следва да са информирани. Авиокомпаниите също имат някои тактики като бавене, което обезкуражава потребителите, а много малко от тях подават жалби до съда, коментира още Игнат Арсенов. По думите му европейските пътници са едни от най-добре защитените в света при пътуване със самолет, но не винаги се възползват от правата си. Експертът препоръчва дори понякога да имат съмнения в правотата си, пътниците да подадат жалба. Директорът на ЕПЦ информира, че през настоящата година институцията предвижда кампания за запознаване с правата на пътниците с авиотранспорт. Очакванията на Европейския потребителски център са авиокомпаниите да бъдат по-ангажирани с правата на пътниците и да отговарят на техните жалби. Арсенов посочи, че при подадена жалба авиокомпанията е длъжна да отговори в рамките на шест седмици. Статистиката показва, че най-голям брой от оплакванията в сектор въздушен превоз са свързани със закъснели полети - 41 на сто, и с отменени полети - 19 на сто, уточни Арсенов. Той допълни, че ЕПЦ периодично организира кампании по летища, за да информира на място пътниците какво могат да направят, ако самолетът има закъснение или багажът им е загубен. На сайта на ЕПЦ има и безплатен калкулатор, чрез който потребителите сами могат да проверят дали имат право на обезщетение при проблемен полет. Общо 22 на сто от случаите на мрежата от 30 Европейски потребителски центъра (ECC-Net) през 2016-2018 г. са свързани с проблеми във въздушния транспорт, като най-често проблемите са забавени или отменени полети, сочат данни на Генералната дирекция \"Мобилност и транспорт\" към Европейската комисия. Европейското законодателство се прилага, ако полетът ви заминава от държава-член на ЕС, Исландия или Норвегия, или ако полетът ви пристига в една от тези държави с авиопревозвач, регистриран в тях, уточняват от ЕПЦ. Какви са основните права на пътниците? В случаите на големи закъснения имате право да ви бъде възстановена стойността на билета, ако закъснението е повече от пет часа, но само ако решите да не продължите пътуването си, съветват експертите. Имате право на грижи, ако закъснението е: два или повече часа за полети до 1500 км; три или повече часа за по-дълги полети в ЕС или полети между 1500 и 3500 км; четири или повече часа за полети над 3500 км извън ЕС. При анулиран полет имате право на парично обезщетение между 125 евро и 600 евро, освен ако не сте били информирани за анулирането 14 дни предварително, или ако ви е предложено премаршрутиране с часове, близки до първоначалните, или ако авиопревозвачът може да докаже, че анулирането се дължи на извънредни обстоятелства. При отказан достъп на борда авиопревозвачът трябва да ви изплати обезщетение между 125 евро и 600 евро в зависимост от разстоянието на полета и продължителността на закъснението. В зависимост от обстоятелствата, ако вашият полет е отменен или закъснял, или ако ви е отказан достъп на борда, вие може да имате право на грижи (храна и напитки, телефонно обаждане и нощувка, ако е необходимо). В случай на отказан достъп на борда или анулиране на полета може да ви предложат да продължите пътуването си или да ви бъде възстановена стойността на билета. Ако багажът на пътника е изгубен, повреден или забавен, той има право на парично обезщетение от авиокомпанията в размер до 1200 евро. Въпреки това, превозвачът не носи отговорност, ако е взел всички разумни мерки за избягването на вредите или ако е било невъзможно да се вземат такива мерки, предупреждават от ЕПЦ. За повреден багаж пътникът трябва да подаде жалба до авиокомпанията в срок от седем дни от получаване на багажа, а за забавено получаване на багаж този срок е 21 дни от датата, на която е трябвало да пристигне.", "date": "2019.04.06", "title": "Увеличават се жалбите от въздушните превозвачи"}
{"url": "https://www.standartnews.com/lifestyle/kheyli-bolduin-stana-litseto-na-levis-388998.html", "text": "Хейли Болдуин стана новото лице на „Левис“. Моделката засне рекламна фотосесия по случая, в която позира с новата си колекция от дънки. 22-годишната съпруга на Джъстин Бийбър заяви, че лесно взела решението да се съюзи с марката, тъй като тя носи дрехите й, от както се помни. „Откраднах си един чифт дънки от баща ми като малка и все още ги нося. Карат ме да се чувствам автентично“, сподели Болдуин. Партньорството между моделката и бренда се случва в деня, в който сините дънки бяха патентовани преди 146 години. От „Левис“ също отправиха мили думи към Хейли и заявиха, че тя е истински фен на марката, с който те са изключително щастливи да работят.", "date": "2019.04.06", "title": "Хейли Болдуин стана лицето на Левис"}
{"url": "https://standartnews.com/mneniya/aleksandrov-zhiveem-v-stranata-na-bednite-khora-389025.html", "text": "Българският избирател не е конкретен, има различни виждания. Към два различни морала се разделят. Цялата кампания на ГЕРБ ще е изградена на това, че в България има хора, които са взели живота си в ръце. Това, което ни предлага тяхната листа, е да мислим за едно общо бъдеще в контекста на Европа. Кампанията на БСП адресира губещата част от България, която вечно се чувства прецакана. Това каза в предаването \"Офанзива с Любо Огнянов” по Канал 3 социалният антрополог Харалан Александров.  \r\nВ личния живот, смятането на цената на квадратен метър, напълно отмята проблемите на България. Част от коментарите по повод на оставката на Цветан Цветанов, бяха, че си тръгва от парламента, а защо не си тръгва от апартамента и това е много опасно. Това не помага на нашата общност да си решим проблемите, които имаме. Елена Йончева има имидж, че постоянно се хвърля в битки и това е добре, ако кампанията се конструира като война. Мария Габриел от друга страна е приета като красивото лице, каза още той.  \r\nНие живеем в страната на бедните хора, които търкат билетчета и смятаме, че успехът е въпрос на късмет. Не можем да преброим хората, които искат да вземат на богатите апартаментите, но можем да преброим колко търкат по билетче на ден. Българите са завистливи и искат да накажат всички и всичко. Тези хора няма да харесат интелигентното говорене на европейските хора, затова няма да харесат и листата на ГЕРБ. Техният гняв и недеволство от живота се превръща в епицентър на този политически ураган. Ако не бяха такива, скандалът с апартаментите изобщо няма да бъде скандал. Хората, които си имат апартаменти, казват, че е неприятно, но до там, категоричен беше Харалан Александров.", "date": "2019.04.06", "title": "Александров: Живеем в страната на бедните хора"}
{"url": "https://www.standartnews.com/sport/slaviya-ne-zagubi-v-plovdiv-388963.html", "text": "Локомотив (Пловдив) и Славия завършиха 1:1 в мач от група \"Б\" на втората осмица в Първа лига, 28-ми кръг. Домакините поведоха в резултата още в 19-ата секунда чрез Ален Ожболт, а Димитър Велковски изравни в 65-ата минута след техничен удар от фаул. Така интригата между двата отбора в борбата за първото място се запази, след като Локомотив е лидер с 37 точки, а \"белите\" имат актив от 35.", "date": "2019.04.06", "title": "Славия не загуби в Пловдив"}
{"url": "https://www.standartnews.com/sport/standart-s-medal-ot-drzhavnoto-po-ski-za-zhurnalisti-389002.html", "text": "Бронзов медал от 55-тото Държавно първенство по ски за журналисти в Боровец спечели днес стортният редактор от \"Стандарт\" Пламен Вълков. Състезанието се проведе на писта „Ястребец 3“ в ски-център „Ястребец“ на първия български планински курорт. Традиционната надпревара  гигантски слалом започна в 10:00 сутринта и бе в два манша, а участие взеха 25 български журналисти от 20 медии. Те се състезаваха в три възрастови групи при мъжете и жените. Трасето бе наредено от легендарния български състезател  и треньор на националния отбор на България от близкото минало и настоящ изпълнителен директор на „Бороспорт“, Георги Кочов. Отлично подготвената писта даде възможност състезателите да дадат максимума от себе си и в двата манша. Награждаването на призьорите се проведе пред информационния център на „Бороспорт“ в Хотел Рила. Медали и награди от SLS-Rossignol имаше за всички призьори. Първенството бе организирано от Бороспорт и Българския Ски клуб на журналистите, с подкрепата на Евроинс и Solytron. Наградите на призьорите връчиха Георги Кочов и Василия Константинова, изпълнители директори на Бороспорт и Пламен Вълков, главен секретар на Ски клуба на журналистите. След награждаването организаторите и участниците се събраха на коктейл в лобито на Хотел „Рила“, за да обсъдят отличните резултати от първенството. Първенството се състоя ден преди официалното закриване на зимен сезон 2018/2019 в Боровец. На 7 април (неделя) курортът ще закрие един от най-успешните си зимни сезони със символично спускане на инструкторите от ски-училище \"Бороспорт\" и някои от най-известните байк състезатели.  Призьори в отделните категории на 55-то Държавно първенство по ски за журналисти:", "date": "2019.04.06", "title": "\"Стандарт\" с медал от държавното по ски за журналисти"}
{"url": "https://www.standartnews.com/sport/simeonova-vze-titlata-v-sportnoto-khodene-389004.html", "text": "Националката по лека атлетика Радосвета Симеонова (СКЛА \"Добруджа-99, Добрич на снимката) спечели титлата при жените от държавното първенство по спортно ходене (20 км) в Добрич. При мъжете шампион също на 20 км е Николай Минков (СКЛА Добруджа Добрич). Участие в първенството организирано от БФЛА и СКЛА \"Добруджа - 99 взеха 90-а атлети от 17 клубове в България. Всички резултати може да намерите на сайта www.bfla.org.", "date": "2019.04.06", "title": "Симеонова взе титлата в спортното ходене"}
{"url": "https://standartnews.com/sport/standart-s-medal-ot-drzhavnoto-po-ski-za-zhurnalisti-389002.html", "text": "Бронзов медал от 55-тото Държавно първенство по ски за журналисти в Боровец спечели днес стортният редактор от \"Стандарт\" Пламен Вълков. Състезанието се проведе на писта „Ястребец 3“ в ски-център „Ястребец“ на първия български планински курорт. Традиционната надпревара  гигантски слалом започна в 10:00 сутринта и бе в два манша, а участие взеха 25 български журналисти от 20 медии. Те се състезаваха в три възрастови групи при мъжете и жените. Трасето бе наредено от легендарния български състезател  и треньор на националния отбор на България от близкото минало и настоящ изпълнителен директор на „Бороспорт“, Георги Кочов. Отлично подготвената писта даде възможност състезателите да дадат максимума от себе си и в двата манша. Награждаването на призьорите се проведе пред информационния център на „Бороспорт“ в Хотел Рила. Медали и награди от SLS-Rossignol имаше за всички призьори. Първенството бе организирано от Бороспорт и Българския Ски клуб на журналистите, с подкрепата на Евроинс и Solytron. Наградите на призьорите връчиха Георги Кочов и Василия Константинова, изпълнители директори на Бороспорт и Пламен Вълков, главен секретар на Ски клуба на журналистите. След награждаването организаторите и участниците се събраха на коктейл в лобито на Хотел „Рила“, за да обсъдят отличните резултати от първенството. Първенството се състоя ден преди официалното закриване на зимен сезон 2018/2019 в Боровец. На 7 април (неделя) курортът ще закрие един от най-успешните си зимни сезони със символично спускане на инструкторите от ски-училище \"Бороспорт\" и някои от най-известните байк състезатели.  Призьори в отделните категории на 55-то Държавно първенство по ски за журналисти:", "date": "2019.04.06", "title": "\"Стандарт\" с медал от държавното по ски за журналисти"}
{"url": "https://standartnews.com/regionalni/frankofonski-fest-sbira-mladi-teatrali-v-stara-zagora-389013.html", "text": "\r\n    Международният франкофонски фестивал отново ще събере в Стара Загора млади театрали от 14 до 19 г., които изучават френски език в езикови или общообразователни училища в страната. 26-тото издание ще се проведе от 11 до 14 април  на  сцената на Старозагорския куклен театър. За втора година фестивалът е  част от международната мрежа на Фестивалите за франкофонски ученически театър - \"10 от 10\", припомнят организаторите от Асоциацията на преподавателите по  френски език в България /АПФБ/ и Алианс Франсез в Стара Загора. От основането на фестивала през 1993  неизменно те имат подкрепата на  Френския институт в България.  \r\n В конкурсната програма ще участват 8 български състава и една трупа от  Тунис. Трите най-добри спектакъла ще получат Златна, Сребърна и Бронзова Маска. Награди са предвидени за  най- добър актьор и най-добра актриса, за млада надежда, за най- добро владеене езика на Молиер. Специална награда връчва и община Стара Загора.  \r\n  В извънконкурсната програма ще се представат миналогдишните носители на Златната маска - трупата на 9-та френска езикова гимназия „Алфонс Дьо Ламартин“от  София и гостите от гимназия „Луи Жуве“   от паржикото предградие  Таверни.  \r\n  \r\n ", "date": "2019.04.06", "title": "Франкофонски  фест събира млади театрали в Стара Загора"}
{"url": "https://standartnews.com/sport/slaviya-ne-zagubi-v-plovdiv-388963.html", "text": "Локомотив (Пловдив) и Славия завършиха 1:1 в мач от група \"Б\" на втората осмица в Първа лига, 28-ми кръг. Домакините поведоха в резултата още в 19-ата секунда чрез Ален Ожболт, а Димитър Велковски изравни в 65-ата минута след техничен удар от фаул. Така интригата между двата отбора в борбата за първото място се запази, след като Локомотив е лидер с 37 точки, а \"белите\" имат актив от 35.", "date": "2019.04.06", "title": "Славия не загуби в Пловдив"}
{"url": "https://standartnews.com/biznes/boing-sviva-proizvodstvoto-na-model-737-388974.html", "text": "Компанията Боинг временно намалява производството на модела 737, след катастрофите с два такива самолета в Етиопия и Индонезия. От средата на април ще се произвеждат по 42 вместо по 52 машини месечно. Решението е в отговор на спада в поръчките за този модел, който допреди катастрофите беше най- продаваният на Боинг. В момента всички машини от този тип са приземени заради съмнения, че е възможно някои от системите за контрол върху самолета да са причината за двете катастрофи. Предварителният доклад за причините за катастрофата в Етиопия, при която загинаха 157 души, сочи, че пилотите многократно са опитали да изключат система за стабилизиране, която предизвиква насочване носа на машината надолу.", "date": "2019.04.06", "title": "Боинг свива производството на модел 737"}
{"url": "https://www.standartnews.com/sport/livrpul-obrna-sautkhemptn-ot-01-389007.html", "text": "Ливърпул обърна Саутхямптън с 3:1 на \"Сейнт Мерис\" и отново се върна на върха в класирането в английското футболно първенство. Успехът бе четвърти поред за тима воден от Юрген Клоп и с него вече те имат 82 точки и са с 2 повече от защитаващия титлата си Манчестър Сити, който обаче е с мач по-малко. Саутхемптън откри резултата в 9-ата минута с гол на Шейн Лонг. Ливърпул се съвзе и изравни в 36-ата с попадение на Наби Кейта, за който това бе първи гол за Ливърпул. В 80-ата минута \"червените\" направиха перфектна контра при която Мохамед Салах вкара за 2:1 от границата на пеналта. Попадението бе под №50 за Салах във Висшата лига с екипа на Ливърпул в неговия 69-и мач. Така той подобри постижението на Фернандо Торес, който се нуждаеше от три срещи повече, за да достигне тази граница. В 86-ата минута резервата Хендерсън вкара за крайното 3:1.", "date": "2019.04.06", "title": "Ливърпул обърна Саутхемптън от 0:1"}
{"url": "https://www.standartnews.com/sport/bala-may-shche-napuska-etr-ot-lyatoto-389005.html", "text": "Треньорът на футболния Етър (Велико Търново) Красимир Балъков намекна, че може да напусне клуба след края на сезона. Бронзовият медалист с националите от САЩ 94 разкри, че със сигурност няма да бъде повече главен мениджър на \"виолетовите\", а ако остане на стадион \"Ивайло\", той ще заема поста единствено на наставник на представителния отбор. \r\n\"Моето решение е от следващата година да не поемам тези функции \"две в едно\" - мениджър на клуба и треньор. Съобщил съм това мое решение на Управителния съвет, коментирали сме го и сме на мнение, че това е ненужно в сегашното състояние на клуба и не носи никакъв ефект. Опитал съм по всякакви начини да докарам средства. Строшил съм енергия, време и всичко, но всъщност ефектът е много малък. Затова няма да бъда главен мениджър\", каза Балъков пред медиите. \r\n\"Говорили сме с ръководството. Има много неща, които трябва да се коригират и да се поправят, за да остана в Етър, разбира се, ако не получа предложение от някой голям клуб. За това сме се разбрали. Така че, времето до края на първенството ще покаже дали ще остана и като треньор\", допълни героят от САЩ' 94. Бившият национал поиска държавата да помогне повече на Етър. Той призова и Община Велико Търново да осигури по-голямо финансиране на местния футбол и допълни, че е инвестирал над 150 хиляди лева лични средства в Етър. фото БГНЕС", "date": "2019.04.06", "title": "Балъков май ще напуска Етър от лятото"}
{"url": "https://standartnews.com/biznes/priyatel-na-trmp-stana-prezident-na-svetovnata-banka-388981.html", "text": "Избраха Дейвид Малпас, бивш високопоставен служител в Министерството на финансите и приближен на американския президент Доналд Тръм, за президент на Световната банка. Той ще поеме поста от българката Кристалина Георгиева, която временно заемаше длъжността. Изборът на Малпас от борда на директорите на финансовата институция беше предшестван от „открит и прозрачен“ процес на номинации, по времена който държавите-членки на организацията предложиха своите кандидатури, посочи в изявление банката. Анализатори обаче изтъкнаха, че след основаването на Световната банка след Втората световна война, всичките ѝ президенти са американци, което е неписано правило, гарантиращо, че европеец ще заеме ръководния пост в сестринската институция – Международния валутен фонд. Изборът на нов ръководител на банката идва само седмица преди съвместното пролетно заседание на двете финансови институции. Малпас беше единственият кандидат за поста и номинацията му от страна на Тръмп през февруари предизвика опасения, че той – като отявлен критик на банката, ще омаловажи мисията на институцията. 63-годишният финансист, който беше заместник-министър на финансите по международните въпроси на САЩ, неведнъж е заявявал, че заемодателските практики на Световната банка са „корумпирани и неефективни“ и се е оплаквал, че институцията е твърде щедра към Китай. През последните месеци обаче Малпас смекчи тона, като заяви, че е отдаден на мисията на банката да изкорени бедността и че реформите, започнали миналата година, кореспондират с много от отправените от него критики. През последните години някои от развиващите се страни отправиха директни предизвикателство към Световната банка и Международния валутен фонд, настоявайки за по-открит процес, базиран на заслуги. От банката бяха принудени да обявят публично, че са разбрали посланието и процесът по избиране на нов президент е открит и честен. Но малкото неамерикански кандидати през последните години не получиха достатъчно подкрепа от големите акционери на финансовата институция. Мнозина, включително бивши водещи финансисти от Финансовото министерство на САЩ и от двете политически партии, остро са критикували Малпас и неговата квалификация, изтъквайки провала му да предвиди глобалната финансова криза по времето, когато е бил начело на фалиралата инвестиционна банка „Беър Стърнс“.", "date": "2019.04.06", "title": "Приятел на Тръмп стана шеф на Световната банка"}
{"url": "https://standartnews.com/kultura/film-za-doayena-na-blgarskoto-administrativno-pravo-388990.html", "text": "Завършва монтажът и до дни ще бъде представен нов филм от поредицата за бележитите български юристи. Историята проследява житейския път и творчеството на доайена на административното право и процес в България. Проф. д-р Кино Лазаров (1933г. – 2017г.) е известен не само в средите на поколения юристи, повечето от които са били негови студенти и докторанти. Името му е добре познато и на дългогодишните читатели на вестник „Стършел”. Автор е на запомнящи се епиграми, първите от които са създавани в още през шейсетте години, а и днес звучат изключително съвременно. Нека само да сравним:      Филмът „Епиграмите на Темида” представя един богат и интересен живот на юрист от Института за правни науки при БАН, работил под научното ръководство на акад. Петко Стайнов. Професор Кино Лазаров е бил съдия в Плевенския районен съд, след това  завършва редовна докторантура по административно право и административен процес в Института за правни науки при БАН. Бил е и дългогодишен преподавател в ЮФ на СУ „Св. Климент Охридски“, в Бургаския свободен университет и в ПУ „Паисий Хилендарски“. Има редица специализации във Франция. Автор е на над сто научни труда – монографии, учебници, студии и статии. Негови научни съчинения са публикувани във Франция, Германия, Русия, Полша, Чехия и Словакия. Бил е член на три консултативни съвета по законодателството към Народното събрание. Един от членовете на комисията по изготвяне на Конституцията. Участвал е в създаването на редица законопроекти. Професорът председателства комисиите за изготвяне на Административно-процесуалния кодекс и на Административно-наказателен кодекс. Носител е на ордена „Кирил и Методий“ I степен. През 2005 година е отличен като с наградата „Народен будител”. Почетен граждани на град Долни Дъбник.   Във филма са запечатани за поколенията усилията на професор Лазаров, за възстановяване на административното право  на българските граждани да се възползват от общата клауза за обжалване на всички актове на администрацията от горе до долу. Той има щастието да види осъществени и приложени голяма част от научните си трудове. За него проф. Снежана Начева казва: „Той преведе на езика на поезията много общочовешки неща, които съществуват в правото и трябва да отразяват хуманитарното начало на законите. Проф. Лазаров се стараеше колкото се може да очовечи закона и да дава сметка, че той се прави за хора и те трябва да бъдат пощадени” Лентата дава отговор на въпроса, как може с еднаква лекота да се пише и да се издават теми в тясно правната проблематика, с участие в писането на член 120 от Конституцията и в същото време да бъдеш автор на редица лирични и сатирични стихосбирки. Екипът на филма „Епиграмите на Темида”  е познат на телевизионната публика с предишния си художествен филм за живота и делото проф. Живко Сталев – „Патриархът на правото“. Лентата е по идея на Васил Чобанов, Сценаристи на филма са Ани Мельова и Васил Чобанов. Режисьор е Ани Мельова.Оператор е Георги Маринов – Гопето. Продуцент на филма е Владимир Танев. Продукцията е дело на Травъл Медиа Груп. Премиерата на филма ще бъде на 15-ти април от 17.00 часа в Културен център G8, ул. Уилям Гладстон, № 8. Лентата ще бъде излъчена скоро по БНТ1.  ", "date": "2019.04.06", "title": "Филм за доайена на административното ни право"}
{"url": "https://www.standartnews.com/sport/lotar-mateus-spira-s-trenorstvoto-389008.html", "text": "Световният шампион, като футболист с Германия от Мондиал 90 Лотар Матеус обяви края на треньорската си кариера. 58-годишният бивш германски национал направи това в интервю за в. „Нойе Оснабрюкер Цайтунг“. \r\n„Приключих с треньорството“, обяви Матеус, чиято последна месторабота начело на отбор бяха именно българските национали в периода 2010-11 г. \r\n„Като треньор имах интересна кариера, но не така успешна като тази, която имах като футболист. Жалко е, че не получих шанс да водя отбор в Германия, но това не ме разстройва. Имах пет-шест оферти, но някои отказах, а други просто не ми харесаха“, обясни Лотар Матеус. \r\nВсичките му треньорски назначения са били извън родината си. Освен българските национали е водил Рапид (Виена), Партизан, националния тим на Унгария, Атлетико Паранаензе, Ред Бул Залцбург и Макаби Нетаня. \r\n„В момента имам доста интересни задачи и всички те са свързани с футбола“, допълни световният и европейски шампион с Германия. \r\nЛотар Матеус е международен посланик на Байерн и Бундеслигата, а освен това е сред анализаторите на немската спортна телевизия „Скай“.", "date": "2019.04.06", "title": "Лотар Матеус спира с треньорството"}
{"url": "https://www.standartnews.com/sport/frenski-uchenitsi-s-interes-km-sofiya-evropeyska-stolitsa-na-sporta-389009.html", "text": "Френски ученици с интерес към „София – евростолица на спорта“ \r\nГрупа от 28 френски ученици посетиха днес Информационния център на \r\n„София – европейска столица на спорта“. Тяхната визита бе уговорена \r\nпредварително като част от престоя им в България по програма за \r\nопознаване на европейските ценности и мултинационалните култури. \r\nУчениците бяха приети в Инфоцентъра от медийния координатор Тодор \r\nШабански, който ги запозна с дейността по инициатива „София – европейска \r\nстолица на спорта“. В богато илюстрирана с фотоси мултимедийна \r\nПрезентация бяха показани основните приоритети и активности на \r\nФондацията през последните 4 години. Младежите проявиха силен интерес \r\nкъм работата на Столична община в областта на спорта за всички, както и \r\nв областта на организиране на фестивали и състезателни форуми в градска \r\nсреда. \r\nОсобено внимание в последвалата едночасова дискусия бе отделено на \r\nнабиращите напоследък все по-голяма популярност „Ърбан (градски) \r\nспортове“. Гостите бяха приятно изненадани от факта, че през септември \r\n„София – европейска столица на спорта“ ще организира голям спортен \r\nпразник под мотото „София Ърбан зона спорт 2019“ с участието на над 400 \r\nсъстезатели от 12 държави. Ърбан спортовете са хит сред младите и \r\nнавлизат много мощно в официалната олимпийска програма. На Игрите в \r\nТокио следващата година ще бъда определени шампиони в скейтборда, карате \r\nи скално катерене. \r\nВ края на визитата младежите изгледаха последния видеоклип, събрал \r\nесенцията от събития, организирани през последните години по програма \r\n„София – европейска столица на спорта. Всеки от гостите си тръгна от \r\nИнфоцентъра с малък подарък за спомен и с благодарност за топлия прием и \r\nза получената богата информация за дейността по инициативата. Специални \r\nблагодарности за гостоприемството към Столична община и лично към кмета \r\nЙорданка Фандъкова отправи ръководителят на групата г-жица Аурелия Хаюн. \r\nФренските младежи отпътуват тази вечер след тридневното си посещение в \r\nБългария.", "date": "2019.04.06", "title": "Френски ученици с интерес към \"София - евростолица на спорта"}
{"url": "https://standartnews.com/kultura/oshche-promeni-za-sledvashchiya-otryad-samoubiytsi-388991.html", "text": "Още промени бяха потвърдени по следващия „Отряд самоубийци“. Продуцентът на „Шазам“ заяви, че бъдещата лента няма да е продължение на оригиналната от 2016-а. Вместо това просто ще бъде нов филм от комиксовата киновселена на DC  на „Warner Bros“ и ще се казва „Отрядът самоубийци“. Стана ясно и че Джей Кортни и Виола Дейвис ще се завърнат като Капитан Бумеранг и Аманда Уолър. Както знаем, Идрис Елба бе нает да замени Уил Смит в ролята на Дедшот от първия филм, но сега бе съобщено, че няма да се случи. Вместо това, англичанинът ще играе нов персонаж, който за момента остава тайна. Продуцентите и режисьорът Джеймс Гън взели решението, тъй като сметнали, че първоначалният им план би бил неуважителен към Смит. По този начин врата остава отворена за евентуално завръщане на американеца и героя му в бъдещи филми. Уил не успя да се въплъти в Дедшот повторно, тъй като графикът му се натовари заради снимките на следващия „Лоши момчета“, така че остава вероятността той да изяви желание да участва отново в комиксовата киновселена. Очаква се снимките за „Отрядът самоубийци“ да започнат през есента.", "date": "2019.04.06", "title": "Още промени за следващия „Отряд самоубийци“"}
{"url": "https://www.standartnews.com/sport/ludogorets-priema-tsska-sofiya-v-derbito-na-prva-liga-389020.html", "text": "Лудогорец посреща ЦСКА в ключов сблъсък за титлата в Първа лига днес от 17,15 часа. Лидерите в шампионата се изправят един срещу друг в Разград, като шампионите имат преднина от три точки пред „червените” от София. При успех на разградчани днес, везните ще бъдат наклонени много сериозно в тяхна полза, докато победа за тима на Любослав Пенев ще завърже изключително много интригата за титлата. Само преди три дни Лудогорец и ЦСКА отново играха, но този път в четвъртфинален мач за Купата на България, който бе спечелен от „армейците” с 1:0. Диема Спорт ще излъчи дербито пряко.", "date": "2019.04.06", "title": "Лудогорец приема ЦСКА-София в дербито на Първа лига"}
{"url": "https://standartnews.com/svyat/ochakvat-se-vzmozhni-problemi-s-gps-v-tsyal-svyat-388971.html", "text": "Проблеми с GPS системите по целия свят са възможни в събота. Причината – броячът на седмиците във всички по-стари GPS устройства ще се занули. Според експерти това няма да блокира работата им, нито способността им да определят локацията. Възможни са обаче различни грешки във всички системи, които разчитат на GPS информация. При по-старите модели зануляването се случва на всеки 1024 седмици, като последното такова беше през 1999 г. Производителите съобщават, че въпросните стари модели в световен мащаб са незначителен брой и призовават потребителите да актуализират софтуера им, за да избегнат евентуални проблеми.", "date": "2019.04.06", "title": "Очакват се възможни проблеми с GPS в цял свят"}
{"url": "https://standartnews.com/kultura/12-000-aplodirat-slavcho-peev-v-gabrovo-389015.html", "text": "12 000 аплодират Светослав Пеев и цялата блестяща компания от „Римска баня“ през 1988-а на стадиона в Габрово. „Играхме спектакъла 800 пъти. В Античния в Пловдив 3000 ни гледаха с билети, а десетки се бяха накачулили по дърветата и покривите наоколо. Тогава за пореден път се убедих, че Станислав Стратиев се грижи за нас от небето. Защото в 7 вечерта се изсипа страшна градушка и се чуха приказки да отменяме представлението, но само час по-късно дъждът беше спрял, всичко беше изсъхнало и успехът ни беше огромен“, разказвал е актьорът, който тези дни празнува 80. 50 - че и повече от тях - Славчо посвещава на Сатирата. Малко преди да избухне домораслата ни, така наречена „нежна революция“, той дори е директор, докато Станислав Стратиев, един от най-близките му и непрежалими и до днес приятели, е художествен ръководител на трупата. Но двамата са доста неудобни заради „острите“ пиеси в афиша, и са разжалвани „отгоре“. Славчо не може да го понесе, получава изключително тежък кръвоизлив на язвата и след 8-часова операция лежи 19 дни в реанимацията. „През 1976-а един случайно срещнат испанец ми гледа на ръка и ме предупреди, че след 11-12 години ще попадна в критична ситуация, но линията на живота ми продължава. Но кой да ти помни подобни предсказания – едва след като излязох от болницата, си спомних за думите му. Наистина бях на косъм. Видях онази невероятно грозна жена, която нямаше нищо общо с Джесика Ланг в „Ах, този джаз“, иронизира Пеев образа на Смъртта.  \r\nЗнаците за Славчо, в чието ДНК са закодирани  български, македонски и румънски гени,   започват още от юношеските му години. Като наследник на трикратен балкански шампион по лека атлетика, бъдещият ас на смеха и драмата се отдава на спорта – той е от многообещаващите юноши национали в баскетбола, дори става капитан на отбора. Другата му страст обаче е рисуването. „Справях се доста добре с четката и бях сигурен, че ще кандидатствам в Художествената академия“, връща лентата той. Но когато влиза в казармата, вместо в обещаната му спортна рота в София, се оказва в Русе, където хал хабер си нямат от неговите шампионски мераци. Но тъй като няма случайни случайности, Славчо започва да помага на художника в Дома на народната армия, който прави и декори за театъра. Докато една прекрасна вечер се оказва, че се търси младо момче, което да спаси представлението, замествайки актьорче с десетина реплики. И точно Пеев е „под ръка“. От там нататък колебанията отпадат – опиумът от сцената влиза в сетивата на Славчо и той с бодра крачка се отправя към ВИТИЗ. „Имах гениални учители – Боян Дановски, Желчо Мандаджиев, Методи Андонов. Най-важното е да общуваш с умни хора“, категоричен е той. Между умните е и Радой Ралин. Славчо и верният му авер Климент Денчев не само са най-големите апологети на епиграмите, излизащи под перото на култовия ироник, но и най-ревностните им изпълнители. Климбо и Радой са нещо като кумове. На първата сватба на Пеев, който се жени три пъти. „Двамата ми бяха свидетели, макар че бракът беше разтрогнат след седмица като „неконсумиран“, връщал е лентата неостаряващият чаровник. Втората му съпруга е балерина – страхотна мадама, която обаче един слънчев ден му оставя тримесечният им син Пепи в Сатирата и хуква по ангажименти. Славчо го отглежда с помощта на майка си. Малко преди да запише детето в първи клас, заминава за Световното изложение в Монреал, където с Кольо Анастасов правят скечове в нашенския павилион. Климент Денчев, който вече се е спасил от социализма в родината, го моли със сълзи на очи да остане в Канада – те са супер близки, а Климбо е убеден, че талантлив човек като Славчо няма да гладува в Страната на кленовия лист. Но Пеев – също с треперещ от емоции глас – му отказва: не може да зареже Пепи в София. „Само заради него се върнах в България“, бил е откровен Славчо, който в онази епоха печели и делото за попечителство над детето. Всъщност той е от малкото бащи през соца, които са успели в тази толкова сложна ситуация. Целият театър е готов да свидетелства, че Пеев е перфектният родител. Третата му съпруга е актрисата Светла Дионисиева, която натрупа повече червени точки като шеф на културния ни център в Лондон. Славчо се шегува, че за някогашната си среща с нея трябва да благодари на едно магаре. Той шофира из България, когато въпросното животно се изпречва пред автомобила му. Пеев за известно време остава без МПС и се налага да се вози в трамвая. Из дебрите на градския транспорт Съдбата пресича пътя му с този на младата и красива дама, която след време му ражда прекрасната дъщеря Йоанна. Отношенията между Светла и Славчо през годините са като в пиеса от английските майстори на неочакваните психологически обрати – ту се разделят, ту се събират. Но в крайна сметка, каквото и да се случва, си остават добри приятели. Славчо Пеев и историята засега мълчат какви са били сантименталните му приключения, докато той работи в Никозия. „Никога не съм изневерявал на децата си и на Локомотив“, лаконичен е Пеев по темата. Да се развихри в „Театро сатироко“ в Кипър го навива друг стар боен другар – композиторът Юрий Ступел, който отдавна живее на острова на Афродита. А Славчо решава да приеме, защото през първите години на новия век никак не е доволен от случващото се в Сатирата – човешки хаос, творческа суматоха, евтинджоси в репертоара.  Мара Малеева спасява „Римска баня“ След като войските на Варшавския договор потушават Пражката пролет през 1968-а, родните театрали губят свободата, спечелена покрай имитираната новодемокрация, прокламирана от Москва.  По сцените се въртят най-вече руски класики и съветски пиеси. През 1974-а Станислав Стратиев пише „Римска баня“, представяйки си Славчо Пеев в образа на Иван Антонов -  главният герой, който се превръща в жертва на абсурдни човеци и ситуации, които са типични за България. Станко и Нейчо Попов, който ще поставя пиесата, се затварят за три месеца в хижа на Витоша, за да доизкусурят и най-малкия детайл. Още преди премиерата обаче из „Раковска“ се носят слухове, че постановката няма да изкара дълго, тъй като стреля директно в БГ идиотщините. „След петото представление започнахме да се притесняваме – Тодор Живков все още не беше дошъл да гледа, което не вещаеше нищо добро. Той гледаше всичко и благословията му беше задължителна“, разказва Славчо. Живков все пак на „Римска баня“ в компанията на съпругата си. Именно Мара Малеева спасява спектакъла. Когато след финалните аплаузи всички слизат в прочутия Клуб на Сатирата, тя, усещайки, че съпругът й се колебае как да реагира, му подхвърля: „Тодоре, ти толкова много се смя...“. Така Станислав Стратиев получава бойното си кръщение на драматург, който може да назовава фактите от българския модел едно към едно. Успехът му е титаничен. Другият му тотален хит, „Сако от велур“, е поставян в 76 страни.  „Станко виждаше в бъдещето. Той знаеше какво ще стане в България и ставаше все по-мрачен“, споделял е Славчо. „Римска баня“ все пак беше свалена от афиша на Сатирата – заради доноси малко преди 10 ноември. Славчо Пеев направи своя версия преди повече от десет сезона. На нея през 2014-а пък посегна Здравко Митков – един от началниците на Сатирата, по време на чието шефство в храма на смешниците имаше доста тъжни събития.  Тогава се говореше, че той е посякъл  заглавията на всички артисти, които подкрепят  Калин Сърменов – и.д. директор до конкурса. „Трудно се променяме – достойнството ни беше социалистическо, моралът ни беше социалистически. Дълго време бяхме встрани от света. България е страна, в която лесно се завръщаш, но трудно живееш“, искрен е Славчо. Но артистът с над 100 роли в театъра и телевизията плюс персонажи още в поне 30 филма, винаги е признавал, че е късметлия.", "date": "2019.04.06", "title": "12 000 аплодират Славчо Пеев в Габрово"}
{"url": "https://standartnews.com/kultura/pop-bogomil-vodi-vesko-rankov-v-armiyata-389016.html", "text": "Поп Богомил от „Книга на царете“ отвежда Веселин Ранков от Хасково в Театъра на армията. Годината е 1984-а. Увертюрата на действието обаче започва в тракийския град. В първоначалното разпределение в тамошния храм на Мелпомена младият актьор трябва да изиграе самият владетел – така поне му обещава Иван Добчев. Ранков следва в Хасково своя гуру - дал му още във ВИТИЗ Гамаша в „Суматоха“,  отказвайки щат в смятаната тогава за много по-престижна пловдивска Драма. Добчев обаче нещо го размотава за образа на монарха и го вкарва в расото на размирния свещеник – и в това е огромният късмет за Веско. Той изпрасква с бунтарско вдъхновение въвеждащия монолог на поп Богомил – тотална ерес не само по сюжет, но и по философия, послания и смисъл в стила на Маргарит Минков. Чува го точно този, който трябва – Леон Даниел. И го кани на жълтите павета - във военната трупа, където може да получи не само пагони, но и първокласна позиция. Ранков веднага се сдобива с пъстрото оперение на шута от „Дванайсета нощ“ на Шекспир. Оттогава до днес се разписва под 70 роли от афиша. На 6 април празнува 60 като Оргон от „Тартюф“ на Молиер в Армията. Като тийнейджър обаче Веско хал хабер си няма от амбиции за звездна кариера. Батко му Краси иска да става морски капитан, докато малкият мечтае да бъде не просто лекар, а хирург. Бащата на двамата най-известни братя в тежката арт кавалерия е административен директор на болницата в родния им Балчик. Веско наднична из всички кътчета на здравното заведение. За да каже след години, че ако тогава най-много е искал да разбере какво има в човешкото тяло, по-късно е избрал да изследва човешката душа. Точно това прави Ранков с десетките си персонажи, оставайки фанатично предан на любимия си шекспиров модел - целият свят е сцена, а всички ние сме актьори. Неотдавна обаче се оказа, че винаги склонният да се представя като хомо луденс Веско, е адски сериозен като Ингмар Бергман в „След репетицията“ – по текст на самия корифей. В постановката на Валентин Ганев всички заедно се опитват да дефинират що за чудо е артистът, който почти винаги съществува на ръба на разума и за когото по традиция животът е сън. „Напоследък сме доста объркани – като че ли реалността е на сцената, а извън нея цари фалшът. Няма съмнение, че театърът е автор на всичко, което става на планетата Земя. Макар че да правиш театър, е като да ходиш по въже – само в мига, само тук и сега“, твърди Ранков. За него има единствено съвършенство – това на Господа Бога. То обаче е недостижимо за хората и стремежът им към него е в основата на всички изкуства. Веселин Ранков, който е доцент в своя си жанр, отдавна преподава в София, Пловдив и Балчик. Чаровният Овен има и лични завидни рекорди: трима сина и една дъщеря, водещ на Аскерите от самото им начало, над 20 сезона в „Много шум за нищо“ и почти толкова в „Колко е важно да бъдеш сериозен“. Вече порасналите и доста образовани момчета от най-новото поколение Ранкови се занимават с бизнес и космически технологии. Третият, Иван, игра главна роля в балканската трагикомедия „Омбре“, но не се е запънал да бъде актьор на всяка цена. Самият Веско казва за себе си: „Никога не съм бил на 60! Много вече са били, много – не. И едните, и другите са свършили по нещичко в своя кратък изминал живот. В началото е лесно –всяко дете играе и мечтае да стане нещо, което не е много ясно, но странно наподобява онова, което вършат възрастните. Също като в театъра –игра и после роли... За за дойдат и аплодисментите... Ако дойдат. Кои са основните роли в моя живот?  Огромната прелест да бъдеш баща. Отговорност, самочувствие и много любов. Четирите ми деца са доказателство за преживян живот, чувство за процес, надежда за много щастие в това неясно бъдеще. Също като в театъра“. Ранков винаги признава, че в Армията е срещнал колегите, с които препускат из чудния лабиринт на „Дванайсета нощ“, „Лулу“, „Двубой”, „Кротката“, „Явява се разносвачът на лед“, „Животът е сън“, „В очакване на Годо“, „Хенрих Четвърти“, „Състояние на ума“, „Сега или никога“, „Тартюф“, „Арсеник и стари дантели“. „... Падахме, ставахме, губехме се и пак се намирахме. Помагаха ни Леон Даниел, Коко Азарян, Краси Спасов, Иван Добчев, Ники Ламбрев, Пламен Марков... Някои си отиваха... И оставахме тъжни. Други идваха – радвахме се. Театър. Сцена. Напоследък много сцени... И, разбира се, Зрители. Срещи. Там някъде, в другия лабиринт срещнах... Срещнах жените в моя живот. Мама. Майките на децата ми. Жената до мен. Професор Елка Михайлова. Професор Надежда Сейкова. Те всички ми дадоха въможност да се срещна с другите деца – онези от Академията, с любопитните за Театър очи, благодарение на които успях да съхраня и моето в мен. И онези жени, чиито парченца любов разхвърлях по пътя си... И... ...И брат ми. Човекът, без който никога нямаше да бъда това, което съм. По-големият, по-зрелият, по-силният, по-, по-, по-... Батко! Няколкото години в повече дават опора и сигурност, доверие и много общи неща. Едно от най-важните – Театърът! И.. ...И зрителят! Всяко представление започва различно. Свършва с аплодисменти. Забелязали ли сте кои човеци непринудено и с огромна радост се покланят на други човеци – Артистите! Покланят се на онзи изключително благодарен приятел и отвратително взискателен враг – Негово Величество Зрителят! Заради аплодисментите! Аплодисментите! ...Ако дойдат“. Малко преди юбилея си Веско Ранков сподели, че всеки човек на изкуството има достатъчно количество демони в себе си. Той се стараел да се освобождава от своите именно на сцената и пред камерите – хем се забавлявал, хем си вършел работата. Ранков обаче е толкова убедителен в забавата, че дама в някаква банка му рекла сърдито: „Вашият Васко в „Откраднат живот“ се оказа ужасен човек“. Ранков има и роля в новия комедиен сериал „Убий професора“ във Vbox7 – там е преподавател, който студентите не понасят, защото е студен и гаден. Всеки от тях има история с въпросния професор Кочев, който май ще се окаже някакъв гений на злото. Само Овен като Ранков, който винаги е движен от иронията и самоиронията, може да се ангажира с подобно превъплъщение, без да му пука от евентуални алюзии с бурни моменти от собствената му даскалска кариера. Веселин Ранков, който има десетки роли в театъра и киното, дава гласа си на реклами и сериали: от „Алф“ и „Напълно непознати“ до  „Мистър Бийн“, „Черното влечуго“, „Ало, ало!“. Тембърът му е впечатляващ още от юноша. Още тогава снима в четири филма, като между тях има и един забранен. Самият Веско от дете е наясно със значението на думи като „забрана“. Защото е наследник на земевладелец депутат в няколко Народни събрания и републиканец, репресиран преди и след 9 септември. Майката на Ранкови не може да бъде учителка, защото е дъщеря на кулак. Ранков баща пък е николапетковист – дори за кратко е в затвора на Варна.", "date": "2019.04.06", "title": "Поп Богомил води Веско Ранков в Армията"}
{"url": "https://standartnews.com/kultura/adam-sandlr-shche-vodi-satrdey-nayt-layv-388999.html", "text": "Адам Сандлър ще бъде водещ на телевизионната програма „Сатърдей найт лайв“ на 4-ти май за първи път в кариерата си. Актьорът бе сценарист и звезда в комедийното шоу, но бе уволнен през 1995-а на върха на популярността си. През 1990-а Сандлър започва като писател, преди да се присъедини към актьорския състав през следващата година. Комикът е автор на някои от най-култовите персонажи и скечове на шоуто, както и на няколко класически дуета с партньора си Крис Фарли. Двамата бяха изненадващо уволнени едновременно през 1995-а от продуцента Лорн Майкълс. Никой не знае и до днес защо комиците били освободени от работа. Също толкова учудващ е фактът, че Сандлър се е съгласил да води шоуто. През 2014-а той заяви, че няма желание някога да се завръща в студиото.", "date": "2019.04.06", "title": "Адам Сандлър ще води „Сатърдей найт лайв“"}
{"url": "https://standartnews.com/kultura/slay-osinovi-krasavitsa-389017.html", "text": "Силвестър Сталоун никога не е крил, че се е пристрастил към социалните мрежи, но не само заради рекламата, която тиражира онлайн на своите „продукти“. Слай е убеден, че чрез тях общува непосредствено с милионите си фенове, които с нетърпение очакват следващите му филми.  Неслучайно той продължава да споделя снимки от предстоящия „Рамбо 5“. Актьорът качи в своя Инстаграм нов кадър от бъдещата лента, в който се вижда как Джон и осиновената му дъщеря яздят на воля. Слай написа: „Рамбо се наслаждава на тишината и спокойствието заедно с Габриела преди бурята да ги застигне. Името на коня ми е Американ Гън и той е от световна класа.“ Сцената, естествено, е от първата част на екшъна. В ролята на младата дама влиза 26-годишната Ивет Монрал, която ще дебютира на големия екран именно в „Рамбо 5“. До момента госпожицата е участвала само в телевизионни сериали и предавания. Напомняме, че Сталоун обува ботушите на Рамбо за последен път. В петата част от поредицата ветеранът ще трябва да загърби спокойния живот на семейното ранчо, за да се пребори с мексикански наркобосове и да спаси група жени. Очаква се „Рамбо 5: Последна кръв“ да излезе по кината на 20 септември тази година.", "date": "2019.04.06", "title": "Слай осинови красавица"}
{"url": "https://standartnews.com/kultura/khristo-mutafchiev-v-predishen-zhivot-bil-arkhitektka-na-zamtsi-389014.html", "text": "„Живей си живота и да не ти пука“ – това е един от съветите на Христо Мутафчиев към човечеството. Известният актьор, който на 4 април навърши 50 – на същата дата Славчо Пеев пък стана на 80, е разказал моменти от този свой живот на балдъзата си Теа Денолюбова, която пък ги описва в книгата „Черно на бяло“. „Ако направиш ретроспекция на моя житейски път - не живот, а житейски път, ще видиш, че много повече са скачанията в дълбокото, отколкото плуванията по повърхността. Когато плуваш по повърхността, често рискуваш да изпаднеш в сложната ситуация да си под повърхността, а да си мислиш, че си над повърхносттa, и да отвориш уста, за да си поемеш въздух. И да се нагълташ. Докато ако си в дълбокото, ти си с ясната мисъл, че си поел достатъчно въздух, за да стигнеш до долу, да пипнеш дъното, и че имаш въздух, за да се върнеш. Докато не го пипнеш, не си отваряш устата“, обяснява  Христо на Теа. Мутафчиев, който от началото на годината загуби майка си, баща си и много близкия си приятел Иван Ласкин, яко се държи на повърхността. Нито отменя представления и репетиции, нито се отказва от турнета, нито зарязва административната си работа като шеф на САБ, макар че нищо човешко не му е чуждо. Първото му вдъхновение за театър се ражда в Младежкия дом в Сопот, където баща му е директор. „Адски ми харесваше това, което виждах. Постоянно идваха артисти. Оставах като омаян от усмивките им след аплаузите. Публиката се озаряваше от единствена тяхна дума. Може би звучи първосигнало, но тогава исках да съм на тяхното място. Да успокоявам душите, да ги примирявам с гадния организъм на обществото, който мели и мачка като мелница. Израснал съм в Карлово и Сопот, където хората работеха по цял ден в заводите – там друго няма. И когато имаше събирания с артисти, за тях беше празник. Обличаха новите си дрехи и се чувстваха великолепно. Тогава във всеки град на България имаше подобни случки и емоции“, разказвал е Христо. Добре помни, че когато е на 4 го взимат в късометражен филм. В 6 клас открива снимка от дебюта си в киното. На нея режисьорът му е написал: \"Пожелавам ти да станеш голям артист\". От онези времена той най-ярко си спомня концертите на Тодор Колев. „Хитовете му веднага се забиваха в главата ми. Тогава не ходех по театър, а само по дискотеки. Спектаклите на гостуващите трупи въобще не ме интересуваха. Дори не ми е идвало на ум, че бих могъл да се посветя на сцената. За мен истината беше в киното – Ален Делон в „Зоро“ и Гойко Митич в индианските екшъни“, спомня си Мутафчиев. А когато при второто му кандидатстване във ВИТИЗ Коко Азарян го пита коя е последната книга, която е прочел, Христо му отговаря: \"Уставът на българската народна армия, защото съм войник\". \"Не знам какво впечатление съм му направил, но след години много се смяхме. Енчо Халачев пък написал в тетрадките си, че не бива да бъда приеман в Академията, защото съм имал „уморен“ глас“, бил е искрен Христо. Сред вечните му мечти е да направи група – ама не брейкаджийска като тази в техникума в Пловдив, а нещо много по-сериозно. Целият български народ знае, че Мутафчиев пее божествено. Но въпреки това той нито за миг не се изживява като звезда. Търсят ме, защото не се лигавя, когато работя. Мързеливците и мрънкащите нямат място в нашата професия. Побъркал съм се от бачкане, за да стигна днешното си равнище. Не казвам, че всичко това е безкраен празник. Няма незаменими хора, но има личности, които трудно могат да бъдат дублирани. За всеки се намира място под слънцето. Но животът не се върти само около театъра. Най-важното е да бъдеш себе си в движение. Защото същият този живот е крайно къс. Думи като идоли и кумири са изпълнени с въздух под налягане. Както казваше професор Гриша Островски, обичам тези, които дават добър пример. Те променят представите за морално опустошените. Да се зарадваме един друг – а не да се плюем“, категоричен е актьорът. Той има още доста таланти. Разказвал е, че в предишен живот е бил жена – архитекта на изумителни замъци. Може би това обяснява защо целта му във втория му тукашен живот е да съгражда, а не да руши.  От ДНК-то на Евите е и изострената му чувствителност. Нищо, че на времето озвучаваше всички гадняри в рисуваните мега хитове като \"Анастасия\", където услужи с гласа си на Разпутин. \"Личната свобода е най-важната. Не мога да кажа, че съм открил формулата на щастието и хармонията. Но те са най-важните мигове от живота\", откровен е Мутафчиев.", "date": "2019.04.06", "title": "Христо Мутафчиев в предишен живот бил архитектка на замъци"}
{"url": "https://standartnews.com/svyat/pregovorite-za-sdbata-na-brekzit-prodlzhavat-389001.html", "text": "Търсенето на решение за Брекзит усилено продължава и през почивните дни. Британското правителство преговаря с лейбъристите по условията на напускането, преди ключовата среща на европейските лидери следващата седмица, на която ще се реши ще има ли ново отлагане на напускането. Междувременно на Острова бяха издадени първите паспорти без надписа \"Европейски съюз\" върху тях. В последния момент и без почивка преговорите между консерватори и лейбъристи не спират. финансовият министър не скри, че има очаквания за добър изход от тях. Филип Хамънд, министър на финансите на Великобритания: Разговорите с Лейбъристката партия продължават, продължиха до късно снощи, днес очакваме да разменим още текстове. Процесът тече и аз съм оптимист, че по- късно ще постигнем някакъв вид споразумение. Лейбъристите искат \"мек Брекзит\", който да остави Великобритания в митническия съюз на ЕС след напускането на блока. Мей се опитва да намери вариант, който лейбъристите да одобрят преди 10 април, за когато е насрочена извънредна среща на върха на Евросъюза. За европейския съюз най-важното нещо е нормалното провеждане на изборите. Хайко Маас, външен министър на Германия: За нас е изключително важно европейските избори да се проведат безпроблемно. Необходима е правна сигурност, която по никакъв начин не бива да бъде излагана на опасност. Междувременно на Острова бяха издадени първите червени паспорти без надписа \"Европейски съюз\". Те са били готови на 30 март, когато се очакваше страната вече да се е разделила с членството си. Сини британски паспорти ще бъдат издавани чак в края на следващата година. Още известно време в обръщение ще останат документите с надписа Европейски съюз, като няма да има разлика за притежателите на двата вида.  ", "date": "2019.04.06", "title": "Преговорите за съдбата на Брекзит продължават"}
{"url": "https://standartnews.com/svyat/london-zapochna-da-izdava-novi-pasporti-388982.html", "text": "Британските паспорти вече се издават без думите Европейски съюз на корицата, въпреки удължаването на Брекзит, съобщава БиБиСи. Новите паспорти в червен цвят (Бургундия) бяха представени на 30 март, само ден след като Великобритания трябваше да напусне ЕС, но някои хора може все още да получат паспорт със старата корица, докато не свършат складовите наличности. Един от получателите на новите паспорти споделя, че е „ужасен” от промяната. Тъмносините паспорти, които са били използвани преди присъединяването на страната в ЕС ще бъдат пуснати в края на тази година. Сузан Барон, която е получила паспорта си в петък казва, че е смятала, че дизайна няма да се промени, тъй като Обединеното кралство е все още член на ЕС. „Бях наистина изненадана, ние все още сме членове на ЕС. Бях изненадана от промяната, която са направили, когато още не сме напуснали и според мен това е знак за нещо напълно безполезно”, каза Барон. Говорителката на министерството на вътрешните работи каза, че „за да се използва наличната складова наличност и да се постигне най-добрата цена за данъкоплатците” паспортите, които включват думите Европейски съюз ще бъдат използвани още малко. „Няма да има разлика между британските граждани, независимо дали те използват паспорт включващ думите Европейски съюз или не. И двата дизайна ще бъдат еднакво валидни при пътуване”, казват още от министерството.", "date": "2019.04.06", "title": "Лондон започна да издава нови паспорти"}
{"url": "https://standartnews.com/sport/livrpul-obrna-sautkhemptn-ot-01-389007.html", "text": "Ливърпул обърна Саутхямптън с 3:1 на \"Сейнт Мерис\" и отново се върна на върха в класирането в английското футболно първенство. Успехът бе четвърти поред за тима воден от Юрген Клоп и с него вече те имат 82 точки и са с 2 повече от защитаващия титлата си Манчестър Сити, който обаче е с мач по-малко. Саутхемптън откри резултата в 9-ата минута с гол на Шейн Лонг. Ливърпул се съвзе и изравни в 36-ата с попадение на Наби Кейта, за който това бе първи гол за Ливърпул. В 80-ата минута \"червените\" направиха перфектна контра при която Мохамед Салах вкара за 2:1 от границата на пеналта. Попадението бе под №50 за Салах във Висшата лига с екипа на Ливърпул в неговия 69-и мач. Така той подобри постижението на Фернандо Торес, който се нуждаеше от три срещи повече, за да достигне тази граница. В 86-ата минута резервата Хендерсън вкара за крайното 3:1.", "date": "2019.04.06", "title": "Ливърпул обърна Саутхемптън от 0:1"}
{"url": "https://standartnews.com/sport/bala-may-shche-napuska-etr-ot-lyatoto-389005.html", "text": "Треньорът на футболния Етър (Велико Търново) Красимир Балъков намекна, че може да напусне клуба след края на сезона. Бронзовият медалист с националите от САЩ 94 разкри, че със сигурност няма да бъде повече главен мениджър на \"виолетовите\", а ако остане на стадион \"Ивайло\", той ще заема поста единствено на наставник на представителния отбор. \r\n\"Моето решение е от следващата година да не поемам тези функции \"две в едно\" - мениджър на клуба и треньор. Съобщил съм това мое решение на Управителния съвет, коментирали сме го и сме на мнение, че това е ненужно в сегашното състояние на клуба и не носи никакъв ефект. Опитал съм по всякакви начини да докарам средства. Строшил съм енергия, време и всичко, но всъщност ефектът е много малък. Затова няма да бъда главен мениджър\", каза Балъков пред медиите. \r\n\"Говорили сме с ръководството. Има много неща, които трябва да се коригират и да се поправят, за да остана в Етър, разбира се, ако не получа предложение от някой голям клуб. За това сме се разбрали. Така че, времето до края на първенството ще покаже дали ще остана и като треньор\", допълни героят от САЩ' 94. Бившият национал поиска държавата да помогне повече на Етър. Той призова и Община Велико Търново да осигури по-голямо финансиране на местния футбол и допълни, че е инвестирал над 150 хиляди лева лични средства в Етър. фото БГНЕС", "date": "2019.04.06", "title": "Балъков май ще напуска Етър от лятото"}
{"url": "https://standartnews.com/sport/lotar-mateus-spira-s-trenorstvoto-389008.html", "text": "Световният шампион, като футболист с Германия от Мондиал 90 Лотар Матеус обяви края на треньорската си кариера. 58-годишният бивш германски национал направи това в интервю за в. „Нойе Оснабрюкер Цайтунг“. \r\n„Приключих с треньорството“, обяви Матеус, чиято последна месторабота начело на отбор бяха именно българските национали в периода 2010-11 г. \r\n„Като треньор имах интересна кариера, но не така успешна като тази, която имах като футболист. Жалко е, че не получих шанс да водя отбор в Германия, но това не ме разстройва. Имах пет-шест оферти, но някои отказах, а други просто не ми харесаха“, обясни Лотар Матеус. \r\nВсичките му треньорски назначения са били извън родината си. Освен българските национали е водил Рапид (Виена), Партизан, националния тим на Унгария, Атлетико Паранаензе, Ред Бул Залцбург и Макаби Нетаня. \r\n„В момента имам доста интересни задачи и всички те са свързани с футбола“, допълни световният и европейски шампион с Германия. \r\nЛотар Матеус е международен посланик на Байерн и Бундеслигата, а освен това е сред анализаторите на немската спортна телевизия „Скай“.", "date": "2019.04.06", "title": "Лотар Матеус спира с треньорството"}
{"url": "https://standartnews.com/sport/frenski-uchenitsi-s-interes-km-sofiya-evropeyska-stolitsa-na-sporta-389009.html", "text": "Френски ученици с интерес към „София – евростолица на спорта“ \r\nГрупа от 28 френски ученици посетиха днес Информационния център на \r\n„София – европейска столица на спорта“. Тяхната визита бе уговорена \r\nпредварително като част от престоя им в България по програма за \r\nопознаване на европейските ценности и мултинационалните култури. \r\nУчениците бяха приети в Инфоцентъра от медийния координатор Тодор \r\nШабански, който ги запозна с дейността по инициатива „София – европейска \r\nстолица на спорта“. В богато илюстрирана с фотоси мултимедийна \r\nПрезентация бяха показани основните приоритети и активности на \r\nФондацията през последните 4 години. Младежите проявиха силен интерес \r\nкъм работата на Столична община в областта на спорта за всички, както и \r\nв областта на организиране на фестивали и състезателни форуми в градска \r\nсреда. \r\nОсобено внимание в последвалата едночасова дискусия бе отделено на \r\nнабиращите напоследък все по-голяма популярност „Ърбан (градски) \r\nспортове“. Гостите бяха приятно изненадани от факта, че през септември \r\n„София – европейска столица на спорта“ ще организира голям спортен \r\nпразник под мотото „София Ърбан зона спорт 2019“ с участието на над 400 \r\nсъстезатели от 12 държави. Ърбан спортовете са хит сред младите и \r\nнавлизат много мощно в официалната олимпийска програма. На Игрите в \r\nТокио следващата година ще бъда определени шампиони в скейтборда, карате \r\nи скално катерене. \r\nВ края на визитата младежите изгледаха последния видеоклип, събрал \r\nесенцията от събития, организирани през последните години по програма \r\n„София – европейска столица на спорта. Всеки от гостите си тръгна от \r\nИнфоцентъра с малък подарък за спомен и с благодарност за топлия прием и \r\nза получената богата информация за дейността по инициативата. Специални \r\nблагодарности за гостоприемството към Столична община и лично към кмета \r\nЙорданка Фандъкова отправи ръководителят на групата г-жица Аурелия Хаюн. \r\nФренските младежи отпътуват тази вечер след тридневното си посещение в \r\nБългария.", "date": "2019.04.06", "title": "Френски ученици с интерес към \"София - евростолица на спорта"}
{"url": "https://standartnews.com/sport/ludogorets-priema-tsska-sofiya-v-derbito-na-prva-liga-389020.html", "text": "Лудогорец посреща ЦСКА в ключов сблъсък за титлата в Първа лига днес от 17,15 часа. Лидерите в шампионата се изправят един срещу друг в Разград, като шампионите имат преднина от три точки пред „червените” от София. При успех на разградчани днес, везните ще бъдат наклонени много сериозно в тяхна полза, докато победа за тима на Любослав Пенев ще завърже изключително много интригата за титлата. Само преди три дни Лудогорец и ЦСКА отново играха, но този път в четвъртфинален мач за Купата на България, който бе спечелен от „армейците” с 1:0. Диема Спорт ще излъчи дербито пряко.", "date": "2019.04.06", "title": "Лудогорец приема ЦСКА-София в дербито на Първа лига"}
{"url": "https://standartnews.com/svyat/eto-zashcho-ima-problem-s-gps-ite-389022.html", "text": "са възможни днес. Причината –  и. Според експерти, това няма да блокира работата на устройствата, нито способността им да определят локацията. Възможни са обаче различни грешки във всички системи, които разчитат на GPS информация. При по-старите модели  се случва на всеки 1024 седмици, като последното такова беше през 1999 година. Производителите съобщават, че въпросните са незначителен брой и призовават потребителите да актуализират софтуера им, за да избегнат евентуални проблеми. \r\n  \r\nGPS или   най-грубо представлява  Сателитите имат точни атомни часовници, които се синхронизират един с друг, както и с часовниците на Земята. Всеки от сателитите излъчва постоянно радиосигнал, който съдържа информация за времето и координатите му и се приема от GPS устройствата на Земята. По този начин на база на точните координати на сателитите може да се определят и точните координати на . Именно затова и всяко отклонение  в определянето на  . \r\n  \r\nВ програмния си код обаче по-старите джипиес устройства отброяват седмиците с   Това поставя лимит в отброяването от максимум 1023. На 1024-ата седмица броячът се занулява, а устройството започва да твърди, че актуалната дата е с близо 20 години по-стара. Според експерти това няма да счупи устройството и да му попречи да определя локацията, но може да предизвика грешки в много системи, които разчитат на GPS данни. Например система, която следи в реално време движението на търговски кораби, може да даде грешки, ако информацията, която започне да получава, твърди, че е с дата отпреди 20 години. \r\n  \r\nВъпросните периоди от 1024 седмици са познати още като  . Първата такава започва отброяването от 6 януари 1980 година и приключва на 21 август 1999 г. Съответно втората епоха приключва днес – на 6 април 2019 г. \r\n  \r\nПроблемът се усложнява допълнително от това, че някои производители не се съобразяват с т.нар. епохи и настройват устройствата си да започват да отброяват седмиците от деня на производство. Тоест  \r\n  \r\nПо-големите производители успокояват, че въпросните устройства в световен мащаб са незначителен брой и съветват  да обновят  им до последната налична версия, която отстранява проблема със зануляването. \r\n  \r\nВсички по-нови устройства пък вече поддържат 13-битов параметър, който отброява седмиците, така че ", "date": "2019.04.06", "title": "Ето защо има проблем с GPS-ите днес"}
{"url": "https://standartnews.com/svyat/v-polsha-polititsite-se-plashat-s-brekzit-389023.html", "text": "Най-голямата опозиционна коалиция в Полша започна днес своята кампания за изборите за Европейски парламент следващия месец, като предупреди, че управляващата евроскептична партия \"Право и справедливост\" може в крайна сметка да извади страната от Европейския съюз, предаде Ройтерс и БТА. Повечето поляци подкрепят оставането в ЕС, а \"Право и справедливост\" никога не е призовавала за излизане на Полша от общността. Според опозицията обаче острата реторика на партията срещу ЕС и поредицата спорове с Брюксел правят евентуално излизане на Полша по-близко. Лидерите на опозиционната Европейска коалиция заявиха, че гласуването за Европейски парламент през май представлява сериозен избор за бъдещето на страната. \"Предстои голям избор: или силна, богата, демократична Полша в силна Европа, или това, което виждаме днес - партийна държава, която е на път да напусне ЕС\", каза Гжегож Схетина, който оглавява центристката партия \"Гражданска платформа\", участваща в Европейската коалиция. \"Предстоят ни избори за Европейски парламент, които са най-важните избори от 1989 г. Сега залогът е още по-голям\", каза той на конференция на опозиционната коалиция, имайки предвид изборите преди 30 години, белязали връщането на демокрацията. Проучване на общественото мнение този месец показа, че 88 процента от поляците биха гласували против излизане от ЕС, ако в Полша бъде произведен референдум като този във Великобритания за членството в общността.", "date": "2019.04.06", "title": "В Полша политиците се плашат с Брекзит"}
{"url": "https://standartnews.com/svyat/erdogan-i-putin-zaedno-na-opera-v-moskva-389024.html", "text": "Руският президент Владимир Путин и турският му колега Реджеп Тайип Ердоган ще се срещнат в понеделник на церемонията по откриването на Руско-турската година на културата, която ще се проведе в „Болшой театър“ в Москва, съобщава Анадолската агенция, като се позовава на руския посланик в Анкара.  \r\nТова ще е третата среща между Реджеп Ердоган и Владимир Путин в руската столица от началото на годината.  \r\nРуският посланик в Турция Алексей Ерхов изрази задоволството си от предстоящото събитие.  \r\n„Тази специална година предоставя на двете страни възможността да се опознаят по-добре и да се разберат по-добре, да покажат своята богата култура и да се обогатят на духовно и интелектуално ниво“, заяви той.  \r\nЦеремонията ще бъде последвана от гала представлението „Троя“ в операта. Дипломатът подчерта, че двамата лидери са особено доволни от факта, че събитието ще се състои за пръв път в Русия.  \r\nЕрдоган ще участва и в 8-то заседание на Съвета за двустранно сътрудничество на високо равнище между двете държави. Срещите се провеждат традиционно от 2010 година насам. ", "date": "2019.04.06", "title": "Ердоган и Путин заедно на опера в Москва"}
{"url": "https://standartnews.com/svyat/sblstsi-s-migranti-kray-solun-389006.html", "text": "Мигранти и гръцката полиция влязоха днес в нови сблъсъци край бежанския лагер Диавата близо до Солун, съобщава \"Елефтерос типос\" и БТА. Маскирани мигранти отново са се опитали да пробият полицейския кордон. За да ги отблъснат, силите на реда са употребили химически средства, а мигрантите са започнали да хвърлят камъни и да палят пожари. По-рано в лагера пристигна автобус и микробус, за да вземат 44 души, които са се съгласили да се върнат в центровете за настаняване. Останалите не дават признаци, че имат намерение да напуснат мястото на сблъсъците. От четвъртък стотици мигранти се събират край Солун. Мигрантите казват, че се събират в отговор на анонимен призив в социалните мрежи да тръгнат към границата със Северна Македония, която се намира на 60 километра от там, за да продължат към Западна Европа. Вчера броят им достигна 2000. В Атина вчера десетки мигранти окупираха централната железопътна линия на града и седнаха на железопътните линии с призиви Гърция да отвори границите. По-късно те се изтеглиха от гарата.", "date": "2019.04.06", "title": "Сблъсъци с мигранти край Солун"}
