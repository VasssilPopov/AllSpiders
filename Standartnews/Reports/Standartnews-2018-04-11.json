{"url": "http://standartnews.com/lyubopitno/mask_pokaza_badeshtata_si_superraketa-370312.html", "text": "Милиардерът изобретател Илон Мъск представи част от конструкцията на бъдещата си междупланетната ракета със снимка в Инстаграм. На фотото се вижда цилиндричният корпус на \"Биг Фалкон рокет\" и за сравнение за големината му до него е поставен електрическият автомобил \"Тесла\" Модел-3. Според плановете на Мъск огромната ракета трябва да изведе в космоса новия междупланетен кораб на компанията. Първите изпитания на новия апарат за полет до Марс трябва да се осъществят през 2019 година. Новата ракета е малко по-голяма от съществуващите. Нейният диаметър е девет метра и се състои от две степени за многократна употреба. Съществуват три варианта за полезния товар на \"Биг Фалкон рокет\" - междупланетен космически кораб, космически танкер и товарен кораб за извеждане в орбита на спътници и полети до МКС. Космическият кораб ще бъде оборудван с кабини за астронавти, като дължината му ще бъде 48 метра. Цялата височина на ракетата ще бъде 106 метра, а полезният й товар - 150 тона. Мъск, който атакува космоса с компанията си Space X, на 1 април си направи скъпо струващ майтап в Туитър, че другата му фирма Теѕlа е фалирала. Това веднага смъкна с 5% стойността на акциите на компанията за електромобили. Пак в Туитър, но напълно сериозно, Мъск обяви, че в най-скоро време възнамерява да проведе тестове на тунела за своя свръхскоростен транспортен проект Hyperloop. По думите на предприемача капсулата във вътрешността на вакуумния тунел ще трябва да достигне скорост от около 500 километра в час, което се равнява на около половината от скоростта на звука. Дължината на спирачния път трябва да бъде от около 1,2 километра. Мъск призна, че подобна идея изглежда донякъде фантастично. Но провеждането на тестовете във всички случаи щяло да бъде много интересно. Неговият проект за високоскоростен транспорт Hyperloop, предложен през 2012 година, предвижда капсула с пътници да се придвижва в специални вакуумни тунели. Това ще позволи рязко да се повиши скоростта на движение. Понастоящем рекордът за движение на капсула се държи от конкурентната на Space X компания - Virgin Hyperloop. Тя успя да ускори транспортна кабина до 387 километра в час.", "date": "2018.04.10", "title": "Мъск показа бъдещата си суперракета"}
{"url": "http://standartnews.com/kultura/in_memoriam_otide_si_toncho_rusev-370321.html", "text": "Големият български композитор Тончо Русев почина след кратко боледуване. Тъжната вест съобщиха от неговото семейство. „След кратко боледуване, дни преди рождения си ден, днес ни напусна композиторът Тончо Русев. Написал над хиляда песни, спечелил десетки престижни награди на български и международни музикални конкурси, Тончо Русев оставя диря в българската естрадна музика. Голям музикант, но преди всичко той беше и голям човек. Почивай в мир!\", написаха неговите близки във „Фейсбук\". Тончо Русев е роден в Бургас през 1932 г. Завършва Музикалната академия, специалност „Тромпет\". През 1960 г. участва в първия състав на биг-бенда на Българското национално радио. През 1962 г. основава заедно с Димитър Ганев, Морис Аладжем и др. оркестър „Балкантон\". През 1974 г. създава заедно с Иван Кутиков оркестър „Спектър\". С този оркестър е записан целият албум „Тайна\" на Мустафа Чаушев през 1979 г. в „Балкантон\". От 60-те години на миналия век насам неговите песни са изпълнявани от много български певци и певици, като Лили Иванова, Васил Найденов, Веселин Маринов и др. Сред чуждестранните изпълнители на неговите произведения са София Ротару, Филип Киркоров, Дагмар Фредерик, Фара Мария и др. Повечето от песните му са създадени по текстове на български поети като Елисавета Багряна, Иван Вазов, Ваньо Вълчев, Дора Габе, Атанас Далчев, Дамян Дамянов, Калин Донков, Георги Джагаров, Петя Дубарова, Евтим Евтимов, Павел Матев, Христо Фотев и  Борис Христов. Автор е и на детски песни, музика към театрални спектакли, телевизионни, детски мюзикъли и саундтрака на филми като „Юлия Вревская\", „Петимата от РМС\", „Тайфуни с нежни имена\". Песните му са издавани в САЩ, Англия, Франция, Испания, Италия, Гърция, Турция и  Русия.", "date": "2018.04.10", "title": "IN MEMORIAM. Отиде си Тончо Русев"}
{"url": "http://standartnews.com/mneniya/himicheski_stsenarii_pod_indigo-370318.html", "text": "Доналд Тръмп обеща мощен отговор на предполагаемото нападение с химическо оръжие на войските на Асад в сирийския град Дума. Американският президент заяви, че се разглеждат варианти за военен отговор на атаката. Заканите на Тръмп идват на фона на проучване на \"Галъп Интернешънъл\", според което 53% от българите смятат, че в момента има реална опасност от глобален военен конфликт. Когато коментираме политическо говорене в тази сфера, ние отдавна не само сме влезли, но вече сме в разгара на световния конфликт. Войнствената риторика на Тръмп, както и на представителя на САЩ в ООН Ники Хейли, е част от тяхното цялостно поведение както спрямо Русия, така и към сирийския казус. След една година ние отново слушаме познатите обвинения за евентуално използване на химическо оръжие и за евентуално участие или вина на Русия. Това означава, че пак се влиза в един кръговрат на познати термини и обвинения. На практика отново Когато коментираме заканата на Тръмп за сериозен ответен отговор на атаката в Дума не бива да забравяме, че преди няколко дни той обяви решението си да изтегли американските войски от зоната на напрежение в Сирия. И след като последва ответна много сериозна  реакция от страна на американските военни, явно сега трябва да се намери мотивация тези войски да не бъдат изтеглени. Всъщност в момента Сирия вече е само политическо наименование, което на практика не олицетворява държава със строго определени граници, интегритет и единна власт върху цялата територия. От 2012 година Сирия и Ирак са арена на противоборство, където всеки един от глобалните и регионалните играчи се опитва да реши свои интереси, чрез непрекъснато ескалиране на ситуацията. В Сирия това става както чрез Ислямска държава, така и чрез различните сирийски опозиционни групи. През последните месеци с двете военни операции „Щитът на Ефрат\" и „Маслинова клонка\" Турция също се намеси много агресивно и в момента е най- активният фактор в северна Сирия. която Западът, а в последно време по- често САЩ, използват за да отклоняват вниманието, както на националното, така и на световното обществено мнение от реални и много по-важни въпроси. В момента след скандала „Скрипал\", това е втората ескалация, в която се опитват да намесят Русия със странната фраза „има голяма вероятност\". Същата условност чухме за отравянето на бившия руски агент, а сега и за евентуалното използване на химическо оръжие в Дума. Искам да припомня, че през 2013 г., когато за пръв път официално обвиниха властите в Сирия, че използват химическо оръжие, Русия се намеси като медиатор между отделните страни. Тогава беше изпратена комисия в Дамаск и в присъствието на експерти беше ликвидирано химическото оръжие, което съществуваше. От там нататък това явно се превърна в любим аргумент при условие, че няма доказателство освен риторика. На практика никой не вярва, но това се използва за удобен мотив за ескалация. Явно САЩ се нуждае от място, където да пласира военно оръжие и  техника. През есента на 2017 година Американският конгрес гласува военен бюджет от 700 милиарда долара. А тъй като явно този в Сирия трябва да се продължи, за да може да има много сериозни печалби. На фона на ескалиращото напрежение аз дори съм изненадана, че само 53%  от българите, смятат, че в момента има реална опасност от Трета световна война. Смятам, че в момента съзнателно се насаждат на обществото страх, отчаяние и неизвестност с непрекъснато повтаряне за военен конфликт и растящо напрежение, дори вече започна да се коментира и използването на ядрено оръжие. Да не забравяме, обаче нещо много важно – ние все още продължаваме само да коментираме политически изявления. Политиците винаги се нуждаят от проблем, а ако няма такъв те го създават, защото в противен случай се задава големия въпрос - те за какво всъщност работят. Голяма част от държавните бюджети отиват за тяхното изхранване и съществуване в общественото пространство. За мен това е политическо говорене. Разбира се, ще има сблъсъци, в Сирия без тях не може, защото тя се оказа удобна зона за напрежение в момента. Но в голямата си част всичко остава в сферата на говоренето, но не и на активните действия.", "date": "2018.04.10", "title": "Химически сценарии под индиго"}
{"url": "http://standartnews.com/svyat/himicheski_stsenarii_pod_indigo-370318.html", "text": "Доналд Тръмп обеща мощен отговор на предполагаемото нападение с химическо оръжие на войските на Асад в сирийския град Дума. Американският президент заяви, че се разглеждат варианти за военен отговор на атаката. Заканите на Тръмп идват на фона на проучване на \"Галъп Интернешънъл\", според което 53% от българите смятат, че в момента има реална опасност от глобален военен конфликт. Когато коментираме политическо говорене в тази сфера, ние отдавна не само сме влезли, но вече сме в разгара на световния конфликт. Войнствената риторика на Тръмп, както и на представителя на САЩ в ООН Ники Хейли, е част от тяхното цялостно поведение както спрямо Русия, така и към сирийския казус. След една година ние отново слушаме познатите обвинения за евентуално използване на химическо оръжие и за евентуално участие или вина на Русия. Това означава, че пак се влиза в един кръговрат на познати термини и обвинения. На практика отново Когато коментираме заканата на Тръмп за сериозен ответен отговор на атаката в Дума не бива да забравяме, че преди няколко дни той обяви решението си да изтегли американските войски от зоната на напрежение в Сирия. И след като последва ответна много сериозна  реакция от страна на американските военни, явно сега трябва да се намери мотивация тези войски да не бъдат изтеглени. Всъщност в момента Сирия вече е само политическо наименование, което на практика не олицетворява държава със строго определени граници, интегритет и единна власт върху цялата територия. От 2012 година Сирия и Ирак са арена на противоборство, където всеки един от глобалните и регионалните играчи се опитва да реши свои интереси, чрез непрекъснато ескалиране на ситуацията. В Сирия това става както чрез Ислямска държава, така и чрез различните сирийски опозиционни групи. През последните месеци с двете военни операции „Щитът на Ефрат\" и „Маслинова клонка\" Турция също се намеси много агресивно и в момента е най- активният фактор в северна Сирия. която Западът, а в последно време по- често САЩ, използват за да отклоняват вниманието, както на националното, така и на световното обществено мнение от реални и много по-важни въпроси. В момента след скандала „Скрипал\", това е втората ескалация, в която се опитват да намесят Русия със странната фраза „има голяма вероятност\". Същата условност чухме за отравянето на бившия руски агент, а сега и за евентуалното използване на химическо оръжие в Дума. Искам да припомня, че през 2013 г., когато за пръв път официално обвиниха властите в Сирия, че използват химическо оръжие, Русия се намеси като медиатор между отделните страни. Тогава беше изпратена комисия в Дамаск и в присъствието на експерти беше ликвидирано химическото оръжие, което съществуваше. От там нататък това явно се превърна в любим аргумент при условие, че няма доказателство освен риторика. На практика никой не вярва, но това се използва за удобен мотив за ескалация. Явно САЩ се нуждае от място, където да пласира военно оръжие и  техника. През есента на 2017 година Американският конгрес гласува военен бюджет от 700 милиарда долара. А тъй като явно този в Сирия трябва да се продължи, за да може да има много сериозни печалби. На фона на ескалиращото напрежение аз дори съм изненадана, че само 53%  от българите, смятат, че в момента има реална опасност от Трета световна война. Смятам, че в момента съзнателно се насаждат на обществото страх, отчаяние и неизвестност с непрекъснато повтаряне за военен конфликт и растящо напрежение, дори вече започна да се коментира и използването на ядрено оръжие. Да не забравяме, обаче нещо много важно – ние все още продължаваме само да коментираме политически изявления. Политиците винаги се нуждаят от проблем, а ако няма такъв те го създават, защото в противен случай се задава големия въпрос - те за какво всъщност работят. Голяма част от държавните бюджети отиват за тяхното изхранване и съществуване в общественото пространство. За мен това е политическо говорене. Разбира се, ще има сблъсъци, в Сирия без тях не може, защото тя се оказа удобна зона за напрежение в момента. Но в голямата си част всичко остава в сферата на говоренето, но не и на активните действия.", "date": "2018.04.10", "title": "Химически сценарии под индиго"}
{"url": "http://standartnews.com/svyat/bryuksel_spodelya_prioritetite_na_balgarskoto_predsedatelstvo-370311.html", "text": "Европейската комисия напълно споделя политическите приоритети на българското председателство на Съвета на ЕС по отношение на Западните Балкани. Това заяви говорител на Европейската комисия. „Работим заедно с нашите български партньори за организирането на среща\", каза той по повод на срещата на високо равнище между ЕС и Западните Балкани, насрочена за 17 май в София. Говорителят припомни, че през февруари председателят на Европейската комисия Жан-Клод Юнкер посети всичките шест държави от Западните Балкани. \"Имахме възможност да се срещнем с всички шест премиери в присъствието на премиера Бойко Борисов, върховния представител за външната политика и сигурността на ЕС Федерика Могерини и комисаря на ЕС за разширяването Йоханес Хан в София\", заяви той.", "date": "2018.04.10", "title": "Брюксел споделя приоритетите на българското председателство"}
{"url": "http://standartnews.com/mneniya/orban_povede_evropa_kam_golyama_promyana-370320.html", "text": "- Считам, че това беше голям подарък на унгарския народ за юбилея на Виктор Орбан: 30-годишното му участие в политиката. Защото точно преди 30 години, на 30 март, той и група студенти създадоха партията на младите демократи ФИДЕС, която днес управлява. През всичките тези години Орбан не се скара със състудентите си, днес Янош Адер е президент, Ласло Кьовер е председател на парламента, а Тамаш Дойч е най-популярния му евродепутат. Орбан спечели трета поредна победа с 2/3 от гласовете. А да управляваш два мандата с такова мнозинство и не само да не омръзнеш, а да спечелиш трети с подобна смазваща победа има само едно обяснение - че си управлявал много силно. И Орбан наистина го прави. - Първо, на безкомпромисната политика на Орбан за защита на християнството. Още през 2012 г. той го издигна като основен конституционен принцип - самата конституция започва с думите \"Боже, благослови унгареца\", текст от химна на Унгария от 1844 г. Орбан каза:\"Християнството е това, което спаси Европа и ние искаме да останем християнска страна.\" За разлика от Меркел, която се похвали че ислямът е вече част от Германия, Орбан се похвали, че няма да допусне ислямът да стане част от Унгария. И заяви, че тези хора, наречени бежанци, са нищо повече от завоеватели. Той първи в Европа би камбаната през 2015 г., издигна ограда по границата със Сърбия и Хърватска, прати на нея 12 000 войници и полицаи, мобилизира Вишеградската четворка. С тази политика на затворени врати и на защита на националния суверенитет Орбан всъщност защити най-важната ценност - живота и здравето на своите граждани. Както в Унгария, така и в страните от Вишеградската четворка, не се случиха тежки терористични актове, както в Западна Европа. - Орбан беше ясен - Унгария няма шеф, ние сме суверенна страна, това е нашият дом и с кой ще живеем в него си е наше право. Бежанците не ги мразим, но не можем да поемем това, което не можем да носим, те не подлежат на интеграция заради голямата разлика с нашия бит, култура и език. Той не изпълни квотите на Брюксел за имигранти. Предизвика референдум, на който 99 на сто от участвалите - 3 360 000 казаха \"не\" на квотите. - Това, което предстои, а по последни данни ФИДЕС ще има 134 депутати от 199, е да се запише в конституцията, че без решение на унгарския парламент заселване на чужденци в страната е невъзможно. Което означава, че това обвързва и следващите правителства за години напред. Орбан излезе с коледно приветствие, което беше четено повече от посланието на папата, в което каза - \"Ще си защитим Рождество Христово и Коледа, дори и атеистите, които не постят и не ходят редовно на църква са християни, защото носят християнската култура, която е спасила Европа\". Очевидно е, че след тези избори разривът между Централна и Западна Европа по въпроса за имигрантите е непреодолим проблем и изисква ново решение. То не може да бъде друго освен, че западно-европейските страни ще носят в себе си исляма, както каза Меркел, с всички рискове от това. В същото време страните от Централна Европа няма да допуснат държавите им да бъдат други освен християнски. Ще чакат новите евроизбори, които коренно ще променят европейския парламент. Сегашният беше тъжен парламент, в който лобито на Сорос имаше 226 депутати. В новия европарламент ще влязат \"Алтернатива за Германия\", Партията на свободата в Австрия, Петте звезди на Италия, Северната лига и партията на Берлускони и т.н. С други думи няма да има диктат от Германия, Франция и ЕС, който да е в състояние да подчини тези суверенни страни да приемат мигранти. - Подкрепата и голямата победа на Орбан се дължи на чудесата в социалната област. Много бързо той успя да изправи икономиката след като завари многомилиарден дълг от експремиера Ференц Дюрчани. Орбан отказа да взима властта с пуч, но много бързо прие новата конституция, съкрати броя на депутатите от 380 на 199 и направи това, което първо обеща - да се наложи над монополите. Одържави част от водещите фирми в комуналната сфера - ВиК и електроразпределителните дружества, намали цената на тока, водата и газа с 25 на сто, а за бизнеса с 11 на сто. Изплати много бързо дълга към МВФ в резултат на много добра данъчна политика и отваряне на икономиката на изток . Миналата година тържествено заяви, че Унгария не дължи нито цент на нито една финансова институция или чужда държава. Отварянето на Изток стана чрез заливане на Русия с лекарства, вина, колбаси, плодове и зеленчуци, консерви и химическа промишленост. Само Китай купува 70 000 тона годишно свинско месо и 2 млн. патици. Китай откри в Унгария своя туристически офис, направи китайска банка и Пътя на коприната ще минава през Пирея и остров Чепел в Унгария.  Има бум на инвестиции от Южна Корея и Япония, а Индия открива най-големия завод за гуми. - Той направи  много силен екип от икономисти. Всички западни наблюдатели отбелязват изключително качествения шеф на Централната банка на Унгария - Дьорд Матолчи. Форинтът е национална валута, страната няма скоро за се насочи към еврото. Има много гъвкава данъчна политика за стимулиране на производството и привличане на чужди инвестиции. Орбан успя да свали безработицата до 3,8 пункта, разкри 800 000 работни места и постигна най-ниска инфлация от 42 години насам. Привлече 1 млн. нови граждани от съседните държави. И тенисистката Моника Селеш, която е от Нови Сад, взе унгарски паспорт, независимо, че е сръбска и американска гражданка. И Орбан е на път да направи Унгария 15 млн. души без да прекроява граници. - Орбан обяви 2018 г. за година на унгарското семейство. Даде много преференции за младите семейства. Направи 6-годишен платения отпуск на майките, държавата дава за трето дете 33 000 евро, отделно предоставя нисколихвен жилищен кредит за същата сума. За осем години раждаемостта скочи с 46 на сто. Орбан предприе изключително мощно развитие на спортната база - инвестира 500 млн. евро в басейни, зали и ледени пързалки. Всеки унгарски треньор, който осигури олимпийски или световен шампион, получава по 3000 евро месечно до края на живота си. Будапеща посиня от плувни басейни, в 22 града направи закрити зимни пързалки и четворката мъже на шорттрек взе златен олимпийски медал. - Западна Европа е по-богата, а Централна е по-нормалната. В Западна Европа се възприема за нормално министър-председателят да се жени за мъж. Орбан казва - за разлика от Западна Европа, след няколко десетилетия нашите младежи няма да са малцинство в собствената си държава. Така, че следващата пролет ще се спре с опита Франция и Германия да командват ЕС. Каква е разликата - никой не е имал смелостта след Втората световна война да се опълчи на СССР, а унгарците излязоха срещу 300 съветски танка. Западът защо не ходи да защити Крим? Защото нямат топки. - Паралелът с България е невъзможен, защото голямата разлика е в манталитета на двата народа. Там няма парламент и правителство, което да не си изкара мандата. Националното самочувствие е друго - унгарецът не обича да се кланя и да има началници. Още по времето на социализма те имаха частен сектор в селското стопанство. Там беше концертът на \"Куин\" през 1986 г., първата \"Формула 1\" в соцлагера през 1987, а през 1982 г. играха мюзикъла \"Котките\", когато у нас малко хора знаеха кой е Андрю Лойд Уебър. А ние ставахме и лягахме със Съветския съюз. Това раболепие се превърна и в настоящето - сега лягаме и ставаме с Брюксел. Няма как и да имаме лидер като Орбан, който е ходил от малък на църква, завършил е право и има куража да излезе да гони съветските войски, за разлика от Меркел. Дори Чаушеску, диктатор и комунист, не изпълни решението на Варшавския договор и през 1968 г. не влезе в Прага. Днес Румъния, Словакия и Кипър не признават Косово. Защо България го признахме ? Защо не защитаваме националния си интерес? Затова няма как да правим паралели, за съжаление ние сме на Балканите.", "date": "2018.04.10", "title": "Орбан поведе Европа към голяма промяна"}
{"url": "http://standartnews.com/mneniya/naprezhenieto_mezhdu_london_i_moskva_e_opasno_za_evropa-370308.html", "text": "- Австрийският канцлер Себастиян Курц неотдавна бе на официално посещение в Москва. То несъмнено е свързано с подготовката на австрийското председателство през втората половина на т.г. Освен това, тази визита в навечерието на президентските избори в Русия имаше за Путин благоприятно значение, тъй като демонстрира посещение на лидер на страна от ЕС, която има дружески отношения и чийто глас на общоевропейско равнище е значим. Взаимоотношенията между Австрия и Русия в продължение на много десетилетия са добри. Това не означава, че Австрия може самостоятелно да промени своята позиция по антируските санкции. Но Австрия е много заинтересувана и работи по това не само да съхрани диалога между ЕС и Русия, но да го направи по-интензивен. И стъпка по стъпка да намери възможности за решаването на един или друг въпрос или поне да се придвижи по-близо до тяхното решаване. - Не мисля, че ще се търсят нови направления във външната политика на страната. Той преди да стене канцлер беше министър на външните работи на Австрия. Но днес, в новата си функция на канцлер той ще участва в заседанията на Европейския съвет и неговите възможности да влияе непосредствено върху политиката на ЕС са многократно по-големи. И това с което той със сигурност ще се заеме е разработването на главните, на стратегическите въпроси на бъдещата политика на ЕС, с намирането на пътища за тяхното решаване. Той ще се опита да намери решения на най-наболелите въпроси на външната политика на ЕС или най-малкото ще даде своя принос за тяхното решаване. Останалите, второстепенните въпроси ще ги остави на вниманието на професионалните дипломати. - Един от тези въпроси ще бъде Европейската политика на съседство. Вторият фундаментален въпрос касае взаимоотношенията ЕС-Русия. Третият въпрос е Близкият изток, където на ЕС му предстои да намери своето място. Четвъртият въпрос са взаимоотношенията ЕС-САЩ, където има множество точки на съприкосновения в рамките на различните междудържавни и международни организации, но въпреки това има един куп разногласия, които трябва да се изясняват. Те са се натрупали и трябва да се търсят начини за тяхното отстраняване. При това трябва да се намерят решения на всички открити въпроси, така че ЕС да излезе в по-силна позиция. Също така е важно да се намерят такива решения, които да успокоят и урегулират всички напрежения, които са се натрупали на външните граници на ЕС. Необходимо е също така да се намерят най-оптималните взаимоотношения със супер държавите Русия и Китай, а също и с онези страни, които се намират в стадий на подем. - Важното е в развитието на ЕС винаги да се съблюдава правилния баланс, който да гарантира необходимата динамика за движение напред. Това означава да има равновесие между тези страни, които в интеграционно отношение се развиват по-бързо, които имат този потенциал и са в състояние да го осъществят, и онези, които по една или друга причина са по-инертни. Ясно е, че няма готово патентовано решение нито за едното, нито за другото. Ако не се получи всички членове да дръпнат в една и съща посока и с една и съща скорост напред, ЕС ще загуби от силата си и ще се наруши единството. Ако не се даде възможност на онези, които искат и могат да вървят по-бързо и искат да развият някои нови неща, ЕС ще загуби от своята динамика. - На този етап България не е член на еврозоната, също и на Шенген, но има желанието да се присъедини и към двете групи. Главните критерии са да бъдат изпълнени вътрешните предпоставки и показани съответните резултати. Ако тава е така, няма съмнение, че страната е готова. Освен икономическите критерии,има и други важни фактори, един от които е преодоляването на корупцията, за да не се внася смущение във функционирането на останалата част от шенгенската системата. - Има различни алтернативи за снабдяването на ЕС с газ, както с тръби по дъното на Балтийско море, така и по суша. И тук също трябва да се търси правилното равновесие. Въпросът е също ЕС да намалява зависимостта от един и същи доставчик- както от една страна по отношение на самия доставчик, така и от друга страна по отношение на маршрута на доставка. Независимо, че до сега доставките на газ от Русия, включително и тези от СССР по време на студената война, функционираха винаги отлично, би било добре да имаме поне диверсифициране на маршрутите, т.е. да не сме зависими само от един, а да имаме поне два или няколко тръбопровода. Не бива да забравяме и това, че е много важно тези варианти да са максимално икономически изгодни. - Германия е най-важната индустриална държава в Европа. След като тя прекрати производството на атомна електроенергия, а и не притежава собствени източници на въглеводородни енергоносители, за конкурентоспособността на нейните експортни отрасли е особено важно цените на вносните енергоносители да са максимално ниски. Затова за всички нас, останалите страни от ЕС, които произвеждаме кооперирани детайли и възли за нейната индустрия, е особено важно Германия да има достъп, първо, до енергоносители с ниски цени. И второ, доставките на тези енергоносители да са точни и навременни. В този смисъл \"Северен поток- 2\" е една добра възможност, тъй като не поставя Германия под икономически или политически натиск. Това трябва да го разберат всички европейци- и поляци и чехи и словаци и австрийци т.н, които съществуват благодарение на това, че получават поръчки от германската автомобилна индустрия за всевъзможни възли и детайли. И това е само един от аспектите. В крайна сметка икономическият аргумент е твърде важен и трябва да се има предвид, а не да го загърбваме и да се водим единствено от политически съображения.Тук става дума за остра конкурентна борба на международните пазари със страни като САЩ, Китай, Япония, Корея, Тайланд и т.н. - Твърде ограничена е информацията по отношение на фактите, затова и не бих могъл да взема компетентно становище. Виждам, че между Русия и Великобритания е възникнало сериозно напрежение. Фактът, че и САЩ, Франция и Германия се поставиха в услуга на Лондон е сигнал за това, че има някакво сериозно противоречие, макар, че по самия инцидент доказателства не бяха представени. Мисля, че най-важното в момента е да се предприемат бързи мерки за деескалация на напрежението. Твърде важно за всички нас е да се съхрани диалогът между големите европейски сили и Русия, от една страна и от друга страна, между Русия и САЩ, независимо от съществуващите различия и от такива, които със сигурност ще има и в бъдеще. Диалогът на всяка цена трябва да бъде запазен и в никакъв случай да не се допуска парализиране на политическите взаимоотношения с Русия. - Австрия при всички случаи ще се постарае, в това число и като предстоящ председател на ЕС, въпреки ограничените възможности с които разполага. Важното е Германия, също и Франция да се опитат да повлияят и на Великобритания, и на Русия да смъкнат напреженето. Все пак Париж и Берлин носят и най-голямата отговорност по отношение на всички останали европейски държави.", "date": "2018.04.10", "title": "Напрежението между Лондон и Москва е опасно за Европа"}
{"url": "http://standartnews.com/biznes/nad_1_mlrd_evro_sa_pratili_emigrantite_v_balgariya-370313.html", "text": "Над 1,15 млрд. евро са пратили през миналата година на близките си у нас българите, които работят в чужбина. Сумата е с 284 млн. евро повече от 2016 г., когато емигрантите и гастарбайтерите са направили преводи към България за 869 млн. евро. Това показват предварителните данни на Българска народна банка (БНБ). Разбивката по месеци показва, че май през 2017 г. е бил рекорден за последните 8 години. През петия месец на миналата година гастербайтерите са изпратили в родината си 115,3 млн. евро. Средствата изпратени от сънародниците ни в чужбина са повече от чуждите инвестиции в страната за 2017 г., които възлизат на близо 902 млн. евро. Това за пореден път показва, че всъщност не инвестициите, а преводите от емигрантите движат икономиката напред, коментират от investor.bg. Според данните на БНБ чуждестранните вложения за миналата година се насочват предимно към преработващата промишленост. Преводите от емигрантите въпреки че през последната година много малки и семейни бизнеси започват своето начало именно с помощ от роднина зад граница. Голяма част от този паричен поток отива за покриване на текущи разходи, здравеопазване, образование и погасяване на заеми. Сумите, които сънародниците ни извън България изпращат тук, постепенно се възстановяват до предкризисните нива от 2007 и 2008 г. Това обаче не се случва с инвестициите. Притеснително е също, че чуждите капиталовложения са предимно под формата на дългови инструменти, което означава, че са краткосрочни и нямат дългосрочна перспектива за развитие, е коментарът на investor.bg. Най-много средства идват от българите в САЩ, Испания и Гърция. Данните на БНБ обаче отчитат само парите, изпратени по банков път и чрез дружества за парични трансфери. Не е ясно какви суми влизат у нас в брой или какви стоки, купени зад граница, идват в страната. Освен това БНБ отчита само преводите над 2 500 евро. Междувременно Европейската комисия обяви, че ще бъдат въведени нови регулации, според които за крайния потребител. Досега за компаниите и частните лица на територията на еврозоната нямаше разлика в таксите за операции в страната или в еврозоната. В официално съобщение европейските власти посочват, че сега това предимство ще бъде разширено и ще включва цялата територия на Европейския съюз. Всички вътрешни презгранични трансакции (изпращане и теглене на пари в брой, както и разплащания – бел. ред.) в ЕС, извършени в евро извън еврозоната, ще бъдат таксувани с ниски или нулеви такси като вътрешни плащания, извършвани в официалната местна валута. Така например, в рамките на новото предложение презграничен банков превод в евро от България ще бъде таксуван като вътрешен банков превод в български лева. Това е значителна промяна, тъй като таксите за обикновен банков превод могат да достигнат изключително високи стойности в някои държави членки извън еврозоната.", "date": "2018.04.10", "title": "Над 1 млрд. евро са пратили емигрантите в България"}
{"url": "http://standartnews.com/biznes/credissimo_super__nov_model_za_finansirane_s_obraten_lizing-370298.html", "text": "Водеща ФинТек група в онлайн кредитирането - Credissimo, представи нов модел за финансиране, фокусиран в сегмента обратен лизинг. Услугата се предлага от дружеството Credissimo Супер, като предоставя на потребителите възможност да получат суми до 20 000 лв., гарантирайки с личния си автомобил. Това е поредната стъпка в разширяването на финансовото портфолио на групата, която със своя 10 годишен опит заема водещи позиции на пазарите в България, Македония и Полша. „Като европейски лидер във ФинТек сферата и потребителски ориентирана група, ние в Credissimo постоянно търсим нови технологични решения, с които да отговяваме на потребностите на нашите клиенти. Credissimo Супер е изключително удобен начин за финансиране на всеки, който има нужда от сума до 20 000 лв., с период на изплащане до 48 месеца. Вярваме, че с новото ни предложение ще помогнем на много хора да получат бързо желаните средства, за да посрещнат спокойно разходите си, с помощта на автомобила си.\", заяви Славян Ценов, изпълнителен директор на компанията. Чрез своя новаторски подход, дружеството предоставя на потребителите възможност да попълнят лесно своето заявление за обратен лизинг изцяло онлайн, гарантирайки с личния си автомобил на www.credissimosuper.bg. Становище се получава в рамките на 15 минути, а след одобрение, сумата може да бъде усвоена на посочена от клиента банкова сметка или от всяка каса на EasyPay. Новият финансов продукт стартира със специално предложение за първите си клиенти, като предлага гратисно плащане до 6 месеца. Повече информация за   и промоционалните условия, можете да откриете на www.credissimosuper.bg. Oт години, oбратният лизинг е масово наложен и изключително добре приет на световния финансов пазар. Компаниите, предлагащи този вид финансиране, отчитат сериозен ръст и развитие не само в САЩ, но и в Европа, предимно във Франция, Испания, Швейцария и Холандия. Българската ФинТек група постоянно внедрява революционни решения и устойчиво се развива повече от 10 години, като продължава своята експанзия в Европа и Латинска Америка. Credissimo Супер е още едно доказателство, че групата ще продължи да отговаря на потребителските очаквания, предлагайки им изцяло нов модел за финансиране, чрез  .", "date": "2018.04.10", "title": "Credissimo Супер – нов модел за финансиране с обратен лизинг"}
{"url": "http://standartnews.com/biznes/vadyat_naesen_parvoto_zlato_ot_ada_tepe-370315.html", "text": "В началото на третото тримесечие на 2018 г. трябва да заработи откритият рудник за добив на злотосъдържащи руди Ада тепе край  Крумовград, а през четвъртото - да бъде произведен и първия концентрат в обогатителната фабрика. Това съобщи изпълнителният директор на „Дънди Прешъс Металс\" за България д-р инж. Илия Гърков. През 2017 г. „Дънди прешъс металс Крумовград\" ЕАД са инвестирани 80 млн. долара. Към момента всички дейности вървят по график. На Ада тепе ще бъдат изградени две пречиствателни станции. Първата е за битово-фекални води, а втората ще се използва при нужда от заустване на води в коритото на река Крумовица. Целта е водата, достигаща до реката, да бъде с качество на питейна. По-голямата част от персонала за  работа на рудника вече е нает. На този етап са назначени над 120 човека. В момента около 40 души са на обучение в Челопеч и още толкова в Крумовград. През следващите 2-3 седмици ще бъдат наети още 40-50 служители. В добивната част на  Ада тепе ще бъдат ангажирани около 210-220 души, като от тях само около десетина не са от района на Крумовград. „Засега за всички видове професии намираме достатъчно качествени кандидати от община Крумовград, с изключение на електроперсонала, затова този месец ще търсим кадри от Кърджали. Около 23- ма специалисти са необходими за електроподдръжката\", каза инж. Гърков. При дейността на рудник Ада тепе ще се използват едни от най-съвременните технологии. Затова успоредно с неговото изграждане и със строежа на обогатителната фабрика е организирана и подготовка на персонала. В средата на април в Стара Загора започва практическото обучение на операторите и шофьорите на модерната минно-добивна техника. През май работниците вече  ще бъдат в реална среда, тогава ще бъде организиран и ден на отворените врати във фирмата. „Дънди Прешъс Металс\" ЕАД има подписан рамков договор с община Крумовград и годишно осигурява по 500 хил. лева за общински проекти, свързани с инфраструктурата, образованието и здравеопазването. Освен това фирмата подкрепя финансово и професионалната гимназия  по транспорт в града. 50% от концесионната такса също се връща в граничната община.", "date": "2018.04.10", "title": "Вадят наесен първото злато от Ада тепе"}
{"url": "http://standartnews.com/biznes/prodavat_tok_za_denya_na_energiynata_borsa-370317.html", "text": "На 11 април Българска независима енергийна борса (БНЕБ) ще стартира търговията с електрическа енергия на изцяло новата пазарна платформа - \"В рамките на деня\". Сега сделки с електричество могат да се сключват само на сегментите \"Ден напред\" и \"Дългосрочни договори\". Нововъведението ще увеличи предлаганите количества и ще засили конкуренцията. Следващата стъпка е интеграция на борсовите пазари за търговия в рамките на деня на регионален и европейски принцип. Търговията \"В рамките на деня\" ще се осъществява чрез уеб платформа NordPool AS. Системата ще поддържа 24-часова търговия, като поръчки ще могат да се правят до 60 минути преди началото на доставка. Минималното количество електроенергия, което ще може да се търгува, е 100 киловатчаса, а стъпката за наддаване ще е 10 евроцента. Очакваната средна ликвидност на пазара \"В рамките на деня\" е около 30 - 50 мВт на час. БНЕБ ще бъде страна по всички интрадей сделки, което ще намали разходите на търговците и производителите за балансиране. Това също така изключва необходимостта от клирингова къща или предварителни споразумения между участниците, както е например на пазара на дългосрочни договори. Според изпълнителния директор на БНЕБ Константин Константинов типичните участници на интрадей пазара са производителите на ток от ВЕИ. Очаква се активното им включване да се случи, когато бъдат приети промените в Закона за енергетиката. Те ще задължат всички ВЕИ да продават тока си чрез борсата, като получат договори за премия до съответната преференциална тарифа, която сега имат. Заради високите такси и минимални количества за търгуване обаче този пазар няма как да бъде атрактивен за по-малките ВЕИ - например соларни паркове с инсталирана мощност до 200 киловата. Те биха могли да участват там само ако се обединят чрез общ координатор. Плановете на БНЕБ не включват осъществяване на трансгранична търговия в рамките на деня през тази година.", "date": "2018.04.10", "title": "Продават ток за деня на енергийната борса"}
{"url": "http://standartnews.com/balgariya/karakachanov_remontat_na_migovete_shte_e_v_balgariya_iskame_vsichkite_da_letyat_v_sledvashtite_7_godini-370291.html", "text": "Всички български изтребители МиГ-29 да летят до края на експлоатационния си срок. А след техния ремонт идва ред и на бомбардировачите Су-25. Това обяви министърът на отбраната Красимир Каракачанов пред БНТ по повод модернизацията на бойната ни авиация. Както вече е известно страната ни окончателно сключи договор с руската РСК МиГ за ремонта на родните МиГ-29. Военният министър обаче категорично опроверга информациите, че той ще бъде извършен в Русия. „Договорът с РСК МиГ е за следващите четири години и ремонтите на българските МиГ-29 ще се извършват в България, а не в Русия. Частите също ще се купуват от Русия, както и Полша купува части за своите бойни ескадрили от производителя им\", обяви Каракачанов. Той обяви, че идеята му е в следващите 7 години да летят всичките 15 български многоцелеви изтребители МиГ-29, а в същото време да се ремонтират и щурмовиците Су-25, от които в момента летят 4. Тези ремонти обаче няма да спрат проекта за закупуване на нови изтребители. „Съветът по отбрана в Министерството на отбраната одобри проекта за закупуване на нов изтребител. Той е в режим на съгласуване с другите министерства, което отнема две седмици, след което ще тръгне към Парламента. Предложението, което сме направили, е да бъдат изпратени и получени оферти от няколко възможни фирми и държави\", коментира вицепремиерът. На миналия конкурс са били изпратени запитвания към Полша и САЩ за употребявани F-16, припомни Каракачанов, а сега ще се отправят запитвания както за машини втора ръка, така и за нови. Ще се изпрати и покана към производителите на F-18 „Боинг\", които са проявили интерес. Ще бъдат поканени и производителите на „Рафал\" и „Юрофайтър\", в това число и за нови. Ще се изпрати и предложение до Израел за модернизирани F-16. „Поне до този момент, България разполага с 1,5 млрд. Лева\", обяви военният министър. Предстои сключване на договор със „значително коригирана\" сума за ремонта на военнотранспортните „Спартан\", допълни Каракачанов. По отношение на новите бронирани машини за Сухопътни войски Каракачанов отбеляза, че има няколко оферти от различни компании и страни, като основното изискване е бронираната машина да се сглоби и поддържа в България от български фирми, за да може част от парите да останат в българската икономика. Белгийските фрегати от състава на Българските военноморски сили си заслужава да бъдат ремонтирани и поддържани, отбеляза Каракачанов. Каракачанов коментира и ситуацията в Сирия, като отбеляза, че подобно на военната интервенция в Ирак, последствията не са били достатъчно добре преценени. В сходна ситуация по думите му са множество от държавите, в които имаше т.нар. „арабска пролет\". Според Каракачанов конфликтът в Сирия е отражение на напрежението между Русия и Иран от една страна, и САЩ е техните партньори от друга. Каракачанов заяви, че политиката на България на „баланс и диалог\" трябва да бъде подкрепяна и илюстрира позицията на страната спрямо случая „Скрипал\" и организирането на срещата на върха ЕС-Турция. „Ако Европа не се върне към изначалната си идея за Европа на нациите, тя е обречена на провал\", категоричен е Красимир Каракачанов.", "date": "2018.04.10", "title": "Каракачанов: Ремонтът на МиГ-овете ще е в България, искаме всичките да летят в следващите 7 години"}
{"url": "http://standartnews.com/balgariya/evakuatsiya_v_burgaski_mol_-370292.html", "text": "Търговски център \"Галерия\" в Бургас бе евакуиран тази сутрин. Мярката всъщност бе част от учение и бе извършено точно в 8:45 часа. Причината да се тества реакцията на гражданите, пък са пожарите в двата руски мола – в Кемерово и Москва от последните дни, при които загинаха и бяха ранени множество хора, съобщава БГНЕС. Пожаро-тактическото учение се ръководи лично от директора на Регионална дирекция \"Пожарна безопасност и защита на населението\" – Бургас комисар Васил Василев. Учението представлява пожар в заведение, разположено в атриума на мола, евакуация на хора и гасене на огнените пламъци. Включени са три структури на Регионална дирекция \"Пожарна безопасност и защита на населението\"/ Първа и Втора Районни противопожарни служби - Бургас и служители от сектор \"Специализирани оперативни дейности\"/ с четири автомобила. Пожаро-тактическо учение покрива територията и на централната градска част и прилежащите към търговския обект зони от к-с \"Славейков\", тъй като след подаването на сигнала за инцидента, противопожарните автомобили се придвижват в реално време по различни маршрути с цел определяне на бързината и най-оптималния от тях.", "date": "2018.04.10", "title": "Евакуация в бургаски мол"}
{"url": "http://standartnews.com/balgariya/represivna_myarka_li_sa_novostite_pri_obezshteteniyata_za_bezrabotitsa-370289.html", "text": "Промяна в правилата за отпускане на обезщетения за безработица предизвикаха недоволство. Тя е в сила от тази година и предвижда, когато шефът прекрати трудовия договор срещу обезщетение от поне 4 заплати, работникът да получава само минимума от НОИ за 4 месеца. Всички промени относно изплащането на обезщетенията при безработица целяха да се спестят едни пари – около 79 млн. лв. Затова ние от „Подкрепа\" бяхме против, обяви в предаването „Тази сутрин\" Валя Григорова от синдиката „Подкрепа\". Според нея новата разпоредба помага на работодателите да се купят съгласието на работника за съкращение. Новата възможност действително се използва от работодателите да си купят съгласието на работника, защото при едностранно прекратяване на договора, това лесно пада в съда, коментира адвокат Ангел Бузалов. По думите му много често работодателят е слабата страна при трудови спорове. Бившият социален министър Иван Нейков каза, че определено има затягане на механизмите за изплащане на обезщетения за безработица. Той припомни, че през последните години се увеличи изискването за минимум стаж, за да бъде изплащано обезщетението, увеличи се и броят на месеците върху които се изчислява средното възнаграждение, от което зависи пък размера на обезщетението.", "date": "2018.04.10", "title": "Репресивна мярка ли са новостите при обезщетенията за безработица?"}
{"url": "http://standartnews.com/balgariya/proletta_ni_radva_s_temperaturi_do_28_gradusa-370295.html", "text": "През следващите дни ни очаква топло време. Максималните дневни температури ще са предимно между 22 и 28 градуса, като в равнинните части те ще са малко по-високи в сравнение с високите котловинни полета на Западна България. По Черноморието ще е по-хладно. Това показва средносрочната прогноза за времето, базирана на компютърни модели и представена в \"Дарик кафе\". От четвъртък нататък над западните планински райони в следобедните часове и преди полунощ на места са възможни превалявания, като те ще бъдат с локален характер и няма да засягат големи площи. През следващата седмица ни очаква по-хладно време. Средиземноморски циклон ще оказва влияние на времето над страната и тогава ще има повече превалявания. Дневните температури ще се понижат, тъй като ще има повече облаци и превалявания. Към края на следващата седмица преваляванията ще бъдат по-сериозни, а времето ще е по-хладно, сочи прогнозата, базирана на компютърни модели.", "date": "2018.04.10", "title": "Пролетта ни радва с температури до 28 градуса"}
{"url": "http://standartnews.com/balgariya/borisov_v_mostar_es_iska_prosperitet_za_balkanite__ubeden_sam-370299.html", "text": "В едно нещо съм убеден – ЕС иска мир и просперитет на Балканските страни. Това каза министър-председателят Бойко Борисов след срещата си с президента на Сърбия Александър Вучич в Мостар. Благодаря на домакините за поканата. В едно нещо съм убеден – ЕС иска мир и просперитет на Балканските страни. Дали големите геостратегически играчи искат същото – надявам се да е така. Президентът Вучич полага огромни усилия, като човек от Балканите познавам сърбите и знам колко му е трудно, знам колко усилия полага, за да продължи процеса и да запази мира. Истински се надявам, че и колегите в Косово ще продължат в същия дух. Тези провокации и конфликти напоследък започват действително да тревожат всички, защото раните са много пресни\", коментира премиерът. „В общи линии настроението не е много оптимистично, по-скоро усещането е, че ни предстои нещо лошо, преди няколко месеца не беше така. Нека да съм песимист, нека ме упрекнат в това. Обръщам се към нашите братя мюсюлмани, бошняци, към нашите братя хървати, сърби, целия регион от Гърция до Румъния, Хърватия, Словения, тези, които са на Балканите – да проявим разум, защото последствията ще са само за Балканите. Не бива да бъдем егоисти, нито една от държавите на Балканите, и да си мислим, че даден конфликт ще подмине някоя от нас. Мостар е хубаво място да се кажат тези неща\", коментира Бойко Борисов. „Обръщам се към всички лидери на Балканите - да проявим разум, последствията ще са само за нас, за никой друг. Има геостратегически интерес. Нашата майка е Европа. Убеден съм, слушайки колегите в Европа, в Европейския Съвет и Съюз, че те искат мир и просперитет на Балканите около това да се обединим. Още веднъж поздравявам Вучич за здравата енергия и се надявам така да продължи и за напред, защото не винаги в Европа това, което искаш става веднага, или понякога става по-бавно\", каза още премиерът. „Срещата между Европейският съвет, заедно с колегите от Западните Балкани ще се проведе на 16-17 май. Убеден съм, че ще намерим начини, така че президентът Тачи да участва, въпреки че има няколко държави, които не са признали Косово и неофициално чувам, че биха отказали да участват в такава среща. Например с Мариано Рахой се разбрахме, че той е на двудневно посещение от предишния ден, така че с всички ще намерим някакъв начин да не проваляме Съвета. Той е жизненоважен за всички и съм оптимист за провеждането му\", обясни Борисов. „Като казвам песимист, имам предвид в последните седмици тези престрелки във въздуха, които се случиха между Сърбия и Косово. Безкрайно съм откровен с вас. Неприемането на избирателния закон или промените, които се искат, трайно ще блокират Босна и Херцеговина. Поне такова ми е усещането. Надявам се президентът Тачи да намери някакъв по-бърз път, по който да се решат тези проблеми, защото на 16-17 май ние трябва да влезем в този съвет с оптимизъм, с решени проблеми и да покажем на европейците, че сме готови за присъединяването на Западните Балкани. С проблемите си как да влезем? Влизаме с проблемите и даваме да ги решават те – те си имат достатъчно проблеми. Така че ние, политическият елит на Балканите трябва да решим проблемите. Мирът е най-важното. Всичко друго няма значение. Допуснем ли пак пореден конфликт на Балканите, всички държави губят. Който го допусне, той ще завлече всички\", допълни премиерът.", "date": "2018.04.10", "title": "Борисов в Мостар: ЕС иска просперитет за Балканите - убеден съм!"}
{"url": "http://standartnews.com/balgariya/desetki_iskat_da_pomognat_na_abiturienta_ot_eliseyna_i_mayka_mu_sled_pozhara-370288.html", "text": "След като пожар ги остави без дом навръх Цветница, на Възкресение Христово Росица Петрова и синът й Тихомир от мездренското с.Елисейна все още не са се върнали към нормалния живот. Разликата обаче е, че имат надежда, че ще имат покрив над главата си. Десетки хора от цяла България, а даже и от чужбина искат да помогнат на семейството след излъчването на репортажа по bTV. „Стягам се за матурите. Искам само здраве и къща\", сподели днес Тихомир. Няколко фирми и мото клубът от Варна са се ангажирали да му помогнат да преживее един наистина хубав абитуриентски бал. Иначе момчето, което работи като строител, за да помага на майка си, може да се включи в изграждането на нова къща, но няма как да се справи само. А от стария дом е останал само един трап. Имотът е разчистен с помощта и на тежка механизация от Община Мездра. Търсят се варианти за Росица и Тихомир, които в момента спят при приятели. Временно може да бъде предоставен фургон, но изграждането на нова къща или закупуване и ремонт на друга са много скъпи опции, които двамата няма как да си позволят.", "date": "2018.04.10", "title": "Десетки искат да помогнат на абитуриента от Елисейна и майка му след пожара"}
{"url": "http://standartnews.com/balgariya/tsacheva_svikva_na_saveshtanie_nachalnitsite_na_zatvori-370290.html", "text": "Министърът на правосъдието Цецка Цачева свиква на национално съвещание всички началници на затвори в страната и ръководството на Главна дирекция \"Изпълнение на наказанията\". Срещата е насрочена за 13.00 часа днес в Министерството на правосъдието, като на нея ще бъдат обсъдени създалото се напрежение в системата, както и възможни решения на актуални въпроси в спешен порядък. На 3 април от софийския затвор избягаха двама рецидивисти, след като заплашиха с оръжие надзиратели. Полицията ги търси вече седмица, но безрезултатно. Правосъдният министър Цецка Цачева каза в сряда в парламента, че случилото се е резултат от човешки грешки и \"неодокомплектоване на системите за сигурност\". \"Има заповед, която определя кои са разрешените за внасяне вещи в местата за лишаване от свобода. Контрол се осъществява ежедневно от дежурните, които са на смяна и проверяват тези вещи. Самият факт обаче, че се осъществява въоръжено бягство - единият е бил с нож, а другият с пистолет, означава, че тези вещи са внесени в Софийския затвор\", коментира Цачева. По случая работи специално създадена комисия, която трябва да установи как оръжията са внесени на територията на затвора, а резултатите от нейната работа, трябва да станат ясни на 12 април. Заради бягството на двамата рецидивисти от затвора вече бяха подадени и приети две оставки - на шефа на Главна дирекция „Изпълнение на наказанията\" в правосъдното министерство Свилен Цветанов и на началника на затвора в София Петър Кръстев. Длъжностите им временно се заемат от служители на Главна дирекция „Охрана\" към Министерство на правосъдието. Миналия месец за надзирателите и за съдебна охрана бяха обещани 15 млн. лв. допълнително. С част от тях бяха изравнени сумите за специфични служебни дейности между служителите на Министерството на правосъдието и на МВР, които работят на аналогични позиции. Останалите пари са за увеличаване на заплатите, като решаваща дума за това как ще бъдат разпределени те, ще имат синдикатите, обясни пред Дарик тогава Цецка Цачева. Тя подчерта, че увеличението на възнагражденията няма да е процентно, а ще се търси догонващо повишаване на доходите за хората с ниски заплати в системата, които се трудят при най-тежки условия.", "date": "2018.04.10", "title": "Цачева свиква на съвещание началниците на затвори"}
{"url": "http://standartnews.com/balgariya/sluzhbite_za_sigurnost_proveryavat_pratka_do_tsatsarov_obnovena-370307.html", "text": "Пратка с получател главния прокурор на България Сотир Цацаров е била получена в Съдебната палата по-рано днес, информира БНР. В момента службите за сигурност проверяват съдържанието ѝ. По информация на \"Хоризонт\" при преминаването си през скенер пратката е реагирала като е дала сигнал за наличие на рискови вещества. Екипи на ДОТИ и МВР са на място. Съдебната палата не е евакуирана към този момент, но секторът, в който се получават пратки, е отцепен. По-късно, след приключване на проверката, е установена детска играчка. Не е имало необходимост от евакуация на сградата. Все още не е известно кой е оставил пакета и до кого е бил адресиран той.", "date": "2018.04.10", "title": "Службите за сигурност проверяват пратка до Цацаров /ОБНОВЕНА/"}
{"url": "http://standartnews.com/balgariya/izvadiha_trupa_na_mazh_ot_mina_plakalnitsa-370296.html", "text": "Извадиха от шахта на бившата мина \"Плакалница\" трупа на мъж, съобщават от Областната дирекция на МВР във Враца. Тялото на 46-годишния човек от село Згориград е извадено вчера от служители на районното управление на полицията и членове на пещерен клуб от Плевен. При първоначалния оглед следи от насилие не са установени. Образувано е досъдебно производство. Мъжът е паднал в шахтата на 5 април, като в този момент е бил с племенника си, който е подал сигнал на тел. 112. Издирването на мъжа започна незабавно.", "date": "2018.04.10", "title": "Извадиха трупа на мъж от мина \"Плакалница\""}
{"url": "http://standartnews.com/balgariya/da_pomognem_na_malkiya_mitko-370294.html", "text": "Димитър Георгиев Ричков е на 10 години и е ученик в НУ „Отец Паисий\" в Пазарджик. Детето има сериозно заболяване и се нуждае от трансплантация на костен мозък. Болестта, от която страда малкия Димитър, е анапластичен едроклетъчен Неходжкинов лимфом III степен. Тя се изразява предимно в подуване на лимфните възли. Точно преди да направи 2 години в ремисия, без никакви лекарства, настинка отключва болестта отново. До преди това детето е ходело на училище, но след настинката, придружена с кашлица и болки в гърдите, докторите установили, че Митко има излив, получен вследствие на подуване на лимфен възел. След като един път е лекуван, но болестта се появила повторно, а след това още веднъж след рецидив - трансплантацията е неизбежна. В момента Митко е на поддържаща терапия и пие хапчета. Те са за да могат да вкарат детето по-бързо в ремисия и да може да се осъществи трансплантацията. Едно от тях е отпуснато от Фонда за лечение на деца. Сега на детето предстои да бъде направен ПЕТ скенер, след който докторите трябва да дадат по-точна информация за това какво предстои. Детето трябва да е много стабилно, за да се извърши трансплантацията. Дата за нея все още няма. От декември месец Димитър вече не ходи на училище, въпреки че много му се иска. „На него му липсва, той е много емоционално дете и му липсва контакта с децата\", споделя майка му Илияна пред \"Стандарт\". За момента Митко се чувства добре, но когато паднат показателите на кръвната картина се налага да ходи в болницата. „Който с каквото може нека да помогне\", моли майката на детето. Още не е ясна точната сума, която ще е необходима на семейството на Митко, но кампанията за набиране на средства вече е започнала. Ученици и учители от началното училище „Отец Паисий\", с помощта на родители, се включиха в акцията за събиране на средства. Те организираха Великденският благотворителен базар, преминал под мотото: \"Да протегнем на Митко ръка\". Целта е да се съберат средства за лечението на малкия. Също така предстои голям благотворителен концерт на 14 май от 18 часа в зала „Маестро Г. Атанасов\". Участници са представителни ансамбли, състави, клубове и индивидуални изпълнители от община Пазарджик, както и ученици от НУ „Отец Паисий\" и ОУ „Проф. Иван Батаклиев\". Всеки, който иска да помогне на Митко, може да го направи, като си купи покана за благотворителния концерт, както и като дари средства в кутиите в училището и в зала „Маестро Георги Атанасов\". Дарения могат да се направят и на дарителска сметка: Банка ДСК – ЕАД BGN IBAN BG05STSA93000025160733 BIG STSABGSF Димитър Георгиев Ричков", "date": "2018.04.10", "title": "Да помогнем на малкия Митко!"}
{"url": "http://standartnews.com/balgariya/padna_noviyat_red_za_telk_obnovena-370309.html", "text": "Новият ред за ТЕЛК падна вчера - ден преди националния протест с инвалидни колички на жълтите павета, организиран от национално представителните организации на хората с увреждания у нас. Министерството на здравеопазването изтегля проекта за промени в системата на медицинската експертиза, съобщи ресорният министър Кирил Ананиев. \"По изрично указание на премиера Бойко Борисов и след проведена среща при него, заедно с вицепремиера Томислав Дончев, министър Владислав Горанов и министър Бисер Петков, решихме да изтеглим предложения проект за изменение и допълнение на Правилника и Наредбата за медицинска експертиза\", обясни Ананиев на брифинг. В началото на април с промени в правилника и наредбата бе предложено решенията за ТЕЛК да се издават по нова скала, като всяка диагноза дава определен процент. Идеята, която взриви хората с увреждания, бе ТЕЛК да дава процент инвалидност само за основното заболяване, но не и за придружаващите го, както е в момента. Мотивът на здравното ведомство бе, че сега хора с леки и неинвадилизиращи ги заболявания, но много на брой, попадат неоснователно в категорията с тежко увредените. \"Целта на министерството не е да ощетява правата на инвалидите, а точно обратното, увери Ананиев. \"Ще направим промени само когато има пълен консенсус между всички\", увери здравният министър. И обясни, че промените били предложени от медицинската гилдия и националните консултанти. Идеята била да се премахне субективизмът и да се повиши контролът. В момента имало случаи, при които пациент с диабет и нарушено зрение можело да бъде по-ощетен от човек с повече на брой, но по-незначителни заболявания. Според министъра на здравеопазването сегашната методика дава възможност на пациенти с повече болести, които не са много сериозни, да имат по-висока пенсия от човек с една диагноза, но тежка. Кирил Ананиев каза, че е предложил среща на представителите на организациите на хората с увреждания в 15 ч. днес. Те приели, но за 10 ч. в петък. Така протестът в 11 ч. на жълтите павета остава, съобщи министърът. И допълни, че автобуси вече пътували към София. Около 6 000 души от цялата страна се очаква да се съберат днес пред Министерски съвет. Протестиращите заявиха, че ще извадят инвалидните си колички. Зад тях застана и КТ \"Подкрепа\". Хората с увреждания ще пристигнат в София на три лъча с 90 автобуса. Те категорично обявиха промените в модела за медицинската експертиза и ТЕЛК за дискриминационни. Според тях поправките ще лишат много хора от инвалидните им пенсии - единствения доход, който имат и ще оставят децата с увреждания без социални асистенти. Хората се обявяват и против оценката на работоспособността и включването само на едно водещо заболяване в решението на медицинската експертиза. Майките на деца с увреждания пък настояват за равнопоставеност във финансовото подпомагане на младежите, навършили 18 г. спрямо непълнолетните. Според тях няма разлика в нуждите на човек с увреждания на 17 и на 18 години. \"Да, трябва да има промени - да не може на паркинг със инвалиден стикер да спре голям черен джип\", коментира шефът на КТ \"Подкрепа\" Димитър Манолов. Според него трябва да се сложи край и на практиката здрави и прави хора в дадено населено място да са с ТЕЛК-ове от един и същи лекар. \"Но най-лесно е да посегнеш на тези хора, които са безпомощни\", заключи Манолов.", "date": "2018.04.10", "title": "Падна новият ред за ТЕЛК /ОБНОВЕНА/"}
{"url": "http://standartnews.com/balgariya/tsacheva_iska_poveche_pari_ot_byudzheta-370310.html", "text": "Ще настоявам правителството да осигури повече средства за правосъдната система – за повече хора и за по-добра надзорно-охранителна техника. Това каза министърът на правосъдието Цецка Цачева след свиканото от нея днес национално съвещание с участието на всички началници на затвори в страната и с ръководството на ГД „Изпълнение на наказанията\". „С колегите говорихме за необходимите краткосрочни мерки, които трябва да се предприемат за преодоляване на напрежението в системата. Уточнихме се, че работна група под ръководството на зам.-министър проф. Николай Проданов до края на април с участие на служители на Министерството на правосъдието, ГД „Изпълнение на наказанията\" и с директори на някои от затворите в страната ще търси вариант за оптимизиране на щатовете на служителите в затворите. Целта е да бъдат засилени онези възлови места, за които се прецени от работата група, че към момента са с недостиг на личен състав - недостатъчно хора, които да изпълняват тази функция\", каза още тя и уточни, че министерството подкрепя увеличаване числената бройка на щатовете, които са необходими за нормалното функциониране на правосъдието. „Ние ще настояваме пред правителството за осигуряване на средства и по отношение на необходимите надзорно-охранителни системи, които да бъдат в помощ на хората, които пряко работят със затворници. Затова втора работна група под ръководството на зам.-директора на затвора във Видин г-н Димитров трябва да предложат надзорно-технически средства като заглушители, клетки и др. Трябва споделят добрия опит от затворите в Белене, където със заглушители се постига по-добра охрана за самия затвор, но те са неприложими например за Софийския затвор, тъй като заглушават и мобилните устройства на работещи наблизо граждани. Затова работната група трябва да изследва техническата възможност за разработване на такива методи, които биха могли да бъдат ефективни в разстояние от 1 м. Търсим технически средства, които да бъдат в услуга на работещите, така че да бъде в услуга на тежкия труд на тези, които работят в затворите\", обясни министър Цачева. Министърът коментира и проблема с избягалите затворници. \"51 затворници са избягали за последните три години – от 2014 до 2017 г., и само трима от тях до момента не са установени\", обобщи тя. „Всички тези затворници са избягали от места от открит тип, докато са полагали работни дейности. Трима от тях до момента не са установени, а останалите 48 са върнати и изпълняват наказанието, което са били получили\", уточни министър Цачева и обясни, че в момента няма друга законова възможност лишените от свобода да бъдат охранявани по друг начин освен при строг режим. „По отношение на издръжката на едно лице, лишено от свобода – тя надвишава 1000 лв., като в нея се включват пари за храна, дрехи, лекарства, за осветление, отопление, вода и разходите, които се правят от държавата, за охрана на тези лица\", обясни още Цачева и уточни, че продължава работата по разпределението на онези 15 млн. лв., които бяха отпуснати от премиера Бойко Борисов, и предстои уточняване с колко точно могат да бъдат увеличени заплатите на служителите.", "date": "2018.04.10", "title": "Цачева иска повече пари от бюджета"}
{"url": "http://standartnews.com/balgariya/obzor_305_mln_za_chist_vazduh_i_borba_s_bokluka-370314.html", "text": "30,5 млн. лв. за чист въздух, управление на отпадъците, съхраняване на биоразнообразието и адаптация към климатичните промени ще получи България. Първото Програмно споразумение за финансиране на програма „Околна среда и изменение на климата\" за новия програмен период по Финансовия механизъм на Европейското икономическо пространство (ФМ на ЕИП) 2014-2021 между България и страните донори – Исландия, Княжество Лихтенщайн и Кралство Норвегия беше подписано вчера по време на неформалния Съвет по околна среда в София. Подписите си положиха Иван Иванов, директор на дирекция „Централно координационно звено\" към Министерския съвет и държавният секретар към Министерство на околната среда и климата на Кралство Норвегия Атле Хамар. Екоминистърът Нено Димов благодари на страните-донори за приноса към България при реализацията на ключови екологични политики. „Подписването на  Програмното споразумение за програмата е израз на изграденото доверие между страните-донори и МОСВ, на доброто сътрудничество, на високата добавена стойност от постигнатите резултати през предходните програмни периоди. То е гарант за желанието да продължим да работим заедно в постигането на високи екологични стандарти и в грижата за околната среда\", каза министър Димов. Качеството на въздуха и климатичните промени за основните теми на неформалният съвет на министрите на екологията, който продължава и днес. За старта му в НДК бяха открити 3 уникални арт инсталации  от пластмасови отпадъци. Те са част от кампанията на МОСВ „Рециклирай! Културно е\".", "date": "2018.04.10", "title": "ОБЗОР: 30,5 млн. за чист въздух и борба с боклука"}
{"url": "http://standartnews.com/balgariya/obzor_rabota_v_kol_tsentar_prashta_zhelyaz_v_us_zatvor-370316.html", "text": "------- 29-годишният Желяз е издирван със заповед за арест, издадена от Областния съд на Южен окръг на Флорида, САЩ, по две обвинения - за измама към държавата и експорт на стоки без лиценз. Окръжната прокуратура в Добрич вече поиска временното му задържане за срок до 60 дни съгласно договора за екстрадиция между  България и САЩ. В момента се чакат материалите по преписката срещу Андреев. За престъпленията, в които е обвинен, щатските закони предвиждат максимална присъда от 25 години затвор и глоба от 1 250 000 долара. \"Установено е от доказателствата, които колегите от САЩ са ни пратили, че става въпрос за извършване на сделки в периода от юни 2013 до 2015 г. с части за самолети със сирийски субекти, за които има влязъл в сила закон за ембарго. Предстои екстрадиционна процедура\", обясни говорителят на главния прокурор Румяна Арнаудова. Приятелката на Желяз – Милена Здравкова, разказа пред бТВ, че той е разбрал за разследването случайно през 2015 г. Тя го познава от 2013 г., когато работили заедно в софийския кол център на регистрираната в Маями компания AW Tronics, която се занимава с експорт на самолетни части. \"Всеки от нас е контактувал с клиенти по списък, даден му от отдел \"Продажби\", каза Здравкова. Според нея задържаният Андреев е бил служител на ниско ниво и технически е обработил продажбата на резервна част за сирийските авиолинии. \"Нашите договори бяха по българското законодателство и не сме подозирали, че трябва да се съобразяваме с чужди закони\", твърди Здравкова.\"От известно време Желяз фигурира в черен списък, който е публикуван в интернет и се поддържа от федералното правителство на Щатите. Списъкът визира лица, които или са престъпници, или са уличени в съдействие на подобни групи. Миналата седмица Желяз дойде при мен да изчистим този проблем\", разказа пък адвокатът му пред Нова телевизия. През март 2017 г. прокуратурата в Маями задържа братята Али и Араш Каби и тяхната сестра Марджан, които са собственици на AW Tronics. Те са обвинени, че изнасят забранени стоки за Сирия в нарушение на търговското ембарго. Самолетните части са доставяни от САЩ до София и Дубай, а след това реекспортирани до Сирия. Според щатските власти тримата са \"насърчавали служителите си, които съзнателно са продавали забранени стоки на сирийските авиолинии\". Те от своя страна са съучастници на режима на президента Башар Асад, твърди американската прокуратура. Освен това те са обвинени в подаване на фалшива информация и пране на пари. През декември 2017 г. братята Каби и сестра им се признават за виновни и са осъдени съответно: Али и Араш на по 2 години, а Марджан на 13 месеца затвор. Междувременно, близките на Желяз Андреев призоваха гражданите да подкрепят младия мъж и да не се допусне екстрадирането му. Те създадоха за целта и страница във Фейсбук, която към 17 часа вчера имаше над 2000 последователи.", "date": "2018.04.10", "title": "ОБЗОР: Работа в кол център праща Желяз в US затвор"}
{"url": "http://standartnews.com/svyat/orban_pravi_chistka_v_pravitelstvoto-370304.html", "text": "Унгарският министър-председател Виктор Орбан каза днес на първа пресконференция след категоричната си изборна победа, че планира значителни промени в своето правителство, предаде Ройтерс. Орбан заяви, че изборите в неделя, на които неговата партия ФИДЕС спечели парламентарно мнозинство от две трети, са му дали силен мандат, който той възнамерява да използва, за да прокара в парламента законопроект \"Спрете Сорос\". По думите му унгарското правителство още не е обсъдило въпроса за Централноевропейския университет на милиардера Джордж Сорос в Будапеща, който вчера обяви споразумение за откриване на нов филиал във Виена. Орбан каза, че планира през новия си мандат още повече да развие дипломатическите връзки с Полша и германската провинция Бавария след пряката им подкрепа за неговата кампания за преизбиране.", "date": "2018.04.10", "title": "Орбан прави чистка в правителството"}
{"url": "http://standartnews.com/svyat/borisov_otkriva_mezhdunarodniya_panair_v_mostar-370262.html", "text": "Днес премиерът Бойко Борисов ще бъде в Херцеговина, където ще открие Международния икономически панаир, който се провежда за 21-ви път в Мостар. Поканата за участието му е от Председателството на Босна и Херцеговина и от сръбския президент Александър Вучич, чиято страна тази година е партньор на изложението. Мостарският панаир е място за срещи на представители на бизнеса от региона и на големи международни компании. С присъствието си премиерът Борисов ще подчертае значението на икономическото развитие на страните от Западните Балкани за европейската им перспектива, се посочва в съобщението. Борисов ще участва и в работна вечеря, давана от члена на Председателството на Босна и Херцеговина Драган Чович. В нея ще участват също президентите на Сърбия и на Черна гора Александър Вучич и Филип Вуянович, министър-председателят на Хърватия Андрей Пленкович, президентът на Република Сръбска Милорад Додик, президентът на Федерация Босна и Херцеговина Маринко Чавара и Боряна Крищо, председателстваща Камарата на представителите в парламента на Босна и Херцеговина. В рамките на визитата на Борисов са предвидени и двустранни срещи с лидери на балканските държави, участващи в Международния икономически панаир.", "date": "2018.04.10", "title": "Борисов открива Международния панаир в Мостар"}
{"url": "http://standartnews.com/svyat/stachka_v_lufthanza_shte_otmeni_800_poleta_dnes-370286.html", "text": "Стачка на германската авиокомпания „Луфтханза\" ще отмени над 800 полета днес. Очаква се да бъдат засегнати и полети до летище София. Стачката ще е на летищата във Франкфурт, Мюнхен, Кьолн и Бремен. За засегнатите над 90 хиляди пътници са предвидени алтернативни полети. От българското Министерство на външните работи съветват българските граждани да се информират предварително за избрания маршрут. Продължава и стачката в \"Ер Франс\", която днес обаче ще изпълни 75% от полетите си.", "date": "2018.04.10", "title": "Стачка в „Луфтханза” ще отмени 800 полета днес"}
{"url": "http://standartnews.com/svyat/strelba_sreshtu_floyd_meyuedar_raniha_edin_ot_bodigardovete_mu-370293.html", "text": "Вече бившият боксьор Флойд Мейуедър Джуниър стана обект на въоръжено нападение, при което има пострадали. Стрелбата срещу 41-годишния американец е станала в момент, когато той се е връщал към дома си след посещение на нощен клуб в Атланта, предава \"Блиц\". Един от най-богатите спортисти в историята е пътувал в конвой от три микробуса, когато срещу тях е открит огън. Дългогодишният световен шампион не е пострадал, но е ранен един от неговите бодигардове. Грег ла Роса е настанен в болница с огнестрелна рана на крака, но е в стабилно състояние. При атаката колоната от три превозни средства е била доближена странично от друга кола, от която е започнала стрелбата. Предполага се, че именно Мейуедър е бил целта на нападението. След като успява да се измъкне от нападателите, микробусът с Мейуедър се отправил към болница \"Грейд\", където телохранителят е получил медицинска помощ. Полицията още няма яснота кои са нападателите и каква е причината за въоръжената атака. Смята се обаче, че тя не е случайна, тъй като присъствието на Флойд Мейуедър в нощния клуб не е било тайна. Самият той обяви, че ще бъде в заведението чрез социалните мрежи, а по същия начин постъпиха и от клуба. По време на самото парти се появиха и снимки от купона с участието на бившия боксьор.", "date": "2018.04.10", "title": "Стрелба срещу Флойд Мейуедър, раниха един от бодигардовете му"}
{"url": "http://standartnews.com/svyat/chudo_izpisaha_natrovenata_yuliya_skripal_-370300.html", "text": "Юлия Скрипал - жената, отровена заедно с баща си Сергей Скрипал с нервопаралитично вещество в Солсбъри - е изписана от болницата в британския град, съобщи официално медицинският директор на лечебното заведение, цитиран от агенциите. \"Вече изписахме Юлия\", каза пред репортери Кристин Бланшар, медицински директор на Окръжната болница в Солсбъри. \"При баща й също има добър напредък. В петък обявих, че той вече не е в критично състояние. Макар и да се възстановява по-бавно от Юлия, се надяваме и той да може да напусне болницата, когато моментът за това бъде подходящ.\" Бланшар заяви, че Юлия Скрипал напуснала болницата снощи, след като реагирала \"изключително добре\" на лечението. Сергей Скрипал, на 66 години, и 33-годишната му дъщеря бяха намерени на 4 март в безсъзнание на пейка в Солсбъри, след като са били изложени на контакт с нервопаралитичния агент \"Новичок\". Великобритания поддържа тезата, че Русия е отговорна за атаката - нещо, което Москва отрича. Много западни страни застанаха на страната на Лондон и изгониха руски дипломати. През 2006 г. Сергей Скрипал, бивш полковник от руското военно разузнаване (ГРУ), е осъден за продаване на руски държавни тайни на Великобритания. Четири години по-късно той е предаден на Великобритания при размяна на шпиони.", "date": "2018.04.10", "title": "ЧУДО! Изписаха натровената Юлия Скрипал"}
{"url": "http://standartnews.com/svyat/gratskata_armiya_obstrelya_turski_helikopter__narushitel-370303.html", "text": "Напрежението между южните ни съседки изглежда ескалира, след като гръцки военни директно откриха огън срещу турски хеликоптер в понеделник вечерта. В неделя, навръх Великден, два турски изтребителя, пък нарушиха още едно, макар и негласно, споразумение между двете страни, а именно да не се правят провокации по празници. При поредния такъв случай снощи, малко преди полунощ, гърците вече не са чакали и директно са задействали противовъздушната си система, съобщава \"Катимерини\". Изстрелите на зенитните оръдия все пак са били предупредителни, но са изпратени още преди машината да навлезе в гръцкото въздушно пространство. Инцидентът се е разиграл край остров Ро. Хеликоптерът летял ниско с включени светлини, но така и не бе известено каква точно е била машината бойна, транспортна или разузнавателна. Предварителната информация бе, че той е навлязъл в територията на Гърция, което пък бе опровергано от гръцкото министерство на отбраната. Именно затова не бе и придадена особена важност на инцидента. \"Не смятаме, че инцидентът е голям, защото нямахме нарушение на въздушното пространство. Подходихме предпазливо и инцидентът приключи\", обявиха от военното министерство на Гърция. Те окачествиха полета на турския хеликоптер като \"сигурна провокация\", но изразиха надежда, че \"отговорът е бил разбран\".", "date": "2018.04.10", "title": "Гръцката армия обстреля турски хеликоптер - нарушител"}
{"url": "http://standartnews.com/svyat/ek_ne_vizhda_narusheniya_na_zakona_v_park_pirin-370305.html", "text": "Европейската комисия не е открила нарушаване на европейското законодателство по случая с НП „Пирин\", но ще продължи да следи нещата отблизо. Това каза европейският комисар по околна среда, морско дело и рибарство Кармену Вела на пресконференция, където бяха представени резултатите от първия ден на неформалния съвет на министрите на ЕС по околна среда. „Комисията не участва в плановете за застрояване на такива зони\", каза комисар Вела. Той уточни, че това е в компетенцията на държавите-членки.", "date": "2018.04.10", "title": "ЕК не вижда нарушения на закона в парк \"Пирин\""}
{"url": "http://standartnews.com/svyat/frantsiya_i_sasht_obviniha_rusiya_za_predpolagaemata_himicheska_ataka_v_siriya-370284.html", "text": "Франция и САЩ обвиниха Русия за предполагаемите химически нападения в сирийския град Дума, като заявиха вчера на заседание на Съвета за сигурност на ООН, че Москва не може да не е знаела за бомбардировките, извършени от режима на сирийския президент Башар Асад, предадоха Франс прес и ТАСС. \"Иранската и руска военна подкрепа се намира на терена и във всички ешелони на сирийската военна машина и нито един сирийски самолет не може да излети, без да бъде информиран руският съюзник\", заяви френският постоянен представител в ООН Франсоа Делатр. \"Следователно тези нападения (от 7 април) са извършени било с изричната или мълчалива подкрепа на Русия, или въпреки нея и военното й присъствие. Не знам коя от тези две алтернативи е по-притеснителна за колективната ни сигурност\", добави той. По-рано френският представител беше заявил, че няма съмнение кой е извършил нападението, визирайки сирийския режим, припомня АФП. В речта си пред Съвета за сигурност вчера постоянната представителка на Вашингтон Ники Хейли също обвини Русия и Иран. \"Русия и Иран имат военни съветници във военните бази и в оперативните центрове на режима на Асад\", подчерта Хейли. \"Руски представители са на терен, помагайки пряко офанзивите на режима, а ирански сили често вършат мръсната работа\", добави тя. Когато сирийският режим бомбардира мирни граждани, го прави с подкрепата на Русия, според американската представителка. Русия отрича при нападението в Дума да е използвано химическо оръжие. Руски експерти посетиха района и извършиха проучвания, без да открият следи от химически оръжия, заяви вчера постоянният представител на Русия в Съвета за сигурност Василий Небензя, припомня АФП. Липсата на действия от страна на Съвета за сигурност по отношение на Сирия е на път да превърне използването на химически оръжия, срещу което някога се обединяваха всички страни, в новото нормално положение, заяви вчера Хейли, цитирана от ДПА. Тя порица Русия за случаите, при които е използвала правото си на вето в Съвета за сигурност на ООН, спирайки резолюции, осъждащи Сирия за използването на химически оръжия. \"Русия може да спре това безсмислено клане, ако поиска\", заяви Хейли, предупреждавайки, че САЩ ще реагират, независимо дали Съветът за сигурност ще си свърши работата, или ще покаже, че не е успял да защити сирийския народ. Небензя определи обвиненията за използване на химическо оръжие в Сирия като \"фалшиви новини\", целящи да отвлекат общественото внимание от разследването на смъртта на бившия руски шпионин Сергей Скрипал, което според него британските власти са объркали. Руският постоянен представител поиска вчера от Организацията за забрана на химическите оръжия (ОЗХО) да изпрати свои следователи в Дамаск още утре и заяви, че руските и сирийски войски ще ги придружат до мястото на нападението, за да докажат, че химическа атака не е имало. На извънредното заседание на Съвета за сигурност на ООН вчера Небензя обвини Франция, Великобритания и САЩ във войнствени изказвания и проява на грубиянщина към страната му. Той окачестви като смайваща тяхната липса на стратегия за Сирия. САЩ нямат приятели, и ние не се стремим особено да бъдем ваши приятели, подчерта Небензя. \"Искаме от вас нещо съвсем дребно - нормални, цивилизовани отношения, които високомерно ни отказвате, пренебрегвайки елементарното приличие\", добави руският представител, цитиран от ТАСС. Той подчерта, че Вашингтон, Париж и Лондон са обвинили Русия, без да извършат каквото и да било разследване. Небензя заяви пред Съвета за сигурност на ООН, че Москва е предупредила Вашингтон, че евентуално нападение срещу сили на сирийското правителство заради предполагаемата химическа атака в Дума ще доведе до тежки последствия, предаде Ройтерс. \"Не е имало нападение с химическо оръжие\", подчерта той вчера. \"Вече предадохме на САЩ по съответните канали, че използването на въоръжена сила под лъжлив претекст в Сирия, където - по искане на законното правителство на страната - са разположени руски войски, може да доведе до тежки последствия\", заяви руският постоянен представител пред Съвета за сигурност на ООН.", "date": "2018.04.10", "title": "Франция и САЩ обвиниха Русия за предполагаемата химическа атака в Сирия"}
{"url": "http://standartnews.com/balgariya/29godishen_balgarin_e_zadarzhan_v_dobrich_po_iskane_na_mayami-370287.html", "text": "29-годишният Желяз Андреев от Добрич е задържан в родния си град по искане на прокуратурата в Маями. Арестът е във връзка с водено разследване във Флорида срещу 11 души, които са обвинени, че са нарушили ембаргото за търговия със Сирия. Петима от тях са българи. Според обвинението сънародниците ни са работили в кол център в София, през който са продавани части за самолетите на сирийските авиолинии. Според САЩ те са свързани с терористична дейност. Приятелката на Желяз Андреев – Милена Здравкова, разказа пред bTV, че той е разбрал за разследването случайно през 2005 г., когато му казали, че името му присъства в списък с обвинени. Милена познава Желяз от 2013 г., когато работили заедно във въпросния кол център в София. Всеки от нас е контактувал с клиенти по списък, даден му от отдел „Продажби\", каза Милена Здравкова. По думите ѝ Желяз е бил служител на ниско ниво в кол центъра и технически е обработил продажбата на резервна част за сирийските авиолинии. Фирмата е била регистрирана в София със седалище в Маями. Нашите договори бяха по българското законодателство и не сме подозирали, че трябва да се съобразяваме с чужди закони, коментира още приятелката на Желяз Андреев. Днес изтича мярката за задържане от 72 часа на младия мъж. Вече е създадена и група във „Фейсбук\" в негова подкрепа.", "date": "2018.04.10", "title": "29-годишен българин е задържан в Добрич по искане на Маями"}
{"url": "http://standartnews.com/svyat/kim_spomena_za_parvi_pat_publichno_v_kndr_dialoga_s_vashington-370297.html", "text": "Севернокорейският лидер Ким Чен-ун спомена за първи път на публично място възможността за диалог със САЩ, предаде Франс прес, цитирайки Корейската централна телеграфна агенция. Ким Чен-ун представи доклад за ситуацията на Корейския полуостров пред високопоставени кадри на Корейската трудова партия. В доклада се споменава \"перспективата за диалог между САЩ и Корейската народнодемократична република (КНДР)\", съобщава корейската агенция. Тя съобщава за първи път за възможна среща на върха със САЩ. Агенцията обаче не споменава изрично за такава и не споменава името на президента на САЩ Доналд Тръмп. Вчера американският държавен глава съобщи, че историческата му среща с Ким ще се състои през май или в началото на юни, припомня АФП.", "date": "2018.04.10", "title": "Ким спомена за първи път публично в КНДР диалога с Вашингтон"}
{"url": "http://standartnews.com/balgariya/proletta_preminava_v_lyato-370268.html", "text": "Днес пролетта ще направи опит да премине в лято с повишение на температурите. Минималните сутринта ще са между 4 и 9 градуса. Ще е предимно слънчево, след обяд с временни увеличения на облачността. Сутринта на места в низините и по Черноморието ще има ниска слоеста облачност или мъгла. В източните райони вятърът ще е по-слаб от югоизток. Максималните температури ще са между 22 и 27 градуса, по Черноморието  между 10 и 15. Атмосферното налягане ще се понижава и ще е близко до средното за април.", "date": "2018.04.10", "title": "Пролетта преминава в лято"}
{"url": "http://standartnews.com/balgariya/moeto_semeystvo_h_3-370275.html", "text": "Никой никога не може да предвиди какво ще е собственото му семейство. Убедих се в това от личен опит - в моята скромна биография на съвременна жена на малко над средната възраст фигурират всъщност три семейства, които мога да нарека свои. Родих се като плод от артистичната любов на стара мома и дърт ерген, поне според критерия \"подходяща за брак възраст\" от края на 60-те години. Майка ми - видна столична красавица - нямала намерение скоро да свива гнездо, въпреки трийсетте си години и постоянните натяквания на родителското тяло, че й е време да се задоми. За трийсет и петте си години баща ми, актьорът, пък все още не се приемал като достатъчно поживял мъж и в бъдещите му творчески планове фигурирали най-различни роли на сцена, но не и реална роля на съпруг и баща. Любовта обаче не обича някой друг да й чертае пътищата, та затова правила - струвала и срещнала родителите ми точно в разгара на ергенските им купони. Самата аз съм се появила като неочаквана последица от едно осмомартенско празнуване. Когато разбрала, че вече живея в корема й, майка ми решила първо да провери дали баща ми е готов да се ожени за нея без непременно да има принуда в мое ембрионално лице. По съвет на приятелка взела два кестена, стиснала по един в дланите си и закачливо го подканила с думите \"Избери си едната ръка! Ако в нея има кестен, значи ще се оженим!\" Татко, разбира се, посочил ръката и в нея - каква изненада! - имало кестен. Играта му харесала, а и бил толкова влюбен, че така и не поискал да види има ли нещо в другата ръка. Ето как благородната лъжа проработила, мама тържествено обявила и моето присъствие и два месеца по-късно родителите ми вдигнали сватба и официално станали семейство. В годините, в които живях с тях, това беше най-свободолюбивата, интересна и щастлива фамилия на света. Не за друго, ами защото у нас правилата, редът и семейните очаквания винаги бяха различни от тези на останалите. За чистотата се грижехме всички, като спазвахме мамините изисквания всеки ден да се минава с прахосмукачка, да няма мръсни чинии в мивката и неприбрани дрехи по стаите. Готвенето се случваше по същата схема, но най-често баща ми се занимаваше с мезетата и местните ястия, а мама  - с десертите и постните манджи. В момента, в който тръгнах на училище, ми обясниха, че за обяд ще се налага да си приготвям храна сама, така че ми спретнаха един скоростен кулинарен курс у дома и ме оставиха да се оправям. Няма да забравя как първите ми пържени яйца се циментираха за тигана, защото не знаех, че трябва най-напред да сложа масло. И как след това усърдно чегъртах с каквото остро нещо ми попадне пред очите, за да скрия следите от готварския си неуспех и все пак да си откъртя обяда. Периодът за адаптирането ми към ранното ставане и отговорностите в училище трая точно две седмици. Само тогава някой от родителите ми ставаше да ми прави закуска и да ме изпраща. После ме обучиха да правя кафе в италианска кафеварка и ми обясниха, че трябва да ги будя за работа, когато чуя откъм котлона... конски тропот. На това наподобява бълбукащият звук от излизащо през цедката кафе - мога да го различа измежду всички други и до днес. У дома гости имаше през вечер, съседки непрекъснато идваха да пият кафе с майка ми, а следобедната дрямка на татко в хола беше абсолютно задължителна. Иначе работеше, печелеше и имаше своите приятели и хобита. Не помня нито една сцена на ревност или обидна дума вкъщи. Помня един-два драматични скандала, които с детските си сетива приемах като края на света, още повече, че майка ми се преместваше да спи в хола и оставаше там цял месец. Клетият ми баща - миротворец по природа - правеше какви ли не опити да смекчи маминия гняв, а пък тя сякаш се опиваше от мисълта да преживява нещо драматично и стоически устояваше на всичките му пориви. Сръдните им обаче все пак приключваха и в крайна сметка нищо не се променяше - живеехме си спокойно и щастливо в нашата семейна единица от трима. И така, докато смъртта не раздели родителите ми. Татко почина, когато бях на шестнайсет години. В последните месеци от болестта си не можеше да стане от леглото, затова майка ми се превърна в негови крака, ръце и очи. Седеше до постелята му денонощно и бродираше гоблени. Това беше нейният начин да отмерва времето или всъщност някак да изпада от него. Грижеше се за баща ми без лигавщини - сърдеше му се, когато не искаше да пие лекарства, цупеше му се, ако откаже да яде и насила го завиваше, за да не изстине. Един път, когато й се скарах, че настоятелно прави с него това, което тя си е решила за правилно, тя ме парира така: \"Татко ти винаги ме е завивал и ми е махал очилата от носа, когато заспя пред телевизора! За да ми е топличко и очилата да не ми убиват. Дошло е време аз да правя за него тези неща и ще ги правя до края!\" Такава беше майка ми - обичаше баща ми до края и до края му се посвети напълно. Без да знае, че с тази своя всеотдайност ми предаде най-важния семеен урок - да се държим един за друг каквото и да става, до последно. Стига да има любов. В това родителско послание обаче имаше нещо, което тогава не разбрах. И заради което години по-късно търпях един труден и безлюбовен брак, смятайки, че задачата да устоявам на бурите в него е само моя. Не бях разбрала, че любовта задължително трябва да е взаимна. Млади, влюбени, възхищаващи се взаимно един на друг човеци, които не виждат нито един облак на семейния си хоризонт. Две деца, много работа, нов дом и... трети човек във връзката. Само спонтанното влюбване в състояние на семеен обет не го бях предвидила - струваше ми се, че след като аз мога да обичам един човек завинаги, и той може да го направи за мен. Но ето на - съдбата предложи услугите си да ме тренира в тежки ситуации по най-баналния начин. Очевидно някъде в грижите за децата, дома, работата и себе си нещо бях изпуснала и мястото в сърцето на човека до мен се беше овакантило. Сега, от позицията на преживяла го, знам, че подобни трудни ситуации могат да се преодолеят в едно семейство. За това обаче са нужни две неща - да се говори много и все още в сърцата и на двамата да има любов един към друг. В моята ситуация говоренето беше единствено и само мой приоритет. Що се отнася до любовта... и тя се оказа само моя. На езика на партньорството това означава едно - раздяла. Благодарение на нея пък научих други важни неща, свързани със семейството - че на пътя на любовта не се застава, каквато и да е тя. И че когато не можеш да понесеш или промениш една ситуация, трябва да я напуснеш. за тези, които го съставляват, е равносилно на загубата на близък човек. От своя развод излязох ранена и кървяща. Най-силно ме болеше от разочарованието, че и други неща, освен смъртта, могат да разделят двама души, които са се обичали. И че в моя случай аз бях престанала да бъда обичаната. Честно да ви кажа, трудно се продължава с такава емоционална тежест на гърба. Защото, когато не знаеш защо вече не си обичан, започваш да смяташ, че не можеш да бъдеш обичан по принцип. Че не заслужаваш любов. Че няма да я срещнеш и тя няма да ти се случи. Че си най-обикновен и незабележим човек, който никога няма отново да усети онези пеперуди в корема... Срещнах втория си съпруг на най-необичайното за преди десет години място за сериозни връзки - Фейсбук. Събра ни общата съдба на любители на кучетата, интересът към изкуството и принципно бохемският начин на преживяване на света. Въпреки намеренията ми повече да не се омъжвам, три години след запознанството ни сключихме брак. Ще излъжа, ако кажа, че не се страхувах. Треперех от шубе, защото знаех повече и някъде дълбоко у мен се беше инкрустирало убеждението, че аз не съм от тези, дето някой ги обича цял живот. И сега, шест години след второто ДА, което казах в живота си, още се страхувам. Но не така, както в началото, разбира се. Защото всеки ден имам своите малки доказателства, че за моето момче точно аз съм мечтаното момиче - малкият обелен и приготвен в чинията ми портокал сутрин; димящото кафе, донесено до бюрото ми, за да ме ободри; неочакваната целувка по врата, когато случайно минава зад стола ми; откъснатото специално за мен и без повод диво цвете от поляната пред къщи; излизането на пръсти от спалнята, за да мога да поспя няколко минути повече от него; възхищението от личните ми малки или големи успехи. В партньорството, което изградих след своите четиридесет години, най-важното е, че всеки от нас е самостоятелна бойна единица във всеки смисъл на това понятие. Той знае и аз знам, че взаимно можем един без друг. Имаме финансовата си независимост, близките си и приятелите си. Имаме своите собствености, недвижими имоти, професия и комплекси. Носим характерите си и някак се справяме в този живот въпреки или благодарение на тях. И се обичаме. Незадължаващо и безусловно, без определени граници, обещания и очаквания. Всеки от нас може да продължи да живее без другия. Но нито един от нас не го иска. Аз съм семеен тип човек. Вярвам в семейната институция и не я натоварвам с излишни задължения. Знам, че хората могат да бъдат заедно само, ако го искат и че никаква принуда, още по-малко тази на брачния договор, не е в състояние да ги направи щастливи. Стремя се и давам цялата свобода, която аз искам за себе си. Опитвам се ежедневно да доставям радост. Отдавна спрях да се ядосвам за битовизми като разхвърлян хол, неизчистени обувки или лошо настроение. Търся хармонията у себе си и се старая да я предавам на мъжа, когото обичам, без непременно да му искам приемо-предавателен протокол и заплащане за \"услугата\". Научих, че щастието е начин на пътуване, а не цел, до която да стигнеш. Живея го всеки ден, по мъничко, пазя си го, защото знам колко е крехко. Опитвам се да го споделям с дъщерите си, без непременно да им създавам модели за семейно щастие. Надявам се, че съм възпитала чувствителни души и будни умове, които един ден сами ще могат да открият своята лична рецепта за това. ми беше казал един път съпругът ми. Слабият му български език беше станал причина вместо като най-добра жена на цялото земно кълбо (на света), да се окажа най-добра сред жените, направени от цветя... Всъщност тази малка езикова грешка е най-красивото признание, което съм получавала. Което само доказва, че често грешките стават най-стабилните камъни, по които можем да стъпваме, за да излезем живи и себе си от буйна река. Точно както в семейството - постигането на щастие понякога минава през нещастието. Въпросът е само в никакъв случай да не губиш способността да обичаш. * * * * *", "date": "2018.04.10", "title": "Моето семейство х 3"}
{"url": "http://standartnews.com/balgariya/na_svetli_vtornik_pochitame_bogoroditsa-370283.html", "text": "Дните след Великден наричаме Светлата седмица. В този период се благославят светиите, като на Светли вторник се отдава почит на Света Богородица. Светлата седмица завършва с втората пасха в неделя. Нарича се Светла, защото Възкресението на Христос донася просветление за всички. Тя се нарича още и Нова неделя, защото с нея започва цикълът от недели, които споменават Христовото Възкресение. Нарича се и Томина неделя, защото в този ден се чете евангелското четмо за явяването на Христос на своите ученици, между които бил и апостол Тома. Тома е един от дванайсетте апостоли на Исус, който не повярвал на Христовото Възкресение. Когато мълвата за изчезналото от гробницата тяло Господне се разнесла, единствен апостол Тома не повярвал в това знамение и поискал лично да се увери, като докосне раните от гвоздеите на прикования към кръста Иисус. Осем дни след Възкресението Христос се явил пред Тома и така той сам се убедил в истината, паднал на колене и молел Бог да му прости. Оттогава останало и нарицателното Тома Неверни, а неделният ден от Светлата седмица се нарича Томина неделя. В миналото през Светлата седмица жените повторно боядисвали яйца, които раздавали.", "date": "2018.04.10", "title": "На Светли вторник почитаме Богородица"}
{"url": "http://standartnews.com/balgariya/dupki_i_ogranicheniya_na_skorostta_po_magistrala_trakiya-370285.html", "text": "С 90 км/ч на магистрала „Тракия\". Ограничението се въвежда в един от най-проблемните участъци. Шофьори се оплакват, че в участъка има много дупки. Освен това неочаквано се появява знак за ограничение на скоростта, който те мислят за забравен и не се съобразяват с него. Накрая ги спира полиция и глобява. Ограничението важи за участъка между 134 км и 156 км от магистралата. „Започнахме спешен ремонт в активната лента чрез големи машинни кръпки\", обясни Петър Попов, директор на Областното пътно управление – Пловдив. „Този участък не е основно ремонтиран от пускането му в експлоатация през 1995 г. и полагаме пълни усилия това да се случи преди старта на активния летен сезон\".", "date": "2018.04.10", "title": "Дупки и ограничения на скоростта по магистрала „Тракия”"}
