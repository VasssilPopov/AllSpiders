{"url": "https://www.standartnews.com/lifestyle/oliviya-kulpo-nay-seksi-v-sveta-394624.html", "text": "27-годишната Оливия Кулпо оглави класацията за 100-те най-сексапилни жени на списание „Максим“. Красавицата сподели: „Мечтая за това от малка. Толкова много прекрасни жени са били на тази позиция преди мен, на които се възхищавам от години. Аз се мотивирам от техните успехи, защото ако една от нас победи, то всички печелим.“ Кариерата на манекенката започва през 2012-а, когато е избрана за „Мис САЩ“, след което печели и конкурса „Мис Вселена“. В Инстаграм има над 4 милиона последователи. „Надявам се да мотивирам всички дами, които ме следват. Аз самата взимам пример от много хора в социалната мрежа – винаги се старая да се усъвършенствам“, написа най-сексапилната жена. В миналото класацията е била оглавявана от Хейли Бийбър, Тейлър Суифт, Стела Максуел и миналогодишната победителка Кейт Ъптън.", "date": "2019.06.12", "title": "Оливия Кулпо – най-секси в света"}
{"url": "https://standartnews.com/sport/mesi-e-sportist-1-po-pari-za-2018-a-394647.html", "text": "Лионел Меси е най-високоплатеният спортист в света за 2018 година, според класацията на списание \"Форбс\". Нападателят на Барселона е изкарал през миналата година 127 милиона долара от заплата, рекламни договори и мърчавндайзинг. С тази сума той оглави за първи път подреждането на 100-те най-добре платени спортисти. На второ и трето място също са футболисти. Нападателят на Ювентус Кристиано Роналдо е припечелил 109 милиона долара. Звездата на Пари Сен Жермен Неймар е трети в подреждането със 105 милиона. На четвърто място сред най-добре платените спортисти е мексиканският боксьор Канело Алварес, който е заработил 94 милиона долара, а пети е тенис легендата Роджър Федерер с 93.4 милиона. Първенството, което има най-много представители в класацията, е Националната баскетболна асоциация на САЩ и Канада. Цели 35 места в топ 100 на най-високоплатените се заемат от играчи в НБА. Най-много от тях е изкарал крилото на Лос Анджелис Лейкърс Леброн Джеймс, който е увеличил банковата си сметка с 89 милиона долара през 2018 г., което го поставя на осмото място в класацията на \"Форбс\". Единствената жена в стотицата е Серина Уилямс. Американската тенисистка е 63-а в подреждането с приходи от 29,2 милиона долара, от които само 4,2 милиона са от наградни фондове.", "date": "2019.06.12", "title": "Лионел Меси е №1 по пари при спортистите"}
{"url": "https://standartnews.com/biznes/meat-revolution-s-udostoverenie-za-zelena-energiya-394650.html", "text": "Иновативната кауза, стартирала в Попово, вече ще реализира своята дейност изцяло с електроенергия, произведена от възобновяеми енергийни източници. Специалното удостоверение за 100% зелена енергия беше връчено на г-н Валентин Русчев, собственик и управител на Тандем-Попово ООД, фирмата, която произвежда за марката MEAT (R)EVOLUTION, от г-н Богомил Недевски, началник Продажби ключови клиенти в енергийното дружество. “От самото създаване на компанията и най-вече от зараждането на MEAT (R)EVOLUTION като концепция, ние се стремим да бъдем иноватори на пазара и да отговорим да високите очаквания на потребителите към нас. Безупречното качество е задължително за покриване на тези изисквания. Непрекъснатото усъвършенстване и професионализъм в работата ни, както и стриктното спазване на интегрираните във времето стандарти за безопасност на храните, ни доведоха до тук. От тук ние надграждаме с огромно внимание към природата и изобщо към всичко, което се случва около нас, тъй като то е основополагащо и за това, което се случва и в чинията ни. Щастливи сме, че в лицето на ЕНЕРГО-ПРО Енергийни Услуги, намерихме отличен партньор в желанието си да предлагаме не просто качествен продукт, но и продукт, произведен по екологичен начин. Смятам, че с възприемането на „зелената идея“, MEAT (R)EVOLUTION и  Тандем - Попово за пореден път ще спечелят доверието на своите клиенти освен с отлично качество на продукцията си, и с отговорното си отношение към околната среда“, сподели г-н Русчев. ЕНЕРГО-ПРО Енергийни Услуги насърчава производството и търговията с електроенергия, генерирана по екологичен начин. Компанията издава удостоверения за зелена енергия в уверение на това, че продадената електрическа енергия е произведена изцяло от възобновяеми източници. Документът се базира на Гаранции за произход, издадени от Агенция за устойчиво енергийно развитие, които се прехвърлят на името на клиента в регистъра на Агенцията.", "date": "2019.06.12", "title": "MEAT (R)EVOLUTION с удостоверение за зелена енергия"}
{"url": "https://standartnews.com/kultura/bratyata-konr-na-oborishche-5-394621.html", "text": "Maybe It’s Not About A Happy Ending, Maybe It’s Аbout The Story се нарича експозицията, с която световноизвестните Тhe Connor brothers гостуват на „Оборище 5“. До 30 юли галерията показва за първи път в България 20 оригинални творби на хартия, за създаването на които са използвани ситопечат, маслен пастел, смесени акрилни техники, ръкописни намеси, колажи и други. Българската публика ще види голямоформатни работи от последната година: Conformity Is The Last Refuge, I Don’t Care What Anybody Says About Me, както и съвсем новите I Know I’m Paranoid, The First Thing I Do In The Morning, Call Me Anything But Ordinary и далата заглавието на изложбата: Maybe It’s Not About A Happy Ending – направо от студиото на художниците в Лондон. Селекцията е направена специално за представянето в София. The Connor brothers стават известни в арт средите като мистериозни американски близнаци – Франклин и Брендън Конър, които са отгледани заедно с други известни деца като актьорите Ривър и Хоакин Финикс при екстремни условия от тайния християнски култ “Семейството”. Братята Конър успяват да избягат в Бруклин, където започват да създават арт произведения, чрез които осмислят света, от който са били лишени преди. През oктомври 2014 става ясно, че образите на Франклин и Брендън са били мит и че The Connor brothers всъщност са арт дилърите Джеймс Голдинг и Майк Снийл, които са станали художници и печелят милиони.   Картините на Тhe Connor brothers са сатирични и хумористични по природа. Те изследват мъгливите граници между истина и фикция. Измислят винтидж корици на книги - най-често взаимствани от британската литературна класика и от любовни романи. Художниците ги възпроизвеждат като големи акрилни или маслени платна, сменяйки заглавията със собствени текстове и послания, но в подкрепа на контекста. Тhe Connor brothers са търгувани на аукциони в Кристис и Бонхамс заедно с Банкси и Деймиън Хърст. Техни работи са били продавани на множество арт фестивали в Лондон, както и в топ галерии в Ню Йорк, Лондон, Лос Анджелис, Дубай и Сидни. През декември 2017 дебютират и на Арт Базел Маями. Фенове им са принц Хари и Меган Маркъл, които наскоро подаряват работа на Тhe Connor brothers за сватбата на близки приятели. Рекордна цена за тяхна картина е постигната на аукцион през 2016. Творбите им се намират в най-големите публични и частни колекции, сред които са: The Victoria & Albert Museum, Лондон, The Penguin Books Art Collection, The Niarchos Collection, The Omer Koc Collection и други. По покана на директора на “Оборище 5” Деница Атанасова-Гергова Тhe Connor brothers ще пристигнат за среща с ценители и почитатели в края юни. Те заснеха видео послание, което ще бъде показано при откриването на изложбата на 13 юни. В рамките на Maybe It’s Not About A Happy Ending, Maybe It’s Аbout The Story,  “Оборище 5” ще представи и творби на други световноизвестни имена в съвременното британско изкуство, сред които Деймиън Хърст, Марк Куин и Сър Питър Блейк.", "date": "2019.06.12", "title": "Братята Конър на „Оборище“ 5"}
{"url": "https://standartnews.com/regionalni/trup-na-mechka-otkrit-do-samokov-394622.html", "text": "Кафява мечка е била застреляна в землището на самоковското село Радуил, съобщиха от Областната дирекция на МВР-София. Сигналът за открития труп на животното е подаден вчера около 16.30 часа в РПУ-Самоков. Местопроизшествието е посетено от дежурна оперативна група. При огледа е установено, че убитата мечка е на около 4-годишна възраст. При извършената на място аутопсия от ветеринарен лекар е установена огнестрелна рана в областта на гърдите. Тялото на животното е предадено на служители на Българската агенция по безопасност на храните. По случая е образувано досъдебно производство. Кафявата мечка е включена в Червената книга на България като застрашен от изчезване вид. Отстрелът й е забранен, като само в случаи, когато мечката е доказана стръвница, Министерството на земеделието съгласувано с МОСВ издава разрешително за отстрел. Това е най-едрият хищен бозайник в нашата страна, като възрастен екземпляр може да достигне до 350 килограма. Среща се във Витоша, Рила, Пирин, Родопите и Стара Планина, а популацията й е около 800 броя.", "date": "2019.06.12", "title": "Труп на мечка открит до Самоков"}
{"url": "https://standartnews.com/biznes/draganov-ministrt-nishcho-ne-razbira-ot-turizm-394608.html", "text": "„Нашият трагизъм е в това, че имаме министър и министерство, които нищо не разбират от туризъм“, заяви председателя на Института за анализи и оценки в туризма Румен Драганов. Той отчете спад на германския пазар от около 3%. По-малко са и руските туристи у нас, отбеляза Драганов и посочи какво може да се направи: „Можем да се ориентираме към българския пазар – нещо, за което говори и самото Министерство на туризма, което не знам защо не се прави. … Има едно такова минорно, погребално настроение към целия туризъм, което въобще не отговаря на динамиката на туристите“. Според него се изпускат важни моменти и събития, които могат да се използват за маркетингово позициониране в страната и извън нея. Една от причините за това е, че нямаме Национална хотелска асоциация, а бизнесът в сферата е напълно разединен, смята специалистът: „Най-голямата концептуална грешка на българския туризъм е, че нямаме Национална хотелска асоциация и че категоризацията не се извършва по места. Докато ние сме концентрирали в Министерството на туризма и категоризацията, и регистрацията, и контрола, т.е. те сами контролират себе си, ще имаме този трагизъм на ситуацията. Малките градчета трябва сами да категоризират хотелите по места. Кметовете трябва да управляват плажовете. Трябва да има и изискване – който иска да строи нов хотел, трябва да има съгласието на другите хотелиери в съответната общност. Колкото повече легла, толкова повече пада средната заетост, толкова повече пада цената и толкова повече нямаме пари за заплати. Ще ставаме по-бедни с тази политика, която имаме - на абсолютна свободия и всеки да си прави каквото си иска“. В момента има пълни хотели, има и напълно празни, всичко зависи от това как се управляват и каква им е политиката и качеството: „В една кризисна ситуация, в която сме, виждаме кой разбира от туризъм и кой не. Нашият трагизъм е това, че имаме министър и министерство, които нищо не разбират от туризъм. … Ние като членове на ЕС сме най-консервативната държава. Ние мислим, че ЕС трябва на нас да ни дава пари, а не ние да даваме пари на ЕС точно чрез туризъм. Ние може да имаме много повече пари от туризъм, ако имаме по-добра политика, каквато нямаме“. Драганов коментира и промените в Закона за Черноморското крайбрежие, срещу които вчера имаше протест пред Народното събрание. Според него основната цел е приватизираните вече дюни да бъдат застроени.", "date": "2019.06.12", "title": "Драганов: Министърът нищо не разбира от туризъм"}
{"url": "https://www.standartnews.com/sport/mesi-e-sportist-1-po-pari-za-2018-a-394647.html", "text": "Лионел Меси е най-високоплатеният спортист в света за 2018 година, според класацията на списание \"Форбс\". Нападателят на Барселона е изкарал през миналата година 127 милиона долара от заплата, рекламни договори и мърчавндайзинг. С тази сума той оглави за първи път подреждането на 100-те най-добре платени спортисти. На второ и трето място също са футболисти. Нападателят на Ювентус Кристиано Роналдо е припечелил 109 милиона долара. Звездата на Пари Сен Жермен Неймар е трети в подреждането със 105 милиона. На четвърто място сред най-добре платените спортисти е мексиканският боксьор Канело Алварес, който е заработил 94 милиона долара, а пети е тенис легендата Роджър Федерер с 93.4 милиона. Първенството, което има най-много представители в класацията, е Националната баскетболна асоциация на САЩ и Канада. Цели 35 места в топ 100 на най-високоплатените се заемат от играчи в НБА. Най-много от тях е изкарал крилото на Лос Анджелис Лейкърс Леброн Джеймс, който е увеличил банковата си сметка с 89 милиона долара през 2018 г., което го поставя на осмото място в класацията на \"Форбс\". Единствената жена в стотицата е Серина Уилямс. Американската тенисистка е 63-а в подреждането с приходи от 29,2 милиона долара, от които само 4,2 милиона са от наградни фондове.", "date": "2019.06.12", "title": "Лионел Меси е №1 по пари при спортистите"}
{"url": "https://standartnews.com/biznes/huawei-kachva-ruska-sistema-na-smartfonite-si-394607.html", "text": "Китайският мобилен гигант Huawei може да замени операционната система Android с руската Aurora на своите смартфони поради американските санкции. Това съобщи интернет изданието The Bell , позовавайки се на собствени източници, предаде ТАСС. \"Китай вече тества устройства с предварително инсталирана Aurora,\" каза един от събеседниците на Bell, запознат с преговорите на руската и китайската страни. Тази тема беше обсъдена от главния изпълнителен директор на Huawei Гуо Пинг и от Константин Носков, министър на цифровото развитие и комуникациите на Руската федерация в навечерието на Петербургския международен икономически форум миналата седмица, както и от руския президент Владимир Путин и китайския му колега Си Цзинпин. Освен това се обмисля създаването в Русия на съвместно производство на чипове и софтуер за устройствата на Huawei. Структурите на Ростелеком развиват операционната система Aurora, базирана на финландската Sailfish. Huawei беше включен в черния списък на Министерството на търговията на САЩ като компания, която \"участва в дейности, противоречащи на американската национална сигурност и интересите на външната политика\". Компанията е обвинена, например, в предоставянето на услуги на Иран при заобикаляне на търговските санкции на САЩ. След като Huawei влезе в черния списък на американското правителство, Google обяви, че вече не си сътрудничи с него. В резултат на това Huawei ще загуби достъп до актуализациите на системата Android. Това е удар за Huawei, тъй като системата е пряко свързана с производството на мобилни устройства от компанията.", "date": "2019.06.12", "title": "Huawei качва руска система на смартфоните си?"}
{"url": "https://standartnews.com/biznes/56-spad-na-dostavkite-na-boing-samo-prez-may-394592.html", "text": "Компанията \"Боинг\" (Boeing) обяви, че доставките ѝ през май са били за едва 30 самолета, като това представлява намаление с цели 56% в сравнение със същия месец на миналата година. Спадът се дължи на спирането на доставките на самолети от модела 737 MAX след двете смъртоносни катастрофи, свързани с тези машини на \"Боинг\". Скандалът с 737 MAX засегна и нетните поръчки на \"Боинг\", които за първите пет месеца на годината са на минус 125 поръчки. Самолетите на \"Боинг\" 737 MAX бяха принудително приземени по целия свят и много поръчки на този модел бяха спрени или отменени поради проблем със софтуера, за който се смята, че е причина за смъртоносните инциденти при полети с такива машини на компаниите Ethiopian Airlines и Lion Air. Аерокосмическият гигант представи софтуерна актуализация с корекция, която се очаква да бъде прегледана от възходоплавателните регулатори, преди самолетите да могат да се върнат в експлоатация.", "date": "2019.06.12", "title": "56% спад на доставките на Боинг само през май"}
{"url": "https://www.standartnews.com/sport/blgariya-s-85-sportisti-na-evropeyskite-igri-v-minsk-394628.html", "text": "Общото събрание на БОК утвърди днес на свое заседание българската \r\nделегация за Европейските игри в Минск. Във второто издание на \r\nнай-мащабния континентален спортен форум ще участват 85 наши състезатели \r\nв 15 спорта. \r\nВторите Европейски игри ще се състоят от 21 до 30 юни 2019 г. в \r\nстолицата на Беларус, Минск. След успешното дебютно издание през 2015 г. \r\nв Баку (Азербайджан), сега организаторите и домакините са амбицирани \r\nсрещата на най-добрите спортисти от Стария континент да се превърне \r\nотново в истински спортен празник. Игрите се провеждат веднъж на 4 \r\nгодини и са собственост и се ръководят от Европейските олимпийски \r\nкомитети. Те следват модела на други подобни континентални формати – \r\nАзиатските игри или Панамериканските игри, които вече имат по 18 издания \r\nслед дебюта им през 1951 г. \r\nСега в Минск ще съберат над 4000 представители на 50 европейски държави, \r\nкоито ще се състезават в 19 вида спорт. Осем от тях ще бъдат \r\nквалификации за Олимпиадата в Токио 2020, а два от турнирите ще са със \r\nстатут на европейски първенства – бокс и джудо. Общо ще се разиграят 200 \r\nкомплекта медала: 91 при мъжете, 89 при жените и 20 за смесени отбори. \r\nНад 18 000 са акредитираните за Игрите, от тях 8000 са доброволци. \r\nРеферите са над 1000, толкова са и журналистите. \r\n ", "date": "2019.06.12", "title": "България с 85 спортисти на европейските игри в Минск"}
{"url": "https://www.standartnews.com/sport/belcho-goranov-vodi-inovativen-seminar-po-borba-394637.html", "text": "По инициатива на Българския олимпийски комитет и UWW, в съответствие с приетата стратегия за насърчаване на социално-културните и педагогически насоки на развитие в спорта борба, се проведе иновативен семинар на тема „Хуманните ценности на борбата“ с участието  на треньори, специалисти и , студенти от НСА „Васил Левски и деятели на борбата. Сред тях бяха Христо Маринов, председател на Българската федерация по борба, Огнян Макавеев, дългогодишен старши треньор по борба, Михаил Ганев, световен и европейски шампион, Серафим Бързаков, световен и европейски шампион и вице олимпийски шампион, Иван Цочев, Антон Шейтанов, както и треньора на националния отбор на Сърбия по борба Стоян Добрев. Семинарът е под патронажа на UWW и специално за него в България е на посещение Дега Нямке технически директор на световната организация. Форумът бе открит от проф. Пенчо Гешев, ректор на НСА „Васил Левски“. Приветствие към многобройните участници в семинара отприви и Дега Нямке, която подчерта голямото значение на избраната тема на семинара като една от новите тенденции в политиката на международната централа. Приветствие към участниците отправи и Цено Ценов, президент на UWW Europe и вицепрезидент на световната централа, който подчерта оригиналния характер на този форум и необходимостта от допълнителни усилия за изявяване добродетелите и ценностите на борбата като феномен на модерната спортна култура. Генералният секретар на БОК и председател на юридическата и етична комисия на UWW, Белчо Горанов, в своето слово изтъкна необходимостта от нови акценти в работата на треньорите именно в областта на възпитанието и етиката. Исторически анализ на развитието на борбата, нейното значение и място в съвременната спортна култура направи проф. Лозан Митев.", "date": "2019.06.12", "title": "Белчо Горанов води иновативен семинар по борба"}
{"url": "https://www.standartnews.com/sport/rezultati-i-klasirane-v-grupite-za-evro-2020-394599.html", "text": "Квалификации за Европейско първенство, резултати и класиране: Беларус – Северна Ирландия 0:1 Германия – Естония 8:0 1. Северна Ирландия 4 4 0 0 7:2 12 т. 2. Германия 3 3 0 0 12:2 9 т. 3. Холандия 2 1 0 1 6:3 3 т. 4. Беларус 4 0 0 4 1:9 0 т. 5. Естония 3 0 0 3 1:12 0 т. Азербайджан – Словакия 1:5 Унгария – Уелс 1:0 1. Унгария 4 3 0 1 6:4 9 т. 2. Словакия 3 2 0 1 7:2 6 т. 3. Хърватия 3 2 0 1 5:4 6 т. 4. Уелс 3 1 0 2 2:3 3 т. 5. Азербайджан 3 0 0 3 3:10 0 т. Албания – Молдова 2:0 Андора – Франция 0:4 Исландия – Турция 2:1 1. Франция 4 3 0 1 12:3 9 т. 2. Турция 4 3 0 1 9:2 9 т. 3. Исландия 4 3 0 1 5:5 9 т. 4. Албания 4 2 0 2 5:3 6 т. 5. Молдова 4 1 0 3 2:10 3 т. 6. Андора 4 0 0 4 0:10 0 т. Казахстан – Сан Марино 4:0 Белгия – Шотландия 3:0 Русия – Кипър 1:0 1. Белгия 4 4 0 0 11:1 12 т. 2. Русия 4 3 0 1 15:3 9 т. 3. Казахстан 4 2 0 2 7:7 6 т. 4. Шотландия 4 2 0 2 4:7 6 т. 5. Кипър 4 1 0 3 6:5 3 т. 6. Сан Марино 4 0 0 4 0:20 0 т. Гърция – Армения 2:3 Италия – Босна и Херцеговина 2:1 Лихтенщайн – Финландия 0:2 1. Италия 4 4 0 0 13:1 12 т. 2. Финландия 4 3 0 1 6:2 9 т. 3. Армения 4 2 0 2 7:6 6 т. 4. Гърция 4 1 1 2 6:8 4 т. 5. Босна 4 1 1 2 5:7 4 т. 6. Лихтенщайн 4 0 0 4 0:13 0 т.", "date": "2019.06.12", "title": "Резултати и класиране в групите за Евро 2020"}
{"url": "https://www.standartnews.com/sport/ministr-kralev-drzhavata-e-gotova-da-investira-v-detskiya-futbol-394638.html", "text": "Министърът на младежта и спорта Красен Кралев коментира пред медии актуални спортни теми: Относно последните два мача на националния отбор и развитието на българския футбол спортният министър бе категоричен, че резултатите са изключително неприятни. Кралев коментира, че като министър не е редно да взима отношение относно грешките на треньорите или футболистите. Но подчерта, че решението на проблема е да се отдели специално внимание на детско-юношеския футбол. „Премиерът Бойко Борисов многократно заяви, че държавата е готова да финансира програма за развитие на детско-юношеския футбол, при условие, че БФС представят програма пред правителството. За да бъдем сигурни, че предоставените на школите средства ще отиват по предназначение, те трябва да бъдат изцяло контролирани от държава“, обясни Красен Кралев. Спортният министър добави, че отборът на Косово не трябва да бъде подценяван, защото мнозинството от футболистите в националния отбор на страната играят в елитни първенства в Европа. „Докато не произведем продукт, който да намери реализация в най-големите клубове и най-големите първенства в Европа, няма как да очакваме да се промени представянето на националния ни отбор“, заяви Кралев. Според него от години не се работи правилно в школите, защото ръководствата на клубовете търсят бързи успехи на мъжките отбори за сметка на работата в детско-юношеските школи. „Държавата осъзнава своя ангажимент – готови сме да финансираме тотална реформа в детско-юношеския футбол. Очакваме готовност от страна на БФС да ни представят програма, която да подкрепим финансово“, подчерта министър Кралев. Работи се по възможността за изграждане на нов Национален стадион, каза още Красен Кралев. Окончателното решение ще бъде взето след финализирането на преговорите със Сърбия, Гърция и Румъния относно предстоящата обща кандидатура за голямо футболно първенство. „Първо трябва да бъде взето решението за формата – ще кандидатстваме за европейско или световно първенство. От това зависи капацитета на стадиона, който трябва да направим. „Имаме определени няколко терена от Столична община, но правителството трябва да вземе решение къде ще бъде националният стадион. Всички предложени терени са добри. Ще имаме по-голяма яснота през септември“, посочи той. Красен Кралев внесе яснота и около идеята за реновиране на стадион \"Българска армия\". Той обяви, че намеренията на ММС и ръководството на ЦСКА е в рамките на настоящите граници на съоръжението да се изгради нов модерен стадион, без да се завзема допълнително от територията на Борисовата градина. Министърът посочи, че няма неразбирателства между него и кмета Фандъкова, защото те говорят на един и същи език: \"Ние не искаме да се изгражда нов стадион на \"Армията\", който да е извън очертанията на настоящия. Говорим за нов стадион, който може да стане достатъчно голям, ако се махне лекоатлетическата писта и се изгради чисто ново съоръжение на мястото на стария. Това ще е напълно нормално за изграждането на едно модерно европейско съоръжение. Типът на реконструкция, която е предвидена в ПУП-а, няма да бъде достатъчна и не ни удовлетворява.“ На въпрос относно достъпа на автомобили на терена на Националния стадион министър Кралев обясни, че има практика всички МПС-та, които са в специален режим – като линейки, полицейски и пожарни коли, да бъдат допускани до терена, минавайки през лекоатлетическата писта. По думите му, няма специална наредба, която да регламентира какъв тип превозни средства могат да се допускат. „Няма изрична забрана за влизане на частни автомобили, но не е редно“, заяви той. Красен Кралев посочи, че по време на мачове на националния отбор, Национална спортна база дава под наем съоръжението на БФС за 48 часа, като целият обслужващ персонал на стадиона, включително охрана, стюарди и т.н, се контролира от БФС. Единствените институции, които отговарят за реда на стадиона в рамките на тези 48 часа, са стюардите на БФС и полицията. „До този момент не сме забелязали увреждания на пистата от влизането на автомобили. Ако се причинят някакви поражения, в договора има клауза, с която БФС се задължава да възстанови щетите“, подчерта още спортният министър. За казуса, свързан с футболистите на „Черно море“, министър Кралев коментира, че по официална информация от варненския клуб договорите на двама от футболистите са изтекли, а останалите трима играчи са освободени. Според него всеки отбор има правото да решава дали и кога да освободи даден футболист и той не вижда нищо нередно в това. По-думите му, по-сериозен проблем щеше да има, ако извадените футболисти бяха картотекирани за следващия сезон. Кралев коментира, че трудно би могло да се каже, че играчите, които взеха участие в мача с Лудогорец, с изключение на вратаря, са резерви, защото са участвали в голяма част в срещите преди това. За нередности около последните мачове от първенството спортният министър заяви, че няма официално подаден сигнал нито до прокуратурата, нито до ММС. На въпрос, свързан с очакванията му за предстоящото първенство, Красен Кралев отговори, че се надява то да бъде интересно като миналогодишното. Спортният министър обясни, че неговото желание е да вижда все повече български младежи, които намират място в представителните ни отбори. И даде за пример млади футболисти като Валентин Антов, Иван Турицов, Мартин Минчев, Кристиан Димитров, които започнаха да се налагат и стигнаха до националния отбор.    ", "date": "2019.06.12", "title": "Министър Кралев: Държавата е готова да инвестира в детския футбол"}
{"url": "https://www.standartnews.com/sport/sport-toto-podkrepi-bfs-s-600-000-lv-394639.html", "text": "Български спортен тотализатор осигури професионалните топки, с които ще се играят официалните срещи на всички 14 отбора от предстоящото футболно първенство от Първа лига. Това стана ясно на специалното събитие, на което присъстваха министърът на младежта и спорта – Красен Кралев, изпълнителният директор на БСТ – Дамян Дамянов и президентът на БФС – Борислав Михайлов, представители на отборите от Първа лига и др. Това е началото на втория тригодишен договор между БСТ и БФС на стойност 600 000 лева. Тази година родните професионални футболисти ще играят с официалната топка за квалификациите на Евро 2020.  „Радваме се, че продължаваме партньорството между Български спортен тотализатор, Министерство на младежта и спорта и Български футболен съюз. БСТ винаги е подкрепяло спорта, като за всички 62 години от съществуването на СПОРТ ТОТО общата сума дадена за развитие на физическата активност и на федерациите у нас надхвърля 5 милиарда лева. Това е нашата мисия, заради това помагаме и на българския футбол. В този смисъл, вярвам, че осигурявайки за четвърта поредна година професионални футболни топки от най-висок клас съдействаме за по-добри условия за срещите на отборите от Първа лига“, допълни още г-н Дамян Дамянов. Той пожела успех и много голове с новите топки на всички отбори, като припомни, че през далечната 1957 г. тотото е започнало своята дейност именно със залагания във футболни срещи в игрите на Тото 1. Около 1/3 от постъпленията в игрите на Български спортен тотализатор се заделят за развитието на спорта в България. Така всеки участник в тото игрите реално подкрепя развитието на спорта, подпомага успехите на нашите шампиони, но и също така дава принос за развитието на физическото възпитание сред децата в училищата, за построяването на спортни площадки, зали, съоръжения. ", "date": "2019.06.12", "title": "Спорт Тото подкрепи БФС с 600 000 лв"}
{"url": "https://www.standartnews.com/sport/atleti-ot-9-natsii-idvat-na-samarsko-zname-na-15-yuni-394620.html", "text": "Атлети от 9 държави идват на \"Самарско знаме\"   Водещи атлети от девет държави ще вземат участие в 19-ото издание на Международния лекоатлетически турнир „Самарско знаме” в Стара Загора, съобщи Емилия Драгиева от клуба организатор на престижната проява СКЛА \"Берое\". Останалите съорганизатори са Община Стара Загора и Българска федерация лека атлетика (БФЛА). Заявки за участие са подали лекоатлети от България, Румъния, Гърция, Беларус, Македония, Сърбия, Шотландия, Турция дори и от Гибралтар. \r\nТурнирът ще се проведе на 15 юни от 17.00 часа на стадион „Берое“, като входа е свободен. \r\nНа стадиона под Аязмото атлетите ще мерят сили в 13дисциплини. Гвоздеят на състезанието се очаква да е битката за първото място в скока на височина при мъжете. Там България ще бъде представена от голямата си звезда Тихомир Иванов (231 см),  Константинос Баниотис от Гърция (234 см), Алън Смит от Шотландия (229 см), Андрей Скабейка от Беларус(226см) и румънеца Михай Донисан (231 см). От талантите ни в дисциплината ще стартират Михаил Иванов и Габриел Митов. \r\nВ скока на дължина участие са потвърдили елитните ни атлетки Габриела Петрова и Александра Начева. На 100 м ще стартират най-добрите ни спринтьори начело с Денис Димитров и Инна Ефтимова, както и водещите ни състезатели в средните бягания с изключение на Митко Ценов.", "date": "2019.06.12", "title": "Атлети от 9 нации идват на \"Самарско знаме\" на 15 юни"}
{"url": "https://standartnews.com/svyat/trmp-s-taen-plan-za-meksiko-394619.html", "text": "Американският президент Доналд Тръмп неволно разкри някои подробности за своето споразумение за имиграцията с Мексико. Той отказва да обсъди плановете с репортери, като обяснява, че те са \"тайни\", съобщава БиБиСи. \r\nНо докато обяснява това, той размахва лист хартия, върху който са спецификите на сделката, снимани от медии. \r\nВ плана има определение за Мексико като \"сигурна трета страна\", наред с други точки, които вече са разкрити от външния министър на Мексико в понеделник. Ако Мексико е \"сигурна трета страна\", молбите за убежище на мигрантите ще бъдат обработвани там, а не в САЩ. \r\nВ документа се казва, че Мексико се ангажира незабавно да проучи законите си, за да може да стане \"сигурна трета страна\", ако е необходимо. \r\nВ него се съдържат и позовавания на регионален план за убежище, който би включвал няколко страни от Латинска Америка, които обработват молбите за убежище на мигрантите, за да предотвратят митата на САЩ. \r\nВъншният министър на Мексико Марсело Ебрард каза, че Мексико има 45 дни, за да покаже, че е в състояние да спре потока от мигранти, като засили южната си граница. Разполагат се 6 000 служители на Националната гвардия на границата с Гватемала. \r\n\"Когато отиваш на юг, първото нещо, което си зададеш, е: \"Точно къде е границата?. Няма нищо. Идеята е югът да бъде като север, доколкото е възможно\", обяснява той. \r\nАко този план се провали, допълва външният министър, Мексико се съгласява да бъде определена като сигурна трета страна - нещо, което е поискано от САЩ и преди, но отдавна отхвърлено от Мексико. \r\nЕбрард по-рано заяви, че САЩ настояват за тази мярка и че са искали това веднага да бъде приложено. \r\n\"Ние им казахме - мисля, че това е най-важното постижение на преговорите -\" нека да определим период от време, за да видим дали това, което Мексико предлага, ще работи, и ако не, ще седнем и ще видим какви допълнителни мерки (са необходими).\" \r\n\"Те искаха да се подпише нещо съвсем различно. Но това е, което има тук. Няма нищо друго\", коментира той. \r\nАко Мексико не успее да ограничи миграцията за 45 дни и други държави ще бъдат привлечени към въпроса. \r\nЩе се проведат дискусии с Бразилия, Панама и Гватемала - страните, които понастоящем се използват от мигрантите като транзитни пунктове - за да се види дали те биха могли да споделят тежестта на обработката на молбите за убежище. \r\nЕбрард обяснява, че американските преговарящи са искали Мексико да се ангажира с \"нулеви мигранти\", пресичащи нейната територия, но това е \"невъзможна мисия\".", "date": "2019.06.12", "title": "Тръмп с \"таен\" план за Мексико"}
{"url": "https://standartnews.com/sport/tsska-sofiya-levski-e-v-osmiya-krg-394640.html", "text": "Две от най-вълнуващите дербита в българския футбол ще се играят в един и същи кръг на Първа лига. В осмия кръг ЦСКА-София ще приеме Левски, а Локомотив (Пловдив) ще се изправи срещу Ботев (Пловдив) на “Лаута”.  Точните дати на срещите ще станат ясни по-късно. Сезон 2019/2020 започва на 12 юли. В първия кръг шампионът Лудогорец е домакин на новака Царско село, \"червените\" приемат Етър, а \"сините\" са гости на Локо. \"Канарчетата\" започват с гостуване на другия новак Арда в Кърджали.", "date": "2019.06.12", "title": "ЦСКА - София - Левски е в осмия кръг"}
{"url": "https://standartnews.com/svyat/gradushka-kato-portokali-bombardira-sloveniya-394626.html", "text": "По данни на Словенския център за справяне с извънредните ситуации сериозни материални щети са нанесени в гладовете Кочевие и Черномел, а също така в Рибница и Содражица. Според медиите в словенската столица 79 противопожарни бригади са се включили да помагат на местното население.", "date": "2019.06.12", "title": "Градушка като портокали бомбардира Словения"}
{"url": "https://standartnews.com/sport/kris-frum-propuska-obikolkata-na-frantsiya-394641.html", "text": "Колоездачът Крис Фрум е приет в болница след тежко падане по време на състезание във Франция, обявиха днес от неговия отбор ИНЕОС. Британецът ще пропусне Обиколката на Франция, която започва на 6 юли, пътвърди шефът на тима Дейв Брейлсфорд, предаде Франс прес. Фрум претърпя инцидента по време на тренировка за \"Критериум дю Дофине\". 34-годишният Фрум, четирикратен победител в \"Тур дьо Франс\", се бе прицелил в пети успех, но тежкото падане осуети тези му планове. фото ЕПА/БГНЕС", "date": "2019.06.12", "title": "Крис Фрум пропуска Обиколката на Франция"}
{"url": "https://www.standartnews.com/sport/tsska-sofiya-levski-e-v-osmiya-krg-394640.html", "text": "Две от най-вълнуващите дербита в българския футбол ще се играят в един и същи кръг на Първа лига. В осмия кръг ЦСКА-София ще приеме Левски, а Локомотив (Пловдив) ще се изправи срещу Ботев (Пловдив) на “Лаута”.  Точните дати на срещите ще станат ясни по-късно. Сезон 2019/2020 започва на 12 юли. В първия кръг шампионът Лудогорец е домакин на новака Царско село, \"червените\" приемат Етър, а \"сините\" са гости на Локо. \"Канарчетата\" започват с гостуване на другия новак Арда в Кърджали.", "date": "2019.06.12", "title": "ЦСКА - София - Левски е в осмия кръг"}
{"url": "https://standartnews.com/svyat/kim-chen-un-khvrlil-general-v-baseyn-s-pirani-394616.html", "text": "Докладите за жестокости, извършени от властите на Северна Корея, са почти забравени. Сега обаче те се завръщат с поредица от публикации за екзекуции в изолираната комунистическа страна. Последната датира от събота (08.06.) и се отнася за генерал, пише австрийският национален ежедневник Der Standard, цитиран от агенция \"Фокус\". Съгласно разпространената информация, Ким Чен-ун е заповядал екзекуцията да бъде извършена чрез хвърляне в басейн с пирани. От редакцията обаче подчертават, че този медиен доклад – както и много други предходни, разпространени в миналото, не може да бъде потвърден. \r\nЕксперти са на мнение, че твърденията за екзекуции чрез хвърляне на гладни тигри или кучета или други странни способи за умъртвяване, не са истина. От друга страна, Северна Корея има дълга традиция да възпира критиците си чрез демонстративна жестокост. Миналата седмица работната група от неправителствените организации съобщи за откриването на повече от 300 обекта за публични екзекуции. Сред жертвите има дори деца на седемгодишна възраст, макар подобни случаи да са рядкост. Според изданието фактът, че докладите за жестоки екзекуции се завръщат в медиите, е резултат и от нова несигурност относно бъдещето на политиката за разоръжаване на Северна Корея. До момента преговорите в тази насока не са довели до конкретни резултати. \r\n ", "date": "2019.06.12", "title": "Ким Чен-ун хвърлил генерал в басейн с пирани"}
{"url": "https://standartnews.com/kultura/mistichnite-izvori-na-nikolay-ivanov-om-394618.html", "text": "Николай Иванов, след чието име от десетилетия насам прибавяме Ом, за втори път гостува в „Сезони“ с прекрасни картини, изпълнени с енигматичност, магнетизъм, знаци, изящни символи и завладяващи цветове. Изключителният артист съчета премиерата на зрелищната експозиция „Мистичен извор“ със страхотен концерт и осигури върховна интелектуална наслада за десетки ценители в елитната столична галерия.  Логото сякаш прозвуча и в изпълненията на Николай и другите отлични музиканти -  Миглена Ценова /вокал/, Константин Кучев /цигулка/, Марио Иванов /бас/и Петър Тодоров /перкусия/.  Публиката аплодираше всяко парче от етно джаз шоуто, в което художникът беше на клавишните. Николай, който се завръща в „Сезони“ след антракт от 10 години, призна, че дължи благодарност на Маргарита Видралска, която е проявила изискано търпение, докато той пребори време и ангажименти, за да сътвори платната, специално за галерията.  А те наистина са повече от въздействащи – абстрактни или вдъхновени от сакралните традиции, преплетени с елементи, вдъхновени от природата. Изящният рисунък разкодира единствената възможна философия на създаването – тази, която търси смисъла. С творенията си Николай Иванов Ом ни убеждава с лекота, че модерното и постмодерното могат да бъдат в хармония – при това в типичния му декоративно-приказен стил и  сложна смесена техника, напомнящи за „1001 нощ“ и други емблеми на Изтока. Вибрациите между златните рамки отнасят и в различни измерения – така, както и музиката на артиста, пътешествал от Хималаите до далечния Север. Арт приключенията на Николай Иванов Ом отдавна са известни не само в гилдиите на рисуващите, композиращите, свирещите, пеещите  и музициращите.  На 5 започва с пиано, на 14 - с китара. Докато завършва Художествената гимназия и „Стенопис“ в Академията, той не спира нито за ден с нотите – не само защото е от фамилия на музиканти.  Свири с млади джаз формации, а през 1991-а основава арт формацията „Ом“ - първата етно амбиент група в България с идеята да събере етно, джаз, ню ейдж, амбиент, сакрална музика и минимализъм. Групата използва инструменти и мотиви от Балканите /тамбура, кавал, тарамбука, гайда/ и Изтока /ситар, табла, гхатам, сас/, за да ги миксира с акустична китара, пиано, бас и електронни инструменти. Участията са в десетки фестивали из Европа, Азия и Далечния Изток.   И близо 40 самостоятелни изложби - в България, Унгария, Германия, Испания, Чехия, Хърватска, Полша. Успоредно с всичко това Николай създава музика за 30 документални и игрални филми с награди от Киев, Санкт Петербург, Москва, Мюнхен, Берлин, Монреал, Прага, Ню Йорк, Бомбай, Хамбург, Берлин, прави албуми, пише партитури за колеги. А въпреки че въобще не е „светски“ персонаж, Николай влиза в хрониките като един от участниците и съинициаторите на най-„високия“ концерт в света – на 5345 метра на Калапатар под Еверест, регистриран в Книгата с рекордите на Гинес. Другите юнаци са Теодосий Спасов, Дони, Коцето Калки, а техният духовен предводител е над 70-годишната тогава велика актриса Славка Славова.  ​​​​​​​Николай, за когото респекта към корените, е сред най-важните ценности, винаги е бил убеден, че светът става все по-глобално село и смесването на културите е неизбежно. И тъкмо заради това създава все по-наелектризираща балканска музика.", "date": "2019.06.12", "title": "Мистичните извори на Николай Иванов Ом"}
{"url": "https://www.standartnews.com/sport/kris-frum-propuska-obikolkata-na-frantsiya-394641.html", "text": "Колоездачът Крис Фрум е приет в болница след тежко падане по време на състезание във Франция, обявиха днес от неговия отбор ИНЕОС. Британецът ще пропусне Обиколката на Франция, която започва на 6 юли, пътвърди шефът на тима Дейв Брейлсфорд, предаде Франс прес. Фрум претърпя инцидента по време на тренировка за \"Критериум дю Дофине\". 34-годишният Фрум, четирикратен победител в \"Тур дьо Франс\", се бе прицелил в пети успех, но тежкото падане осуети тези му планове. фото ЕПА/БГНЕС", "date": "2019.06.12", "title": "Крис Фрум пропуска Обиколката на Франция"}
{"url": "https://standartnews.com/svyat/uber-izprobva-letyashchi-taksita-v-melbrn-394625.html", "text": "Американската компания Uber ще изпробва летящите си таксита в Мелбърн, Австралия. Тестови полети на иновативните летящи таксита ще се провеждат и в Далас и Лос Анджелис, САЩ. Това ще стане през следващата 2020 година, пише Reuters. Първоначално Uber се спря на Дубай за провеждането на пробните полети, но впоследствие смени курса. През 2023 се очаква летящите автономни таксита да влязат в експлоатация. \"Австралийските власти са възприели подход, ориентиран към бъдещето за развиване на транспортни технологии\", заяви Сюзан Андерсън, който е регионален генерален мениджър за Uber в Австралия, Нова Зеландия и Северна Азия. Според нея това, съчетано с уникалните геопространствени възможности на Мелбърн, прави града идеален за целите на компанията. Тестовите полети ще превозват пасажер и от един от седемте търговски центъра Westfield до главното летище в града Пътуването от централната част на Мелбърн до летището по план трябва да отнеме 10 минути спрямо 25 минути с кола. Електрическите безпилотни самолети могат да бъдат поръчвани от потребителите чрез приложения на смартфона по същия начин, както използването на автомобилните услуги за превоз на компанията. Въздушният флот на Uber включва електрически реактивни двигатели, елементи на хеликоптер и дрон, както и неподвижна летателна част с крило, която задвижва малки ротори, отговорни за вертикалното излитане и кацане, и бърз хоризонтален полет.", "date": "2019.06.12", "title": "Uber изпробва летящи таксита в Мелбърн"}
{"url": "https://standartnews.com/svyat/tirana-i-skopie-shche-chakat-za-evrochlenstvo-394642.html", "text": "Председателят на Европейския съвет Доналд Туск съобщи, че  , но предупреди, че  , тъй като няколко страни членки са против, информира АФП. Туск подчерта, че балканските държави са  за да придвижат кандидатурите си за еврочленство, но някои държави, включително Франция и Холандия, са категорично против ново разширяване на ЕС. :М:иналия месец Европейската комисия обяви, че   и преговорите за еврочленство трябва да започнат. \"Лично вярвам, че може да   да започнат преговорите със Северна Македония и Албания в съответствие с препоръките на Европейската комисия\", каза Туск на пресконференция с президента на Северна Македония Стево Пендаровски. Туск отбеляза, че  за да достигнат до консенсус. Преди година държавите членки се съгласиха, че преговорите с двете държави трябва да , но председателят на Европейския съвет предупреди, че този краен срок може да бъде пропуснат. \"Искам да  : не всички страни членки са подготвени да вземат решение да започнат преговорите през следващите дни\", обясни Туск. Албанските и македонски лидери сноват из Брюксел преди среща на ЕС в Люксембург през следващата седмица, на която на  Но Тирана и Скопие вероятно ще останат разочаровани, тъй като Франция, Холандия и Дания са против, а германското правителство няма достатъчно време, за да поиска одобрението на Бундестага. Критици предупреждават, че разширяването на ЕС може да , като се посочват корупцията и проблемите в правосъдието на Румъния и България, но поддръжниците твърдят, че   ", "date": "2019.06.12", "title": "Тирана и Скопие ще чакат за еврочленство"}
{"url": "https://standartnews.com/sport/blgariya-s-85-sportisti-na-evropeyskite-igri-v-minsk-394628.html", "text": "Общото събрание на БОК утвърди днес на свое заседание българската \r\nделегация за Европейските игри в Минск. Във второто издание на \r\nнай-мащабния континентален спортен форум ще участват 85 наши състезатели \r\nв 15 спорта. \r\nВторите Европейски игри ще се състоят от 21 до 30 юни 2019 г. в \r\nстолицата на Беларус, Минск. След успешното дебютно издание през 2015 г. \r\nв Баку (Азербайджан), сега организаторите и домакините са амбицирани \r\nсрещата на най-добрите спортисти от Стария континент да се превърне \r\nотново в истински спортен празник. Игрите се провеждат веднъж на 4 \r\nгодини и са собственост и се ръководят от Европейските олимпийски \r\nкомитети. Те следват модела на други подобни континентални формати – \r\nАзиатските игри или Панамериканските игри, които вече имат по 18 издания \r\nслед дебюта им през 1951 г. \r\nСега в Минск ще съберат над 4000 представители на 50 европейски държави, \r\nкоито ще се състезават в 19 вида спорт. Осем от тях ще бъдат \r\nквалификации за Олимпиадата в Токио 2020, а два от турнирите ще са със \r\nстатут на европейски първенства – бокс и джудо. Общо ще се разиграят 200 \r\nкомплекта медала: 91 при мъжете, 89 при жените и 20 за смесени отбори. \r\nНад 18 000 са акредитираните за Игрите, от тях 8000 са доброволци. \r\nРеферите са над 1000, толкова са и журналистите. \r\n ", "date": "2019.06.12", "title": "България с 85 спортисти на европейските игри в Минск"}
{"url": "https://standartnews.com/sport/rezultati-i-klasirane-v-grupite-za-evro-2020-394599.html", "text": "Квалификации за Европейско първенство, резултати и класиране: Беларус – Северна Ирландия 0:1 Германия – Естония 8:0 1. Северна Ирландия 4 4 0 0 7:2 12 т. 2. Германия 3 3 0 0 12:2 9 т. 3. Холандия 2 1 0 1 6:3 3 т. 4. Беларус 4 0 0 4 1:9 0 т. 5. Естония 3 0 0 3 1:12 0 т. Азербайджан – Словакия 1:5 Унгария – Уелс 1:0 1. Унгария 4 3 0 1 6:4 9 т. 2. Словакия 3 2 0 1 7:2 6 т. 3. Хърватия 3 2 0 1 5:4 6 т. 4. Уелс 3 1 0 2 2:3 3 т. 5. Азербайджан 3 0 0 3 3:10 0 т. Албания – Молдова 2:0 Андора – Франция 0:4 Исландия – Турция 2:1 1. Франция 4 3 0 1 12:3 9 т. 2. Турция 4 3 0 1 9:2 9 т. 3. Исландия 4 3 0 1 5:5 9 т. 4. Албания 4 2 0 2 5:3 6 т. 5. Молдова 4 1 0 3 2:10 3 т. 6. Андора 4 0 0 4 0:10 0 т. Казахстан – Сан Марино 4:0 Белгия – Шотландия 3:0 Русия – Кипър 1:0 1. Белгия 4 4 0 0 11:1 12 т. 2. Русия 4 3 0 1 15:3 9 т. 3. Казахстан 4 2 0 2 7:7 6 т. 4. Шотландия 4 2 0 2 4:7 6 т. 5. Кипър 4 1 0 3 6:5 3 т. 6. Сан Марино 4 0 0 4 0:20 0 т. Гърция – Армения 2:3 Италия – Босна и Херцеговина 2:1 Лихтенщайн – Финландия 0:2 1. Италия 4 4 0 0 13:1 12 т. 2. Финландия 4 3 0 1 6:2 9 т. 3. Армения 4 2 0 2 7:6 6 т. 4. Гърция 4 1 1 2 6:8 4 т. 5. Босна 4 1 1 2 5:7 4 т. 6. Лихтенщайн 4 0 0 4 0:13 0 т.", "date": "2019.06.12", "title": "Резултати и класиране в групите за Евро 2020"}
{"url": "https://standartnews.com/sport/atleti-ot-9-natsii-idvat-na-samarsko-zname-na-15-yuni-394620.html", "text": "Атлети от 9 държави идват на \"Самарско знаме\"   Водещи атлети от девет държави ще вземат участие в 19-ото издание на Международния лекоатлетически турнир „Самарско знаме” в Стара Загора, съобщи Емилия Драгиева от клуба организатор на престижната проява СКЛА \"Берое\". Останалите съорганизатори са Община Стара Загора и Българска федерация лека атлетика (БФЛА). Заявки за участие са подали лекоатлети от България, Румъния, Гърция, Беларус, Македония, Сърбия, Шотландия, Турция дори и от Гибралтар. \r\nТурнирът ще се проведе на 15 юни от 17.00 часа на стадион „Берое“, като входа е свободен. \r\nНа стадиона под Аязмото атлетите ще мерят сили в 13дисциплини. Гвоздеят на състезанието се очаква да е битката за първото място в скока на височина при мъжете. Там България ще бъде представена от голямата си звезда Тихомир Иванов (231 см),  Константинос Баниотис от Гърция (234 см), Алън Смит от Шотландия (229 см), Андрей Скабейка от Беларус(226см) и румънеца Михай Донисан (231 см). От талантите ни в дисциплината ще стартират Михаил Иванов и Габриел Митов. \r\nВ скока на дължина участие са потвърдили елитните ни атлетки Габриела Петрова и Александра Начева. На 100 м ще стартират най-добрите ни спринтьори начело с Денис Димитров и Инна Ефтимова, както и водещите ни състезатели в средните бягания с изключение на Митко Ценов.", "date": "2019.06.12", "title": "Атлети от 9 нации идват на \"Самарско знаме\" на 15 юни"}
{"url": "https://standartnews.com/sport/belcho-goranov-vodi-inovativen-seminar-po-borba-394637.html", "text": "По инициатива на Българския олимпийски комитет и UWW, в съответствие с приетата стратегия за насърчаване на социално-културните и педагогически насоки на развитие в спорта борба, се проведе иновативен семинар на тема „Хуманните ценности на борбата“ с участието  на треньори, специалисти и , студенти от НСА „Васил Левски и деятели на борбата. Сред тях бяха Христо Маринов, председател на Българската федерация по борба, Огнян Макавеев, дългогодишен старши треньор по борба, Михаил Ганев, световен и европейски шампион, Серафим Бързаков, световен и европейски шампион и вице олимпийски шампион, Иван Цочев, Антон Шейтанов, както и треньора на националния отбор на Сърбия по борба Стоян Добрев. Семинарът е под патронажа на UWW и специално за него в България е на посещение Дега Нямке технически директор на световната организация. Форумът бе открит от проф. Пенчо Гешев, ректор на НСА „Васил Левски“. Приветствие към многобройните участници в семинара отприви и Дега Нямке, която подчерта голямото значение на избраната тема на семинара като една от новите тенденции в политиката на международната централа. Приветствие към участниците отправи и Цено Ценов, президент на UWW Europe и вицепрезидент на световната централа, който подчерта оригиналния характер на този форум и необходимостта от допълнителни усилия за изявяване добродетелите и ценностите на борбата като феномен на модерната спортна култура. Генералният секретар на БОК и председател на юридическата и етична комисия на UWW, Белчо Горанов, в своето слово изтъкна необходимостта от нови акценти в работата на треньорите именно в областта на възпитанието и етиката. Исторически анализ на развитието на борбата, нейното значение и място в съвременната спортна култура направи проф. Лозан Митев.", "date": "2019.06.12", "title": "Белчо Горанов води иновативен семинар по борба"}
{"url": "https://standartnews.com/svyat/frontment-na-ramshchayn-schupi-chelyustta-na-fen-394645.html", "text": "Фронтменът на група \"Рамщайн\" Тил Линдеман се скара с гост на хотел в Мюнхен и счупи челюстта му, предаде БТА. Групата е отседнала миналата седмица в х-л \"Бейеришер хоф\" в Мюнхен. В петък, късно вечерта Линдеман пиел бира в бара, заедно с жена на име Лана. Преди това 54-годишен фен поискал да се снима с него, но певецът отказал. В бара същият човек започнал да обижда Лана. Линдеман го отвел настрани и се опитал да го накара да се извини на жената. В крайна сметка, се стигнало до бой. Линдеман ударил мъжа с лакът в лицето, след което той паднал на Земята. Персоналът на хотела извикал полиция. Мъжът е със счупена челюст. От полицията в Мюнхен съобщиха, че имат оплакване за лека телесна повреда. За нарушението е заподозрян берлинчанин на 56 години, а пострадалият е 54-годишен жител на Хамбург. Линдеман не е коментирал случилото се.", "date": "2019.06.12", "title": "Фронтменът на „Рамщайн“ счупи челюстта на фен"}
{"url": "https://standartnews.com/sport/ministr-kralev-drzhavata-e-gotova-da-investira-v-detskiya-futbol-394638.html", "text": "Министърът на младежта и спорта Красен Кралев коментира пред медии актуални спортни теми: Относно последните два мача на националния отбор и развитието на българския футбол спортният министър бе категоричен, че резултатите са изключително неприятни. Кралев коментира, че като министър не е редно да взима отношение относно грешките на треньорите или футболистите. Но подчерта, че решението на проблема е да се отдели специално внимание на детско-юношеския футбол. „Премиерът Бойко Борисов многократно заяви, че държавата е готова да финансира програма за развитие на детско-юношеския футбол, при условие, че БФС представят програма пред правителството. За да бъдем сигурни, че предоставените на школите средства ще отиват по предназначение, те трябва да бъдат изцяло контролирани от държава“, обясни Красен Кралев. Спортният министър добави, че отборът на Косово не трябва да бъде подценяван, защото мнозинството от футболистите в националния отбор на страната играят в елитни първенства в Европа. „Докато не произведем продукт, който да намери реализация в най-големите клубове и най-големите първенства в Европа, няма как да очакваме да се промени представянето на националния ни отбор“, заяви Кралев. Според него от години не се работи правилно в школите, защото ръководствата на клубовете търсят бързи успехи на мъжките отбори за сметка на работата в детско-юношеските школи. „Държавата осъзнава своя ангажимент – готови сме да финансираме тотална реформа в детско-юношеския футбол. Очакваме готовност от страна на БФС да ни представят програма, която да подкрепим финансово“, подчерта министър Кралев. Работи се по възможността за изграждане на нов Национален стадион, каза още Красен Кралев. Окончателното решение ще бъде взето след финализирането на преговорите със Сърбия, Гърция и Румъния относно предстоящата обща кандидатура за голямо футболно първенство. „Първо трябва да бъде взето решението за формата – ще кандидатстваме за европейско или световно първенство. От това зависи капацитета на стадиона, който трябва да направим. „Имаме определени няколко терена от Столична община, но правителството трябва да вземе решение къде ще бъде националният стадион. Всички предложени терени са добри. Ще имаме по-голяма яснота през септември“, посочи той. Красен Кралев внесе яснота и около идеята за реновиране на стадион \"Българска армия\". Той обяви, че намеренията на ММС и ръководството на ЦСКА е в рамките на настоящите граници на съоръжението да се изгради нов модерен стадион, без да се завзема допълнително от територията на Борисовата градина. Министърът посочи, че няма неразбирателства между него и кмета Фандъкова, защото те говорят на един и същи език: \"Ние не искаме да се изгражда нов стадион на \"Армията\", който да е извън очертанията на настоящия. Говорим за нов стадион, който може да стане достатъчно голям, ако се махне лекоатлетическата писта и се изгради чисто ново съоръжение на мястото на стария. Това ще е напълно нормално за изграждането на едно модерно европейско съоръжение. Типът на реконструкция, която е предвидена в ПУП-а, няма да бъде достатъчна и не ни удовлетворява.“ На въпрос относно достъпа на автомобили на терена на Националния стадион министър Кралев обясни, че има практика всички МПС-та, които са в специален режим – като линейки, полицейски и пожарни коли, да бъдат допускани до терена, минавайки през лекоатлетическата писта. По думите му, няма специална наредба, която да регламентира какъв тип превозни средства могат да се допускат. „Няма изрична забрана за влизане на частни автомобили, но не е редно“, заяви той. Красен Кралев посочи, че по време на мачове на националния отбор, Национална спортна база дава под наем съоръжението на БФС за 48 часа, като целият обслужващ персонал на стадиона, включително охрана, стюарди и т.н, се контролира от БФС. Единствените институции, които отговарят за реда на стадиона в рамките на тези 48 часа, са стюардите на БФС и полицията. „До този момент не сме забелязали увреждания на пистата от влизането на автомобили. Ако се причинят някакви поражения, в договора има клауза, с която БФС се задължава да възстанови щетите“, подчерта още спортният министър. За казуса, свързан с футболистите на „Черно море“, министър Кралев коментира, че по официална информация от варненския клуб договорите на двама от футболистите са изтекли, а останалите трима играчи са освободени. Според него всеки отбор има правото да решава дали и кога да освободи даден футболист и той не вижда нищо нередно в това. По-думите му, по-сериозен проблем щеше да има, ако извадените футболисти бяха картотекирани за следващия сезон. Кралев коментира, че трудно би могло да се каже, че играчите, които взеха участие в мача с Лудогорец, с изключение на вратаря, са резерви, защото са участвали в голяма част в срещите преди това. За нередности около последните мачове от първенството спортният министър заяви, че няма официално подаден сигнал нито до прокуратурата, нито до ММС. На въпрос, свързан с очакванията му за предстоящото първенство, Красен Кралев отговори, че се надява то да бъде интересно като миналогодишното. Спортният министър обясни, че неговото желание е да вижда все повече български младежи, които намират място в представителните ни отбори. И даде за пример млади футболисти като Валентин Антов, Иван Турицов, Мартин Минчев, Кристиан Димитров, които започнаха да се налагат и стигнаха до националния отбор.    ", "date": "2019.06.12", "title": "Министър Кралев: Държавата е готова да инвестира в детския футбол"}
{"url": "https://standartnews.com/svyat/nova-zhertva-na-kilra-ot-kipr-394646.html", "text": "Кипърските власти откриха човешки останки в езерото Меми на острова, съобщават местни медии. Предполага се, че става дума за тялото на 6-годишната Сиера, дъщеря на една от жертвите на обвинения за серия от убийства Никос Метаксас. 35-годишният армейски капитан беше задържан през април и призна за убийствата на седем жени, с които се е свързал в сайтове за запознанства. Сред предполагаемите жертви са и две момичета – на 6 и на 8 години, които са дъщери на изчезналите. Смята се, че две от жертвите са от Филипините – майка и дъщеря. Други предполагаеми жертви са отново майка и дъщеря, но от Румъния, както и една жена от Непал. Повечето от чужденките са работели като домашни помощнички на острова и са изчезнали между септември 2016 г. и август 2018 г. С тялото, открито днес, броят на намерените останки от жертви на убиеца става седем. Телата на три от жертвите, румънка и 8-годишната й дъщеря и филипинка, бяха открити в куфари в токсичното Червено езеро близо до меден рудник. Полицията продължава да издирва три жени, които са разговаряли със заподозрения и все още не са открити. \r\n ", "date": "2019.06.12", "title": "Нова жертва на килъра от Кипър"}
{"url": "https://standartnews.com/sport/sport-toto-podkrepi-bfs-s-600-000-lv-394639.html", "text": "Български спортен тотализатор осигури професионалните топки, с които ще се играят официалните срещи на всички 14 отбора от предстоящото футболно първенство от Първа лига. Това стана ясно на специалното събитие, на което присъстваха министърът на младежта и спорта – Красен Кралев, изпълнителният директор на БСТ – Дамян Дамянов и президентът на БФС – Борислав Михайлов, представители на отборите от Първа лига и др. Това е началото на втория тригодишен договор между БСТ и БФС на стойност 600 000 лева. Тази година родните професионални футболисти ще играят с официалната топка за квалификациите на Евро 2020.  „Радваме се, че продължаваме партньорството между Български спортен тотализатор, Министерство на младежта и спорта и Български футболен съюз. БСТ винаги е подкрепяло спорта, като за всички 62 години от съществуването на СПОРТ ТОТО общата сума дадена за развитие на физическата активност и на федерациите у нас надхвърля 5 милиарда лева. Това е нашата мисия, заради това помагаме и на българския футбол. В този смисъл, вярвам, че осигурявайки за четвърта поредна година професионални футболни топки от най-висок клас съдействаме за по-добри условия за срещите на отборите от Първа лига“, допълни още г-н Дамян Дамянов. Той пожела успех и много голове с новите топки на всички отбори, като припомни, че през далечната 1957 г. тотото е започнало своята дейност именно със залагания във футболни срещи в игрите на Тото 1. Около 1/3 от постъпленията в игрите на Български спортен тотализатор се заделят за развитието на спорта в България. Така всеки участник в тото игрите реално подкрепя развитието на спорта, подпомага успехите на нашите шампиони, но и също така дава принос за развитието на физическото възпитание сред децата в училищата, за построяването на спортни площадки, зали, съоръжения. ", "date": "2019.06.12", "title": "Спорт Тото подкрепи БФС с 600 000 лв"}
{"url": "https://standartnews.com/regionalni/khasan-azis-mostt-do-lisitsite-remontiran-do-15-yuni-394679.html", "text": "Кметът на Кърджали Хасан Азис инспектира ремонта на моста до село Лисиците, един от най– красивите въжени мостове в района на Кърджали, Източните Родопи и страната. Той обясни, че дейностите по подмяна на счупените дъски са предприети по настояване на хората от Широко поле и село Лисиците, които на среща преди 15-20 дни са поставили въпроса пред общинското ръководство. На база на това искане служители на общината са направили оглед и са установили, че трябва да бъдат подменени около 150 дъски, също боядисан и парапетът. Градоначалникът лично шофираше автобуса с журналисти, които на място видяха как вървят ремонтните дейности. „Междувременно научих, че мостът е оценен и от председателя на управляващата партия и министър председател Бойко Борисов. Приветствам и заявеното от него желание да помогне на община Кърджали със средства от партийната каса, за да бъде ремонтирано съоръжението.Не мисля, че община Кърджали се нуждае от пари от партийната каса, защото мостът няма нужда само от няколко баки боя, а от по-сериозен ремонт, тъй като е построен отреди 20 години и досега не му  е правен основен ремонт”, обясни кметът Азис по време на брифинга на колела.   \r\n      \r\nХасан Азис също се включи в освежаването на желязната конструкция като коментира, че ще остави едно платно небоядисано за младежите на ГЕРБ, които са планирали акция си за края на седмицата.„До събота ще приключим с ремонта, но все пак аз очаквам министър председател Бойко Борисов, министрите Томислав Дончев и Владислав Горанов и младежите на ГЕРБ на 15 юни”, каза кметът на Кърджали. На панела, който остави да го боядиса Бойко Борисов и младежите от ГЕРБ, инж. Хасан Азис написа 15.06. за Б.Б. от Х.А. „Община Кърджали поддържа 7-8 въжени моста. Те не могат да бъдат ремонтирани от партийни каси. Очакваме държавата да осигури средства за ремонт на всички 13 мостови съоръжения на територията на общината”, посочи кметът на Кърджали. Той призовава държавата да осигури тези средства и въженият мост в Кърджали да бъде открит като знак за надграждане на държавното строителство.„Призовавам към държавен подход, а не към партийно строителство”, коментира Хасан Азис. \r\n      \r\nВ момента в село лисиците живеят около 20 –на души, мостът е една от аткракциите за гостите и туристите, които посещават района.”В събота и неделя и по празниците на ден по него минават от 80 до 100 души”, допълни кметът на Широко поле Шукри Исмаил. \r\n        \r\nВъженият мост на язовир Студен кладенец до село Лисиците е с дължина 260 метра и е най-дългия въжен мост в България. Той представлява много красива гледка от крепостта Моняк.    ", "date": "2019.06.12", "title": "Хасан Азис: Мостът до Лисиците ремонтиран до 15 юни"}
