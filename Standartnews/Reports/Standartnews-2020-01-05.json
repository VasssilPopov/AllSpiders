{"url": "https://standartnews.com/svyat/rusnatsite-imat-nad-60-miliona-koli-410900.html", "text": "Броят на регистрираните автомобили в Русия достигна над 60.5 милиона превозни средства, съобщиха за ТАСС от пресцентъра на руското вътрешно министерство. \r\n \r\nСтатистиката сочи, че руснаците купуват най-често коли през пролетта и началото на лятото, тъй като тогава е пикът на регистрациите. \r\n \r\nВ сравнение с година по-рано, броят на превозните средства е нараснал с 1.3%. \r\n \r\nНай-много автомобили са регистрирани на собственици с адресна регистрация в Москва или околностите й. \r\n \r\nОт първи януари в Русия влезе в сила Законът за държавна регистрация на превозни средства в Руската федерация, според който собствениците на нови автомобили ще могат да регистрират автомобилите си и да получават регистрационни табели в автокъщи в деня на покупката. \r\n \r\nАко автомобилът не е купен от автокъща, то той ще подлежи на регистрация в автокъщи, които са включени в специален регистър на организациите, участващи в регистрацията на превозни средства.", "date": "2020.01.04", "title": "Руснаците имат над 60 милиона коли"}
{"url": "https://standartnews.com/svyat/microsoft-spira-poddrzhkata-na-windows-7-410897.html", "text": "На 14 януари, точно десет години след старта на операционната система Windows 7, компанията Microsoft спира нейната техническа поддръжка, става ясно от съобщение на сайта на компанията. В съобщението до потребителите си от Microsoft уточняват, че компютрите, работещи под Windows 7, няма да спрат да работят, но техническата поддръжка и актуализациите на софтуера ще спрат окончателно. Освен актуалицации и поддръжка на софтуера, потребителите няма да получават и актуализации и корекции на защитата на операционната система. А това автоматично застрашава потребителите от вируси и зловреден софтуер. Компанията препоръчва на потребителите да преминат към Windows 10. Не всички операционни системи, обаче, поддържат по-високата версия на операционната система, напомнят от Microsoft.", "date": "2020.01.04", "title": "Microsoft спира поддръжката на Windows 7"}
{"url": "https://standartnews.com/svyat/obstrelvat-pak-us-posolstvoto-v-bagdad-410933.html", "text": "  Посолството на САЩ в Багдад пак е подложено на обстрел. Ракета се взриви в силно укрепената Зелена зона в иракската столица, съобщи телевизия \"Ал Арабия\". Според източници от иракските сили за сигурност в Зелената зона са паднали два минометни снаряда, предаде АФП. Всички пътища към сградата на посолството на САЩ са блокирани. Атаката идва ден, след като САЩ извършиха въздушни удари пo международното летище в Багдад, убивайки иранския генерал-майор от елитната \"Гвардия на ислямската революция\" Касем Сюлеймани, иракския командир на милицията Абу Махди ал Мухандис и няколко други ключови фигури. \"Ройтерс\" разкрива, че днешната атака срещу американското посолство е извършена от снаряд за система за реактивен залпов огън. До този момент няма данни за жертви при нападението. По непотвърдена информация други три ракети са паднали и в американската военна авиобаза \"Балад\", която е на 65 км северно от Багдад.", "date": "2020.01.04", "title": "Обстрелват пак US посолството в Багдад"}
{"url": "https://standartnews.com/svyat/gon-izbyagal-ot-yaponiya-s-turski-samoleti-410894.html", "text": "Продължават да изплуват детайли около мистериозното бягство от Япония на Карлос Гон, бившия шеф на алианса \"Рено Нисан\". Турска авиокомпания обяви, че два от нейните самолети са използвани неправомерно за придвижването на Карлос Гон. Компанията Ем Ен Джи е започнала вътрешно разследване и е подала жалба пред турските власти. В петък, седем души бяха изправени пред съд в Истанбул. Предполага се, че те са помогнали на Гон да избяга в Бейрут през истанбулското летище Ататюрк.", "date": "2020.01.04", "title": "Гон избягал от Япония с турски самолети"}
{"url": "https://standartnews.com/svyat/ivan-udara-po-soleymani-e-ravnosilen-na-voyna-410898.html", "text": "Убийството от САЩ на най-видния ирански командир Касем Солеймани е равносилно на започване на война, \"отговорът на военни действия са военни действия\", заяви вчера иранският постоянен представител в ООН, цитиран от Ройтерс. \r\n \r\nПостоянният представител, Маджид Тахт Раванчи, заяви в интервю за Си Ен Ен, че като са \"убили\" Солеймани, САЩ са започнали нов етап, след като преди това са започнали \"икономическа война\" с налагането на санкции на Иран през 2018 г. \r\n \r\n\"Така че това беше нова глава, която е равносилна на откриване на война срещу Иран\", каза Раванчи. \r\n \r\nПовтаряйки позицията на иранското ръководство, той заяви, че ще има сурово отмъщение. \"Отговорът на военни действия са военни действия\", каза дипломатът. \r\n \r\nВчера по-рано през деня Раванчи заяви на Съвета за сигурност на ООН и на генералния секретар на световната организация Антониу Гутериш, че Иран си запазва правото на самозащита съгласно международното право.", "date": "2020.01.04", "title": "Иран: Удара по Солеймани е \"равносилен\" на война"}
{"url": "https://standartnews.com/svyat/karakachanov-srbiya-se-prevorzhava-410899.html", "text": "Министърът на отбраната и вицепремиер по въпросите на сигурността Красимир Каракачанов изрази пред „Радио България“ увереност, че НАТО и ЕС ще овладеят гръцко-турските спорове. \r\n \r\n\"Напрежението между Турция и Гърция е породено от икономически интереси. Става въпрос за газа около Кипър, който дава доста перспективи за икономически печалби. И тук спорът между Турция и Гърция е кой ще се възползва от това. Но нито една от двете страни, въпреки дрънкането на оръжия, според мен няма да посмее да прибегне до въоръжена намеса. Има достатъчно механизми и в НАТО и чрез ЕС това да бъде избегнато. Но това по никакъв начин не отменя факта, че има напрежение и несигурност, и че има вероятност този процес да ескалира\", заяви Каракачанов. \r\n \r\nТой коментира и нерешените спорове със Северна Македония. \r\n \r\n\"Това е сложен въпрос. Решението би трябвало да го получим от Скопие. Тази политика от времето на Тито − да се опитваш да флиртуваш с всички и леко да поизлъжеш всички, за да можеш ти да си добре, няма как да стане. Ние сме признали Македония като суверенна държава. Никой не може да ни кара и не може да иска от нас да признаем, че езикът, който те наричат македонски език, е отделен. В международното право се признават държави. Не се признават нации и не се признават езици. Говорихме за конфликта между Турция и Гърция заради Кипър. Вие чули ли сте някой в Кипър или в Гърция да води спор дали кипърците, които говорят гръцки, са отделна нация, или не са? Или на какъв език говорят кипърците − на гръцки или кипърски? Подобен спор да има между Германия и Австрия, дали говорят на австрийски или на немски, или двете Кореи, които са пред война? Дали има севернокорейска нация и дали единият език е различен от другия? Тази шизофрения, създадена в Титова Югославия на идеологическа основа с идеята да се унищожи българската кауза и съзнание в Македония, няма как да бъде част от една европейска политика и няма как, който и да е в България да я приеме и подкрепи. Това няма как да стане“ − категоричен е военният министър. \r\n \r\nСпоред него, това, че Сърбия се превъоръжава, и то доста активно, е факт. \"Чуваме изявления на техния военен министър, че Сърбия се стреми към въздушно превъзходство на Балканите, това също дава теми за размисъл. Приказките за размяна на територии между Сърбия и Косово, за присъединяване на територии от Босна към Сърбия, също не са за подценяване. Аз не искам да обвинявам никого, но имайки предвид практиката на Балканите, сме длъжни да бъдем предпазливи, много добре наблюдаващи ситуацията и анализиращи случващото се\", посочи още Каракачанов.", "date": "2020.01.04", "title": "Каракачанов: Сърбия се превъоръжава"}
{"url": "https://standartnews.com/svyat/v-sashch-ochakvat-udar-ot-iran-410905.html", "text": "Американските власти повишават драстично мерките за сигурност, след като Иран се закани да отмъсти за убийството на влиятелния командир Касем Солеймани. \r\n \r\nМеждувременно информацията, че Съединените щати са нанесли нов въздушен удар северно от Багдад беше опровергана. Първоначално за това съобщи иракската държавна телевизия. \r\n \r\nЗаради последните събития големите американски градове повишават степента на опасност. \r\n \r\n,,Изправени сме пред възможна заплаха, която е по-различна и по-голяма от всичко, пред което сме се изправяли досега'', призна кметът на Ню Йорк Бил де Блазио, цитиран от Нова телевизия. \r\n \r\nОпасенията от ответни действия след убийството на влиятелния ирански генерал накараха властите в много американски градове да предприемат мерки. От Министерството на вътрешната сигурност успокояват, че на този етап няма достоверни заплахи за нападения на американска територия. Въпреки това се подготвя повишаване нивото на терористична заплаха. В първото си изявление след атаката в Багдад Доналд Тръмп заяви, че иранският военен командир е планирал непосредствено предстоящи нападения срещу американци. \r\n \r\n,,Предприехме действия, за да предотвратим война, а не за да започваме война. Солеймани извършваше терористични нападения, за да дестабилизира Близкия Изток от 20 г. насам. Това, което Съединените щати направиха, трябваше да бъде направено отдавна\", смята американският президент. \r\n \r\nОт своя страна Европейският съюз призова към сдържаност всички замесени страни след американския удар. \r\n \r\nМеждувременно хиляди се включиха в погребалното шествие по улиците на Багдад в памет на убития Касем Солеймани. За неделя е насрочено извънредно заседание на иракския парламент заради последните събития.", "date": "2020.01.04", "title": "В САЩ очакват удар от Иран"}
{"url": "https://standartnews.com/svyat/nato-prekratyava-misiyata-si-v-irak-410915.html", "text": "НАТО спира мисията си в Ирак за подготовка на кадри за местната армия заради нивото на нестабилност в страната след авиоударите на САЩ. Това съобщи източник от щаб-квартирата на Алианса пред руската държавна агенция ТАСС. По думите на изпълняващия длъжността представител на Алианса Дилан Уаит пред Франс прес мисията на НАТО продължава, но тренировъчната дейност e спряна. Той също така потвърди, че генералният секретар на организацията Йенс Столтенберг е разговарял по телефона с министъра на отбраната на САЩ Марк Еспер относно \"последните развития на събитията\". Мисията на НАТО в Ирак се занимава с подготовка на представители на силовите структури по искане на Багдад за спиране на връщането в страната на бойци. Въоръжените сили на Швеция, Дания и Норвегия обявиха, че преустановяват обучението на иракските сили за сигурност в рамките на предвожданата от САЩ антиджихадистка коалиция, предадоха ДПА и ТАСС. Причината за решението са опасенията от нов конфликт след убийството на иранския генерал Касем Солеймани, командващ подразделението за специални операции \"Ал Кудс\" на иранския Корпус на гвардейците на ислямската революция. При нанесения в петък в Багдад американски ракетен удар загина и неговият помощник Абу Махди ал Мухандис, заместник-командващ иракските шиитски милиции Хашд аш Шааби. Техеран обеща жестоко отмъщение за смъртта на Солеймани.", "date": "2020.01.04", "title": "НАТО прекратява мисията си в Ирак"}
{"url": "https://standartnews.com/biznes/rumntsi-izkupikha-vinetkite-ni-410930.html", "text": "Румънските туристи са внесли в Пътната ни агенция над 10 милиона лева. Те са най-многобройните чуждестранни гости, които са купили винетки за използване на българската пътна мрежа, сочи справка на АПИ. Електронните винетки за леки автомобили, продадени през миналата година, са близо 6 милиона и те са донесли приходи от 270 милиона лева на българската Агенция \"Пътна инфраструктура\" (АПИ). Най-голям принос към тази сума от чуждестранните туристи имат румънците, които купуват седмични и уикенд винетки, като най-активни са били гостите ни от север по време на Великденските празници и през летните месеци. През граничния пункт „Дунав мост“ при Русе преминава 90% от румънския автомобилен поток и 100% от автобусите с туристи, сочи справка на Гранична полиция.", "date": "2020.01.04", "title": "Румънци изкупиха  винетките ни"}
{"url": "https://standartnews.com/kultura/5-godishni-zapisakha-pesen-v-studio-410881.html", "text": "Море от памук, любов и сол вместо сняг заливат децата от вокална група „Светлина“ във видеото към „Какво е Коледа“. Автори на музикалната приказка за добрина и вълшебство край елхата са певицата Светла Иванова и мулти инструменталистът Константин Кучев заедно с хлапетата от формацията, на която са ръководители. Малките таланти снимат дебютния си клип в столично йога студио и солна стая за релакс. „Уникалното в нашата вокално-творческа група е, че създаваме всичко заедно с децата. Те са толкова автори, колкото и ние. Текстът на песента се получи лесно, когато им дадох задачата да довършат изречението „Коледа е…“. Те за първи път направиха записи и в студио. Някои от тях нямат навършени 5 години.“, споделя Светла Иванова, която е и продуцент. Тя и Константин Кучев споделят опит и вдъхновение с вокална група след успеха на общите им часове по музика и йога в „Музейко“. От тогава датира и проектът им „Тананикаща йога“ за подрастващи. В Salt&Art репетират с малчуганите и песничките към интерактивната „Вълшебна книжка“ на певицата, която е трета в поредица и ще излезе през пролетта. ", "date": "2020.01.04", "title": "5-годишни записаха песен в студио"}
{"url": "https://standartnews.com/kultura/toni-dimitrova-bikh-bila-po-smela-410885.html", "text": "„Изпратих 2019 година със смесени чувства. От една страна за мен тя беше напрегната и ангажирана. Имах концерти на много места в страната, имах участия и в чужбина“, каза Тони Димитрова в „Събуди се“. „Не съм си дала някакви големи обещания за 2020-а. Всъщност си обещах – на мен и на Ева Найденова – да отидем някъде двете на почивка и ще го направим. Обещала съм да я водя някъде. Стига сме си стояли вкъщи“, допълни певицата. „Случвало ми се е да премълчавам и съм съжалявала. Понякога пък съм казвала някои неща и пак ме е било яд, защото е можело да ги кажа по-премислено. Понякога проявявам прибързаност в някои ситуации, а в други – безхарактерност“, коментира звездата. „Ако мога нещо да променя в миналото си – бих била по-смела. Бих казала точно нещата, които съм премълчавала“, категорична е Тони Димитрова.", "date": "2020.01.04", "title": "Тони Димитрова: Бих била по-смела"}
{"url": "https://standartnews.com/kultura/ivo-pogorelich-sviri-v-zala-blgariya-410906.html", "text": "Иво Погорелич излиза в зала „България“ на 26 януари със Софийската филхармония и маестро Найден Тодоров. В първата част публиката ще чуе Концерт за пиано от Роберт Шуман, а във втората оркестърът ще представи Симфония № 7 от Бетовен. Критиците са категорични - Погорелич е гений, от когото имаме нужда. Той харесва изненадите и смело руши стереотипите. Екстравагантен пианист, чието поведение може да изглежда странно, но интерпретациите му доставят неземна наслада. Публиката го обожава, концертите му предизвикват истерии, а той отдавна е със статут на легенда. Погорелич започва да свири на пиано на 7. На 12 вече учи в музикалната школа към Московската консерватория. Името му нашумява през 1980-а на Международния конкурс \"Фредерик Шопен\". След решението на журито да го отреже от състезанието, Марта Аргерих го нарича гений и напуска. Скандалът приковава вниманието към Иво, а той защитава славата си с поредица изключително успешни концерти. Неговите дебюти в Париж, Лондон, Мадрид, Брюксел, Ню Йорк, Рим затвърждават името му на виртуоз. След смъртта на жена му той се оттегля за повече от десетилетие от сцената, на която се завръща през 2007-а. Погорелич свири с най-добрите оркестри и диригенти в света, а записите му са очаквани с нетърпение от почитателите му. Наскоро той подписа договор със Сони класикъл. Първият запис за новия лейбъл - след дълго сътрудничество с Дойче грамофон - ще бъде Втората клавирна соната от Рахманинов заедно с две сонати от Бетовен – № 22 във фа мажор и № 24 във фа диез мажор. Легендарният пианист подава ръка и на млади музиканти. През 1986-а създава стипендия за надарени изгряващи артисти в Хърватия. През 1989-а създава фестивал, който помага на обещаващи таланти да започнат кариерата си, като получат възможност да свирят на една сцена с него. През 1994-а основава фонд за набиране на средства за построяване на болници в Сараево. Изнася благотворителни концерти за Червения кръст, застава зад каузи като борба против рака и множествената склероза. Той е и посланик на добра воля към ЮНЕСКО", "date": "2020.01.04", "title": "Иво Погорелич свири в зала „България“"}
{"url": "https://standartnews.com/kultura/pravyat-ekshn-film-za-botev-v-rodniya-mu-kalofer-410890.html", "text": "Този април в Калофер започват снимките на игрален филм за поета-революционер Христо Ботев, съобщи кметът на града Румен Стоянов. Преди месец в Калофер бе учреден инициативен комитет, който започна национална кампания за събиране на средства за игрален филм за Христо Ботев. Членовете му непрекъснато се увеличават и вече са повече от двадесет, а в разкритата дарителска сметка до момента са събрани над 20 000 лева, каза Румен Стоянов. \"Важно е всеки българин да почувства тази инициатива в сърцето си. Средствата не са толкова много. След филма за Левски, жителите на Калофер искат да бъде направен игрален филм и за великия син на нашия град Христо Ботев\", посочи Стоянов. Той добави, че идеята за заснемането на игрален филм за Ботев е подкрепена от много родолюбиви българи и организации в страната. По думите на кметът, режисьор на филма ще бъде Максим Генчев. Сценарият е почти завършен и е по оригиналните разкази на Захари Стоянов. По-голямата част от филма, почти 70%, ще бъде сниман в Калофер. Само някои от сцените ще са изнесени в Козлодуй и средновековната крепост във Видин. По думите на Румен Стоянов вече има и избран изпълнител за главната роля. Бюджета на филма ще е около 500 000 лева.", "date": "2020.01.04", "title": "Правят екшън филм за Ботев в родния му Калофер"}
{"url": "https://standartnews.com/kultura/zlatnite-globusi-stavat-veganski-festival-retsepta-410869.html", "text": "Церемонията по връчването на \"Златните глобуси\", известна като \"партито на годината\", този път ще предложи изцяло „безживотинско“ меню на гостите. Ще бъде сервирана 100% растителна храна, а целта е да се подкрепи инициативата за екологична информираност относно консумацията на месни храни и отпадъците, произвеждани от тях. \"Ако има начин, ние можем ако не да променим света, то да спасим планетата. Може би ще успеем да направим така, че \"Златните глобуси\" да изпратят сигнал и да привлечем вниманието към въпроса за изменението на климата\", заяви президентът на асоциацията на наградите Лоренцо Сория. \"Храната, която ядем, начинът, по който отглеждаме храната, която ядем, начинът, по който изхвърляме храната, е един от големите приноси за климатичната криза\", допълни той. Годишната церемония по награждаването ще се излъчи в ефира на NBC от Бевърли Хилс, Калифорния. Матю Морган, главен шеф готвач в хотел „Хилтън“, където се провежда церемонията, нарече промяната в менюто изненадваща. Той обаче я приел, след като осъзнал, че ще отправи положително послание. Елементите от основното ястие включват гъби в раковина от кралски стриди и ризото с диви гъби, заедно с печени кълнове на брюкселско зеле и моркови. Студена супа от цвекло ще бъде поднесена като предястие (вижте рецептата по-долу). 2 с.л. зехтин екстра върджин 1 кг златно цвекло, обелено и нарязано на 1-см кубчета 1 средна по размер нарязана глава лук 2 средноголеми моркова, обелени и нарязани 4 скилидки чесън, накълцани Половин чаша бяло вино 1 л зеленчуков бульон Чаша вода 1 ч.л. портокалова кора, плюс сок от 2 портокала 1,5 ч.л. сол Четвърт чаша нарязани печени и осолени шам фъстъци Порции: 4 Активно готвене: 40 минути Общо време за приготвяне: 2 часа и 10 минути", "date": "2020.01.04", "title": "Златните глобуси стават вегански фестивал (РЕЦЕПТА)"}
{"url": "https://standartnews.com/kultura/poslednata-muza-na-kheminguey-410918.html", "text": "През есента на 1948-а Ърнест Хемингуей и четвъртата му съпруга посещават за пръв път Венеция, която очарова писателя. Тогава той е почти на 50 и не е публикувал роман от цяло десетилетие. И ето, че не само градът грабва сърцето му, но и негова жителка – Адриана Иванчич, красива венецианка, току-що завършила гимназия. Връзката им - по твърдение и на двамата чисто платонична – продължава дълги години, през които Адриана вдъхновява с 3 десетилетия по-възрастния Хемингуей да завърши великите си финални творби. Всичко това разкрива увлекателната книга на Андреа ди Робилант, която по-скоро се чете като роман, отколкото като биография. В нея срещаме любовници, бивши съпруги, приятели, издатели и дори напълно непознати хора, които Папа увлича в своите празнувания, мании и драми. Андреа ди Робилант е роден в Италия, получил е образованието си в Колумбийския университет, където специализира „Международни отношения“. Автор е на „Венецианска любов“, „Лучия: венецианският живот в епохата на Наполеон“, „Неустоимият север: от Венеция до Гренландия по следите на братята Зен“ и „В преследване на розата“. Живее в Рим. Той дава чудесен старт на новата литературна година, като ни повежда към Венеция с тази спираща дъха история за Хемингуей и неговата последна муза. Самият автор ще представи творбата си в София на 22 януари в Casa Libri с вход свободен. Ето и откъс от пролога на „Есен във Венеция“. „През есента на 1948 година Ърнест Хемингуей и четвъртата му съпруга Мери Уелш пътуват до Северна Италия и за пръв път посещават Венеция. Не са го планирали така: първоначалното им намерение, когато отплават от Куба, е да слязат на сушата в Южна Франция, да пътуват с кола през Прованс и да се отправят към Париж. Но механична повреда ги принуждава да спрат в пристанището на Генуа. Хемингуей добре е опознал града през младостта си: тъкмо от Генуа той отплава към дома на борда на „Джузепе Верди“ след Първата световна война и на два пъти се завръща там през двайсетте години – веднъж със задача като млад репортер и втори път на почивка с първата си съпруга Хадли Ричардсън. Когато Хемингуей стъпва на италианска земя, старите спомени се събуждат и той се поддава на копнежа отново да види страната. Двамата с Мери поемат на продиктувано от случайността пътуване, което ги отвежда в езерната област в Ломбардия, после до Доломитите и накрая във Венето и Фосалта ди Пиаве, където Хемингуей е гледал смъртта в лицето вечерта на 8 юли 1918 година като дързък хлапак от Оук Парк, Илинойс, и са оставали две седмици до деветнайсетия му рожден ден. Фосалта е на не повече от двайсет и пет километра по права линия от Венеция. Младият Хемингуей никога не е имал възможност да посети този град – ранен е само дни, след като се озовава на фронтовата линия. Накрая успява да го види 30 години по-късно – пристигат там с Мери в ясна лунна вечер. Венеция надхвърля надеждите му – тя е „абсолютно дяволски прекрасна“. На Хемингуей му остава по-малко от година до петдесетия му рожден ден. Не е издавал роман от близо десетилетие и се бори с неоформен ръкопис. Критиците го смятат за автор от миналото, сега цялото внимание е за новите млади писатели, създали си име след Втората световна война. Бракът му не предлага особено много удоволствия. Всъщност пътуването до Европа поне отчасти е опит да се съживи един креещ съюз. В това отношение първите няколко седмици в Италия изглеждат обещаващи: Хемингуей е в отлична форма и Мери рядко е виждала съпруга си в такова приятно настроение. Но в началото на декември нещата вземат неочакван обрат. По време на лов на патици в лагуната Хемингуей среща Адриана Иванчич, впечатляваща 18-годишна девойка, току-що завършила гимназия, и се влюбва в нея. По-късно Хемингуей пише, че когато видял Адриана за пръв път, изпитал усещането че е „поразен от светкавица“ – клише, което вероятно никога не би използвал освен в оригиналния митологичен смисъл, за да опише своята безпомощност пред каприза на боговете. Прелестната, прелъстителна и палава Адриана става муза на Хемингуей в най-класическия смисъл на тази дума. Тя внася радост в живота му, вдъхновява го, кара го да се чувства отново млад – понякога дори дете, ако се съди по игривите му приумици. И най-важното, нейното присъствие напълва пресъхналия кладенец на творческите му сокове и го води към забележителен литературен разцвет в късния сезон на живота му. Плод на първото пътуване на Хемингуей във Венеция през 1948–1949 година е „Отвъд реката, сред дърветата“, загадъчен и дълбоко автобиографичен роман. Следва „Старецът и морето“, съвършената новела, написана от него в блажения период, когато Адриана му гостува в Куба. Докато е в плен на нейното очарование, Хемингуей пише голяма част от „Безкраен празник“ и напредва с два романа, вехнали с години и издадени посмъртно – „Острови на течението“ и „Райската градина“. Любовта към Адриана предоставя на Хемингуей творчески подем, убягвал му от години, какъвто Мери при цялата си преданост към своя мъчен съпруг невинаги е способна да извика. Много е изговорено и писано за това дали Хемингуей и Адриана са били любовници. Няма спор, че отношенията им са носели силен сексуален заряд от самото начало – писмата им свидетелстват за това. Имало е моменти на голяма интимност помежду им – във Венеция, в Париж, в Куба, когато границата може да е била прекосена. Но аз вярвам, както Адриана винаги е твърдяла, че връзката им е останала по същество платонична. Самият Хемингуей е гледал на нея като на идиличен съюз, напълно отделен от земния живот. Понякога я е назовавал с испанския израз „una cosa sagrada“ – нещо свещено, което всички, дори съпругата му, трябвало да уважават и закрилят. Разбира се, да придава святост на любовта си към Адриана е било още един начин да снеме напрежението и отговорността от нея. Но това не променя фактите: той е женен мъж, прехвърлил петдесет, вече попрецъфтял, безнадеждно хлътнал по два пъти по-младо от него момиче. Хемингуей открито обсъжда с Адриана желанието си да напусне Мери и да се ожени за нея. Но Адриана твърди, че никога не е гледала сериозно на подобна възможност, а я е приемала като чиста фантазия – тя произхожда от консервативно католическо семейство и живее в страна, където разводът дори не стои за обсъждане. Самият Хемингуей е наясно, че това никога не е било реална възможност, но му е доставяло удоволствие да си бленува. Междувременно клюкарските вестници и списания не млъкват по темата. Скандалът е надвиснал над Адриана от самото начало и с времето става все по-отровен. Хемингуей е пределно наясно каква вреда нанася на репутацията ѝ (може би не чак толкова добре осъзнава психологическите последствия в дългосрочен план). Но угризенията му никога не са чак толкова силни, че да го накарат да сложи край на тази двусмислена и неловка ситуация, та дори и това да означава евентуално да съсипе живота на обичаната от него млада жена... Като младеж – тогава живеех в Ню Йорк – научих, че Адриана сама е отнела живота си след продължителна борба с депресия. Погребана беше в малко гробище близо до къщата ни. Надгробната плоча бе красиво издялана от „пеперино“, тъмносив камък, типичен за региона; надписът бе на немски с готически букви: Адриана, графиня фон Рекс. Когато и да минех покрай гробището, виждах, че гробът е добре поддържан и 9 вечнозелените средиземноморски храсти са грижливо подрязани. 70 години по-късно венецианците още говорят за това, сякаш е клюката на сезона. Един ден отидох да посетя Джанфранко, по-големия брат на Адриана – бил е като по-малък брат на Хемингуей и дълги години е живял с него в Куба. Джанфранко бе наскоро прехвърлил деветдесет и не беше в много добра форма. Но бях заинтригуван да науча, че неотдавна е продал последния си набор писма до Хемингуей на библиотеката „Джей Еф Кей“ в Бостън, където се помещава „Колекцията на Хемингуей“.", "date": "2020.01.04", "title": "Последната муза на Хемингуей"}
{"url": "https://standartnews.com/svyat/sashch-ni-prashchat-natsionalnata-gvardiya-410887.html", "text": "Батальон на Националната гвардия на САЩ ще бъде изпратен в Европа, предаде БТА. Около 70 войници от щата Невада ще преминат едномесечно допълнително обучение във Форт Худ, щата Тексас, след което те ще бъдат изпратени в Полша и в редица други страни от Източна Европа, включително в България, Естония, Латвия, Литва, Румъния и Унгария. Това е първият случай, при който национални гвардейци от щата Невада ще бъдат разположени в Европа в период на мир, отбелязва АП. Те ще работят заедно с други роти, включени в 757-и логистичен батальон, в рамките на усилията на САЩ и НАТО да гарантират сигурността на Източна Европа след руската намеса в Украйна преди шест години.", "date": "2020.01.04", "title": "САЩ ни пращат Националната гвардия"}
{"url": "https://standartnews.com/sport/grisho-lazarov-e-geroyat-na-vecherta-410858.html", "text": "България победи Великобритания с 2:1 на старта на ATP Cup. След драматичния успех Григор Димитров заяви, че Алекс Лазаров е героят на вечерта, а младокът призна, че е било удоволствие да играе рамо до рамо с Гришо.  \"Загубих дъха си, нямам глас, но нищо нямаше да е възможно бе Григор. Невероятно е да споделя корта с него, щастлив съм, че се представих така, както днес. Не съм играл такива мачове. Невероятно е да го видя да играе така, както преди мача на двойки и след това да играе с мен\", призна Лазаров.  \r\n \r\nГришо пък от своя страна заяви, че победата е сладка, но по-важни са емоциите на момчетата от отбора, които са доказателство за българския отборен дух.  \"Отборната надпревара винаги е специален момент за всеки играч. Растейки, за мен е било много важно да усетя подобни емоции рано в своята кариера. Когато бях на техните години, емоциите бяха невероятни. Аз съм професионалист вече от 10-11 години, но тези емоции не дават да остарееш. Вижте, тези момчета плачат, това е нещото, което търся. Победата си е победа, но това е, което търся\", завърши Димитров. ", "date": "2020.01.04", "title": "Гришо: Лазаров е героят на вечерта"}
{"url": "https://standartnews.com/sport/levski-vadi-torba-s-pari-za-bizona-trbyat-v-rumniya-410866.html", "text": "ВРумъния отново свързват нападателя на Стяуа Букурещ Харлем Гноере с преминаване в Левски. Бизона, както е прякора на атакуващия футболист изрази желание да изпълни договора си с румънския гранд, който изтича през лятото, но шансовете това да се случи са минимални, пише gsp.ro . Интерес към 31-годишния нападател има и от Саудитска Арабия, но \"сините\" вече са се свързали с него и са отправили конкретна оферта. В Румъния пишат, че Левски предлага на Гноере договор за година и половина и заплата от 25 000 евро на месец, което е с десет хиляди повече, отколкото взима в Стяуа. Освен това споразумението включва бонуси за спечелване на титлата, както и за класиране в груповата фаза на един от европейските клубни турнири. В това число къща и кола, предоставени от клуба. Това влиза в противоречие с тавана на заплатите, който бе сложен при пристигнаето на новите шефове на \"Герена\" От Левски първо са искали да получат информация за французина от бившите футболисти на клуба Ривалдиньо и Серджиу Буш, които в момента играят в Румъния. Единствената пречка е, че \"сините\" са готови да дадат 700 000 евро за нападателя, но ексцентричният собственик на Стяуа Джиджи Бекали иска още 300 000 от европейската валута. Споменава се, че представители на Левски ще пристигнат в Букурещ през селдващата седмица, за да разговарят лично с играча и ръководството на румънския гранд. Тогава се очаква и Гноере да даде окончателното си решение дали ще премине на \"Герена\" тази зима.", "date": "2020.01.04", "title": "Левски вади торба с пари за Бизона, тръбят в Румъния"}
{"url": "https://standartnews.com/sport/livrpul-prati-talant-pri-tigrite-410868.html", "text": "Полузащитникът на Ливърпул Хърби Кейн официално се присъедини към Хъл Сити под наем до края на актуалния сезон. 21-годишният играч, който има два мача за първия тим на „червените” в Куапта на Лигата, дебютира за тима при успеха с 2:0 над МК Донс през септември. Той стартира и при загубата с 0:5 от Астън Вила в четвъртфинала от надпреварата, когато Ливърпул избра доста млад състав, тъй като имаше важни ангажименти към Световното клубно първенство, което по-късно спечели. През миналия сезон Кейн бе избран в идеалния отбор на Лига 1, след като записа 49 мача и седем гола в Донкастър Роувърс при Грант МакКан. МакКан сега е мениджър на Хъл и се надява именно бившият му футболист да му даде нужното качество, за да помогне на отбора в елита на Англия.", "date": "2020.01.04", "title": "Ливърпул прати талант при \"тигрите\""}
{"url": "https://standartnews.com/sport/golemite-shampioni-na-2019-godina-410875.html", "text": "Изминалата 2019-а година определено има с какво да се запомни в света на спорта. \"Стандарт\" отделя място на големите шампиони на годината, които ще останат завинаги в сърцата и спомените на любителите на спорта по цял свят.  В света на тениса определено годината мина под знака на две от големите имена. Рафа Надал и Новак Джокович. Двамата си поделиха титлите от четирите турнира от Големия шлем. Испанецът триумфира в Париж за рекорден 12-и път, а през септември спечели и US Open след мач шедьовър с Даниил Медведев. За Рафа това бе 4-и триумф в Ню Йорк, а с титлата вече има 19 от Големия шлем и изостава само с 1 от Роджър Федерер. Сърбинът пък взе финалите в Австралия и Уимбълдън. Малко преди края на сезона обаче Рафа успя да го изпревари и да завърши заслужено годината като №1 в тениса. Черешката на тортата за Надал бе сватбата му с дългогодишната му приятелка Иска Перейо. Церемонията в крепостта Ла Форталеса в Майорка събра над 500 ВИП гости, сред които бившия крал на Испания - Хуан Карлос, както и елитът на испанския тенис и баскетбол. Надал помогна съществето на Испания да триумфира и в новия формат на Купа Дейвис. Британският пилот на Мерцедес - Люис Хамилтън спечели световната титла във Формула 1 през 2019-а. За него това бе шести триумф при най-бързите пилоти. Той изостава вече само на един от легендарния Михаел Шумахер. През сезона Хамилтън записа 11 победи, което е негов изравнен рекорд от 2014-а и 2018 г. Така той вече има 84, което означава, че само седем успеха делят Люис от рекорда на великия Шумахер. Най-великият скиор след ерата на Ингемар Стенмарк определено може да се нарече Марсел Хиршер. Австриецът направи нещо уникално в алпийските ски. През 2019-а той спечели своята осма поредна голяма Световна купа. Преди него само Марк Жирардели (Люкс) имаше 5 и до изстрелването на Хиршер всички мислеха, че е немислимо някой да го задмине. През 2019-а Марсел спечели осмия си Кристален глобус. През февруари той изравни Стенмарк. Австриецът спечели на световното в Оре трета поредна титла в слалома. Толкова има в кариерата си и великия швед. През септември обаче Марсел обяви, че спира със ските. Новината бе приета очаквано като сензационна в родината му Австрия, където ските са спорт №1. Предвид влиятелните спонсори на Хиршер обаче може да очакваме неговото завръщане за Световното в Кортина през 2021 и после за олимпиадата в Пекин 2022.  Микаела Шифрин определено е безспорния хегемон в алпийските ски при дамите. През 2019-а тя вдигна за трети път големия Кристален глобус. Тя спечели на световното в Оре и четвъртата си поредна титла в слалома. Американката достойно замести скоростната кралица Линдзи Вон, която на шампионата в Оре обяви, че спира със ските с рекордните при дамите 82 победи за Световната купа. До Коледа Микаела достигна до кота 62 успеха за СК и то само от 166 старта. Ако продължава с тези темпове нищо чудно до 2 години да мине и рекорда на Стенмарк от 86 победи за СК.  Кениецът Елиуд Кипчоге за втора поредна година е Атлет на света. През тази 2019-а той направи феноменален резултат на класическата дистанция 42.195 км на специално подготвено бягане във Виена на 12 октомври и стана първият човек с постижение под 2 часа на тази дистанция с 1:59:40.2, като резулатът не е официален рекорд. 35-годишният атлет не успя да приеме лично наградата си в Монте Карло и поздрави залата на живо по интернет от дома си в Кения. При дамите титлата заслужи Далила Мухамад. Американката два пъти през 2019-а подобри световния рекорд на 400 м с препятствия. За последно тя го направи във финала на шампионата на планетата в Доха, като спря хронометрите на 52,16 сек. Мухамад е и олимпийска шампионка в дисциплината от Рио 2016.  Английският гранд Ливърпул е голямото име на 2019-а в световния футбол. Водените от Юрген Клоп мърсисайдци не успяха да спечелят титлата във Висшата лига, но за сметка на това триумфираха в Шампионската лига и клубното световно в Доха. След като и с 97 точки Ливърпул не успя в Англия през 2019-а, то през новия сезон тимът няма спирка във Висшата лига. Така очакваната от 1990-а година шампионска титла е на път да стане реалност през 2020.", "date": "2020.01.04", "title": "Големите шампиони на 2019 година"}
{"url": "https://standartnews.com/sport/zavrshcha-li-se-kiril-despodov-410889.html", "text": "Футболист на България за 2018 година Кирил Десподов ще се завърне в Каляри. Спортният директор на клуба от Серия \"А\" Марчело Карли обясни, че той отново ще бъде част от тима след края на настоящия сезон. В момента 23-годишният Десподов е под наем в австрийския Щурм (Грац), където се представя много силно. Към бившата звезда на ЦСКА има сериозен интерес от Спарта (Прага), както и няколко отбора от Италия. От изказването на Карли става ясно, че в Каляри ще залагат на българина в бъдеще. \r\n \r\n\"Следим много внимателно развитието на Десподов. Той израства добре и ще се върне при нас след края на сезона. Той е наш футболист\", категоричен е спортният директор на Каляри. Карли категорично отхвърли на този етап вероятността Десподов да бъде продаден на друг клуб през януарския трансферен прозорец.", "date": "2020.01.04", "title": "Завръща ли се Кирил Десподов?"}
{"url": "https://www.standartnews.com/sport/grisho-lazarov-e-geroyat-na-vecherta-410858.html", "text": "България победи Великобритания с 2:1 на старта на ATP Cup. След драматичния успех Григор Димитров заяви, че Алекс Лазаров е героят на вечерта, а младокът призна, че е било удоволствие да играе рамо до рамо с Гришо.  \"Загубих дъха си, нямам глас, но нищо нямаше да е възможно бе Григор. Невероятно е да споделя корта с него, щастлив съм, че се представих така, както днес. Не съм играл такива мачове. Невероятно е да го видя да играе така, както преди мача на двойки и след това да играе с мен\", призна Лазаров.  \r\n \r\nГришо пък от своя страна заяви, че победата е сладка, но по-важни са емоциите на момчетата от отбора, които са доказателство за българския отборен дух.  \"Отборната надпревара винаги е специален момент за всеки играч. Растейки, за мен е било много важно да усетя подобни емоции рано в своята кариера. Когато бях на техните години, емоциите бяха невероятни. Аз съм професионалист вече от 10-11 години, но тези емоции не дават да остарееш. Вижте, тези момчета плачат, това е нещото, което търся. Победата си е победа, но това е, което търся\", завърши Димитров. ", "date": "2020.01.04", "title": "Гришо: Лазаров е героят на вечерта"}
{"url": "https://standartnews.com/sport/leo-mesi-ya-podava-nay-dobre-410891.html", "text": "Аржентинската звезда на Барселона Лионел Меси е лидер при футболистите с най-много асистенции в последното десетилетие, информира goal.com. Меси има в актива си 205 паса, след които неговите съотборници са реализирали гол. Второто място също е за аржентинец - Анхел Ди Мария с 188. Трети германецът Томас Мюлер от Байерн с 172 асистенции. 1. Лионел Меси - 205 \r\n2. Анхел Ди Мария - 188 \r\n3. Томас Мюлер - 172 \r\n4. Луис Суарес - 171 \r\n5. Месут Йозил - 168 \r\n6. Кристиан Ериксен - 154 \r\n7. Кевин Де Бройне - 148 \r\n8. Давид Силва - 145 \r\n9. Франк Рибери - 141 \r\n9. Душан Тадич - 141", "date": "2020.01.04", "title": "Лео Меси я подава най-добре"}
{"url": "https://standartnews.com/sport/grisho-shche-igrae-na-dvoyki-i-sreshchu-moldova-410908.html", "text": "Първата ни ракета в тениса Григор Димитров, който е и капитан на България на турнира ATP Cup, взе ключово решение преди втория мач на нашите в Сидни - срещу Молдова. Организаторите на турнира обявиха, че Гришо отново ще играе в тандем с Александър Лазаров. Играещият ни капитан е избрал отново да си партнира с третата ни ракета след сензационната им победа над Мъри и Солсбъри.  \r\nДвамата бяха страхотен тандем в общия им дебют в мача на двойки. Българите надделяха срещу опитните Джейми Мъри и Джо Солсбъри и постигнаха победа с 2:1. \r\nСлед часове Димитров и Лазаров отново ще излязат заедно на корта срещу молдовския дует Раду Албот и Александър Козбинов в серията между двата състава от група \"C\".  \r\nСтартът на спора с Молдова ще даде Димитър Кузманов. В 1:00 часа след полунощ на 5 януари Мико се изправя срещу Александър Козбинов, който в момента е 818-и в световната ранглиста, а около 3 часа трябва да започне срещата на Григор Димитров с Раду Албот. 30-годишният съперник на Димитров е първа ракета на Молдова и се намира на 46-ата позиция в ранглистата.  ", "date": "2020.01.04", "title": "Гришо ще играе на двойки и срещу Молдова"}
{"url": "https://www.standartnews.com/sport/levski-vadi-torba-s-pari-za-bizona-trbyat-v-rumniya-410866.html", "text": "ВРумъния отново свързват нападателя на Стяуа Букурещ Харлем Гноере с преминаване в Левски. Бизона, както е прякора на атакуващия футболист изрази желание да изпълни договора си с румънския гранд, който изтича през лятото, но шансовете това да се случи са минимални, пише gsp.ro . Интерес към 31-годишния нападател има и от Саудитска Арабия, но \"сините\" вече са се свързали с него и са отправили конкретна оферта. В Румъния пишат, че Левски предлага на Гноере договор за година и половина и заплата от 25 000 евро на месец, което е с десет хиляди повече, отколкото взима в Стяуа. Освен това споразумението включва бонуси за спечелване на титлата, както и за класиране в груповата фаза на един от европейските клубни турнири. В това число къща и кола, предоставени от клуба. Това влиза в противоречие с тавана на заплатите, който бе сложен при пристигнаето на новите шефове на \"Герена\" От Левски първо са искали да получат информация за французина от бившите футболисти на клуба Ривалдиньо и Серджиу Буш, които в момента играят в Румъния. Единствената пречка е, че \"сините\" са готови да дадат 700 000 евро за нападателя, но ексцентричният собственик на Стяуа Джиджи Бекали иска още 300 000 от европейската валута. Споменава се, че представители на Левски ще пристигнат в Букурещ през селдващата седмица, за да разговарят лично с играча и ръководството на румънския гранд. Тогава се очаква и Гноере да даде окончателното си решение дали ще премине на \"Герена\" тази зима.", "date": "2020.01.04", "title": "Левски вади торба с пари за Бизона, тръбят в Румъния"}
{"url": "https://www.standartnews.com/sport/livrpul-prati-talant-pri-tigrite-410868.html", "text": "Полузащитникът на Ливърпул Хърби Кейн официално се присъедини към Хъл Сити под наем до края на актуалния сезон. 21-годишният играч, който има два мача за първия тим на „червените” в Куапта на Лигата, дебютира за тима при успеха с 2:0 над МК Донс през септември. Той стартира и при загубата с 0:5 от Астън Вила в четвъртфинала от надпреварата, когато Ливърпул избра доста млад състав, тъй като имаше важни ангажименти към Световното клубно първенство, което по-късно спечели. През миналия сезон Кейн бе избран в идеалния отбор на Лига 1, след като записа 49 мача и седем гола в Донкастър Роувърс при Грант МакКан. МакКан сега е мениджър на Хъл и се надява именно бившият му футболист да му даде нужното качество, за да помогне на отбора в елита на Англия.", "date": "2020.01.04", "title": "Ливърпул прати талант при \"тигрите\""}
{"url": "https://standartnews.com/sport/vidal-sdi-barsa-za-24-mln-evro-410910.html", "text": "Полузащитникът на Барселона Артуро Видал официално заведе дело срещу клуба в Испанската футболна асоциация. Той твърди, че трябва да му се платят 2,4 милиона евро под формата на бонуси. \r\n \r\nВидал е заявил, че каталунците не са изпълнили условията на договора. Клубът смята, че адвокатите на играча умишлено неправилно тълкуват договора. \r\n \r\nПосочва се, че споразумението предвижда бонуси за броя на мачовете след резултатите от миналия сезон, но всички детайли на договора не се съобщават. \r\n \r\nКакто е известно, футболистът иска да премине в Интер, където да работи под ръководството на Антонио Конте. 32-годишният Видал през този сезон е записал 19 мача за Барса и е вкарал пет гола при една асистенция.", "date": "2020.01.04", "title": "Видал съди Барса за 2,4 млн. евро"}
{"url": "https://www.standartnews.com/sport/golemite-shampioni-na-2019-godina-410875.html", "text": "Изминалата 2019-а година определено има с какво да се запомни в света на спорта. \"Стандарт\" отделя място на големите шампиони на годината, които ще останат завинаги в сърцата и спомените на любителите на спорта по цял свят.  В света на тениса определено годината мина под знака на две от големите имена. Рафа Надал и Новак Джокович. Двамата си поделиха титлите от четирите турнира от Големия шлем. Испанецът триумфира в Париж за рекорден 12-и път, а през септември спечели и US Open след мач шедьовър с Даниил Медведев. За Рафа това бе 4-и триумф в Ню Йорк, а с титлата вече има 19 от Големия шлем и изостава само с 1 от Роджър Федерер. Сърбинът пък взе финалите в Австралия и Уимбълдън. Малко преди края на сезона обаче Рафа успя да го изпревари и да завърши заслужено годината като №1 в тениса. Черешката на тортата за Надал бе сватбата му с дългогодишната му приятелка Иска Перейо. Церемонията в крепостта Ла Форталеса в Майорка събра над 500 ВИП гости, сред които бившия крал на Испания - Хуан Карлос, както и елитът на испанския тенис и баскетбол. Надал помогна съществето на Испания да триумфира и в новия формат на Купа Дейвис. Британският пилот на Мерцедес - Люис Хамилтън спечели световната титла във Формула 1 през 2019-а. За него това бе шести триумф при най-бързите пилоти. Той изостава вече само на един от легендарния Михаел Шумахер. През сезона Хамилтън записа 11 победи, което е негов изравнен рекорд от 2014-а и 2018 г. Така той вече има 84, което означава, че само седем успеха делят Люис от рекорда на великия Шумахер. Най-великият скиор след ерата на Ингемар Стенмарк определено може да се нарече Марсел Хиршер. Австриецът направи нещо уникално в алпийските ски. През 2019-а той спечели своята осма поредна голяма Световна купа. Преди него само Марк Жирардели (Люкс) имаше 5 и до изстрелването на Хиршер всички мислеха, че е немислимо някой да го задмине. През 2019-а Марсел спечели осмия си Кристален глобус. През февруари той изравни Стенмарк. Австриецът спечели на световното в Оре трета поредна титла в слалома. Толкова има в кариерата си и великия швед. През септември обаче Марсел обяви, че спира със ските. Новината бе приета очаквано като сензационна в родината му Австрия, където ските са спорт №1. Предвид влиятелните спонсори на Хиршер обаче може да очакваме неговото завръщане за Световното в Кортина през 2021 и после за олимпиадата в Пекин 2022.  Микаела Шифрин определено е безспорния хегемон в алпийските ски при дамите. През 2019-а тя вдигна за трети път големия Кристален глобус. Тя спечели на световното в Оре и четвъртата си поредна титла в слалома. Американката достойно замести скоростната кралица Линдзи Вон, която на шампионата в Оре обяви, че спира със ските с рекордните при дамите 82 победи за Световната купа. До Коледа Микаела достигна до кота 62 успеха за СК и то само от 166 старта. Ако продължава с тези темпове нищо чудно до 2 години да мине и рекорда на Стенмарк от 86 победи за СК.  Кениецът Елиуд Кипчоге за втора поредна година е Атлет на света. През тази 2019-а той направи феноменален резултат на класическата дистанция 42.195 км на специално подготвено бягане във Виена на 12 октомври и стана първият човек с постижение под 2 часа на тази дистанция с 1:59:40.2, като резулатът не е официален рекорд. 35-годишният атлет не успя да приеме лично наградата си в Монте Карло и поздрави залата на живо по интернет от дома си в Кения. При дамите титлата заслужи Далила Мухамад. Американката два пъти през 2019-а подобри световния рекорд на 400 м с препятствия. За последно тя го направи във финала на шампионата на планетата в Доха, като спря хронометрите на 52,16 сек. Мухамад е и олимпийска шампионка в дисциплината от Рио 2016.  Английският гранд Ливърпул е голямото име на 2019-а в световния футбол. Водените от Юрген Клоп мърсисайдци не успяха да спечелят титлата във Висшата лига, но за сметка на това триумфираха в Шампионската лига и клубното световно в Доха. След като и с 97 точки Ливърпул не успя в Англия през 2019-а, то през новия сезон тимът няма спирка във Висшата лига. Така очакваната от 1990-а година шампионска титла е на път да стане реалност през 2020.", "date": "2020.01.04", "title": "Големите шампиони на 2019 година"}
{"url": "https://standartnews.com/sport/futbolnite-machove-po-televiziyata-tazi-vecher-410911.html", "text": "Футболните мачове по телевизията тази вечер: 17:00ч. Хетафе - Реал (Мадрид) Sport+HD/Max Sport 4 \r\n \r\n17:01ч. Престън - Норич Nova Sport \r\n \r\n17:01ч. Саутхемптън - Хъдърсфийлд Diema Sport \r\n \r\n17:01ч. Фулъм - Астън Вила Diema Sport 2 \r\n \r\n19:30ч. Атлетико (Мадрид) - Леванте Sport+HD/Max Sport 4 \r\n \r\n19:31ч. Лестър - Уигън Nova Sport \r\n \r\n19:31ч. Манчестър Сити - Порт Вейл Diema Sport \r\n \r\n19:31. Уулвърхемптън - Манчестър Юнайтед Diema Sport 2 \r\n \r\n22:00ч. Еспаньол - Барселона Sport+HD/Max Sport 4 \r\n ", "date": "2020.01.04", "title": "Футболните мачове по телевизията тази вечер"}
{"url": "https://standartnews.com/sport/ludogorets-s-oferta-km-as-na-botafogo-410920.html", "text": "Лудогорец е отправил оферта за един от най-добрите играчи в бразилския елит през завършилата в началото на декември кампания. Става въпрос за топреализатора на Ботафого Алекс Сантана, съобщава уважаваният бразилски репортер Карлос Ласерда, който има достъп до ръководството на клуба от Рио де Жанейро. Според него, в клуба вече е получено предложението от родния първенец и клубните босове го обсъждат. Според него, то е в размер на сума между 15 и 20 млн. бразилски реала, което се равнява на между 3.3 и 4 млн. евро.  През изминалата кампания Алекс Сантана отбеляза десет попадения във всички турнири, в които Ботафого участва. Благодарение на точните му изпълнения тимът успя да се спаси в последния момент от изпадане в Серия Б.  По принцип водещите футболисти в бразилския елит струват от 10 млн. евро нагоре, така че ако Алекс Сантана наистина се озове в Разград срещу подобна сума, със сигурност това ще е оптимален вариант. Очаква се развръзка в близките дни. ", "date": "2020.01.04", "title": "Лудогорец с оферта към ас на Ботафого"}
{"url": "https://www.standartnews.com/sport/zavrshcha-li-se-kiril-despodov-410889.html", "text": "Футболист на България за 2018 година Кирил Десподов ще се завърне в Каляри. Спортният директор на клуба от Серия \"А\" Марчело Карли обясни, че той отново ще бъде част от тима след края на настоящия сезон. В момента 23-годишният Десподов е под наем в австрийския Щурм (Грац), където се представя много силно. Към бившата звезда на ЦСКА има сериозен интерес от Спарта (Прага), както и няколко отбора от Италия. От изказването на Карли става ясно, че в Каляри ще залагат на българина в бъдеще. \r\n \r\n\"Следим много внимателно развитието на Десподов. Той израства добре и ще се върне при нас след края на сезона. Той е наш футболист\", категоричен е спортният директор на Каляри. Карли категорично отхвърли на този етап вероятността Десподов да бъде продаден на друг клуб през януарския трансферен прозорец.", "date": "2020.01.04", "title": "Завръща ли се Кирил Десподов?"}
{"url": "https://www.standartnews.com/sport/grisho-shche-igrae-na-dvoyki-i-sreshchu-moldova-410908.html", "text": "Първата ни ракета в тениса Григор Димитров, който е и капитан на България на турнира ATP Cup, взе ключово решение преди втория мач на нашите в Сидни - срещу Молдова. Организаторите на турнира обявиха, че Гришо отново ще играе в тандем с Александър Лазаров. Играещият ни капитан е избрал отново да си партнира с третата ни ракета след сензационната им победа над Мъри и Солсбъри.  \r\nДвамата бяха страхотен тандем в общия им дебют в мача на двойки. Българите надделяха срещу опитните Джейми Мъри и Джо Солсбъри и постигнаха победа с 2:1. \r\nСлед часове Димитров и Лазаров отново ще излязат заедно на корта срещу молдовския дует Раду Албот и Александър Козбинов в серията между двата състава от група \"C\".  \r\nСтартът на спора с Молдова ще даде Димитър Кузманов. В 1:00 часа след полунощ на 5 януари Мико се изправя срещу Александър Козбинов, който в момента е 818-и в световната ранглиста, а около 3 часа трябва да започне срещата на Григор Димитров с Раду Албот. 30-годишният съперник на Димитров е първа ракета на Молдова и се намира на 46-ата позиция в ранглистата.  ", "date": "2020.01.04", "title": "Гришо ще играе на двойки и срещу Молдова"}
{"url": "https://www.standartnews.com/sport/pavel-kolev-levski-nyama-zadlzheniya-410876.html", "text": "Изпълнителният директор на Левски Павел Колев заяви, че според него \"сините\" са единственият клуб в България, който няма просрочени задължения. \"Миналата година по това време Левски бе изваден от Европейските турнири с решение на УЕФА за задължения, които не бяха малко. Основна част от тях бе към държавата. Тогава се борихме да спасим клуба и да получим лиценз и да оцелеем като клуб, защото задълженията бяха големи. Сега нещата стоят много по-добре. Левски е абсолютно коректен платец към държава и сме единствения клуб в България, който няма просрочени задължения. Ако някой очаква да размахваме платежни, че сме платили няма да стане. Държавата трябва да бъде строга към всички клубове. Това е важно условие за равнопоставеността на клубовете\", каза Колев пред dsport.bg Шефът на Левски  коментира и темата за нов стадион. \"Клубът трябва да се превърне в бизнес организация. Трябва да реализира печалба от дейността на този клуб. Без модерен стадион няма как да стане. Модерен стадион не значи задължително да е скъп. Това е добрата новина, но лошата е, че чисто бюрократично нещата са доста сложни. Смея да твърдя, че който клуб в София първи направи хубав стадион ще дръпне пред конкуренцията.  Нов стадион е задължителен. Това се ме учили и в университета. Всеки трябва да го е разбрал. Стадионът е в сърцето на всяка футболна икономика и всеки клуб\", каза Колев. Павел Колев заяви, че в клуба са обмисляли възможността да пуснат в продажба пакетни билети за първите няколко мача през пролетния дял, но допълнителни подробности по темата ще има следващата седмица.", "date": "2020.01.04", "title": "Павел Колев: Левски няма задължения"}
{"url": "https://standartnews.com/sport/nash-natsional-napuska-kasmpasha-410927.html", "text": "Българският футболен национал Страхил Попов напуска турския първодивизионен Касъмпаша, съобщава \"Фанатик\". Президентът на клуба Тургай Джинер е решил да направи драстична чистка в състава след есенния полусезон, в който отборът събра едва 15 точки от 17 мача и заема 14-ото място в класирането на Сюпер лигата, само на точка над зоната на изпадащите. Джинер предвижда драстично съкращаване на бюджета и по тази причина се разделя водещите играчи от състава, като според \"Фанатик\" освободени ще бъдат 11 души, сред които и Попов. Касъмпаша ще довърши сезона с млади футболисти и с играчи с минимални финансови изисквания. Един от освободените Абдула Халили беше си е намерил нов отбор и ще продължи кариерата си в Сивасспор.   Попов също има няколко варианта за нов клуб в Турция.", "date": "2020.01.04", "title": "Наш национал напуска Касъмпаша"}
{"url": "https://www.standartnews.com/sport/leo-mesi-ya-podava-nay-dobre-410891.html", "text": "Аржентинската звезда на Барселона Лионел Меси е лидер при футболистите с най-много асистенции в последното десетилетие, информира goal.com. Меси има в актива си 205 паса, след които неговите съотборници са реализирали гол. Второто място също е за аржентинец - Анхел Ди Мария с 188. Трети германецът Томас Мюлер от Байерн с 172 асистенции. 1. Лионел Меси - 205 \r\n2. Анхел Ди Мария - 188 \r\n3. Томас Мюлер - 172 \r\n4. Луис Суарес - 171 \r\n5. Месут Йозил - 168 \r\n6. Кристиан Ериксен - 154 \r\n7. Кевин Де Бройне - 148 \r\n8. Давид Силва - 145 \r\n9. Франк Рибери - 141 \r\n9. Душан Тадич - 141", "date": "2020.01.04", "title": "Лео Меси я подава най-добре"}
{"url": "https://standartnews.com/sport/slovachka-bi-shifrin-na-slalom-410923.html", "text": "Словачката Петра Влъхоха спечели убедително слалома за Световната купа в ските, който се проведе днес в Загреб. Голямата звезда Микаела Шифрин (САЩ) остана втора на цели 1,31 сек от победителката. Трета е новата звезда на Австрия Катерина Линсбергер на 3,49 сек от Влъхова. \"Чувствах се много добре още от сутринта. Винаги ми е харесвало трасето в Загреб. Тази победа я посвещавам на моя ваксмайстор, който ми подготви много добре ските. Срещу Шифрин никога не бива да се отпускаш. Знаех, че ще кара на максимума и за това не се отпуснах\", коментира след състезанието Влъхова. За нея това е втора победа за сезона, след тази в паралелния слалом в Санкт Мориц през декември. С успеха в Загреб Влъхова има вече 11 за СК. Шифрин пък остана с 43 победи на слалом, колкото има и нейната сънародничка Линдзи Вон, но на спускане. В класирането за малката купа в слалома начело е Шифрин с 380 т, пред Влъхова - 260 и Линсбергер - 186. За голямата СК Шифрин е лидер с 826, пред Влъхова - 513 и Федерика Бриноне (Ит) - 451. Утре е слалома за Световната купа в Загреб за мъжете с участието на голямата ни звезда Алберт Попов.", "date": "2020.01.04", "title": "Словачка би Шифрин на слалом"}
{"url": "https://standartnews.com/sport/real-madrid-poveche-v-ispaniya-410929.html", "text": "Реал Мадрид победи Хетафе с 3:0 и оглави класирането в испанската Ла Лига. С успеха \"кралете\" прекъснаха серия от три поредни шампионатни мача без победа и с 40 точки изпревариха досегашния лидер Барселона, който по-късно тази вечер може да си върне върха при успех над градския съперник Еспаньол. Реал завърши наравно в предишните си три мача за първенство след две нулеви равенства с Атлетико и Барселона и 1:1 с Валенсия. Реал поведе с два идентични гола на стадиона на Хетафе с участието на Рафаел Варан. В 34-а минута Варан игра с глава след центриране от фаул, но попадението бе записано като автогол на вратаря Давид Сория, а в 54-а минута при идентична ситуация Тони Кроос центрира и Рафаел Варан с глава отбеляза за 2:0. В добавеното време плеймейкърът Лука Модрич оформи крайното 3:0.   За Хетафе поражението е второ поредно и тимът остава седми с 30 точки. ", "date": "2020.01.04", "title": "Реал Мадрид поведе в Испания"}
{"url": "https://standartnews.com/regionalni/kalofer-pochita-khristo-botev-410919.html", "text": "Родният град на поета-революционер Христо Ботев Калофер ще почете 172-годишнината от рождението на своя именит съгражданин с двудневна програма, съобщи кметът на града Румен Стоянов. Началото на проявите е на 5 януари, когато ученици от местното средно училище \"Христо Ботев\" ще представят \"Ние потомците, за посланията на Ботев\" в Националния музей \"Христо Ботев\" в града. По традиция, от 18:00 ч. в едноименното читалище в града ще се състои тържествено събрание по случай годишнината от рождението на поета и революционер Христо Ботев. Слово за великия син на България ще произнесе кметът на Калофер. След това Димитър Селенски и ДТ \"Гео Милев\" от Стара Загора ще представят моноспектакъла \"Щурчето - убиецът на Ботев\" по романа на Неда Антонова \"Неговата любима\". Вечерта ще приключи с празнични илюминации. Кулминацията на проявите е на 6 януари, когато от 11,30 ч. пред паметника на майката на поета-революционер Иванка Ботева ще бъдат положени цветя и ще прозвучи  стихотворението \"Майце си\"  в двора на НМ \"Христо Ботев\". Веднага след това на мемориалния комплекс на Христо Ботев в града ще се състои митинг-поклонение, посветен на 172-та годишнина от рождението на поета-революционер и ще бъде произнесено слово за великият син на България. Военнослужещи ще положат \"Гирлянд на славата\" пред паметника на Христо Ботев в града.", "date": "2020.01.04", "title": "Гирлянд на славата за рождения ден на Ботев"}
{"url": "https://www.standartnews.com/sport/vidal-sdi-barsa-za-24-mln-evro-410910.html", "text": "Полузащитникът на Барселона Артуро Видал официално заведе дело срещу клуба в Испанската футболна асоциация. Той твърди, че трябва да му се платят 2,4 милиона евро под формата на бонуси. \r\n \r\nВидал е заявил, че каталунците не са изпълнили условията на договора. Клубът смята, че адвокатите на играча умишлено неправилно тълкуват договора. \r\n \r\nПосочва се, че споразумението предвижда бонуси за броя на мачовете след резултатите от миналия сезон, но всички детайли на договора не се съобщават. \r\n \r\nКакто е известно, футболистът иска да премине в Интер, където да работи под ръководството на Антонио Конте. 32-годишният Видал през този сезон е записал 19 мача за Барса и е вкарал пет гола при една асистенция.", "date": "2020.01.04", "title": "Видал съди Барса за 2,4 млн. евро"}
{"url": "https://www.standartnews.com/sport/futbolnite-machove-po-televiziyata-tazi-vecher-410911.html", "text": "Футболните мачове по телевизията тази вечер: 17:00ч. Хетафе - Реал (Мадрид) Sport+HD/Max Sport 4 \r\n \r\n17:01ч. Престън - Норич Nova Sport \r\n \r\n17:01ч. Саутхемптън - Хъдърсфийлд Diema Sport \r\n \r\n17:01ч. Фулъм - Астън Вила Diema Sport 2 \r\n \r\n19:30ч. Атлетико (Мадрид) - Леванте Sport+HD/Max Sport 4 \r\n \r\n19:31ч. Лестър - Уигън Nova Sport \r\n \r\n19:31ч. Манчестър Сити - Порт Вейл Diema Sport \r\n \r\n19:31. Уулвърхемптън - Манчестър Юнайтед Diema Sport 2 \r\n \r\n22:00ч. Еспаньол - Барселона Sport+HD/Max Sport 4 \r\n ", "date": "2020.01.04", "title": "Футболните мачове по телевизията тази вечер"}
{"url": "https://standartnews.com/regionalni/bezzhichen-internet-v-rilskiya-manastir-410925.html", "text": "Европейски проект, по който работи община Рила, предвижда да има дотъпен безплатен безжичен интернет на територията на Рилския манастир. Общината е сред първите 113 селектирани общини в страната, които за три години ще имат безплатен интернет на обществени места по тази евроинициатива. Ще бъдат избрани десет места за монтиране на рутери с обхват до 300 метра в радиус покритие. Едното място ще е в Рилският манастир. Заради планинския терен обаче има трудности по осигуряване на интернет покритието, каза кметът на Рила Георги Кабзималски. „Едно ограничение, трябва да има до всяка точка по 3000 мегабита, но ние не можем да го доставим“, обясни той. Сега интернет финали има само до входа на централния манастирски храм в рилската обител и около двата хотела наблизо. При това той не е с добро качество, особено на големи празници, когато мрежата е свръх натоварена.", "date": "2020.01.04", "title": "Безплатен интернет в Рилския манастир"}
{"url": "https://standartnews.com/regionalni/koledna-gora-iznikva-v-burgas-410922.html", "text": "В Бургас стартира акцията „Посади и отгледай коледно дърво в града”. Целта на акцията е хората, които са си купили живи елхи за Рождество Христово, да ги засадят в парковете. Така градът ще се сдобие с коледна гора, съобщава бТВ. „Използваме първия хубав ден, за да засадим нашите живи Коледни елхи. Условията са благоприятни“, казва пред бТВ Владимир Димитров от Сдружение „Зелена Странджа“. Целта на доброволците е край блоковете да израсте истинска гора от живи елхи, а призивът е да инвестираме парите за коледна украса в опазване на природата. Интересът към живите коледни дръвчета е много голям. Близо 500 семейства от Бургас са избрали да си купят елха от местните разсадници на Горското стопанство. \r\n \r\n„Почвата сега не е замръзнала и те ще се чувстват много по-добре навън на открито, отколкото у дома при стайна температура, защото тя не е подходяща. Дългият престой в стаята е пагубен за дръвчетата“, предупреди Владимир Димитров. Всички новопосадени дръвчета ще бъдат включени в регистъра на Община Бургас и за тях ще се полагат грижи целогодишно.  ", "date": "2020.01.04", "title": "Коледна гора изниква в Бургас"}
{"url": "https://www.standartnews.com/sport/ludogorets-s-oferta-km-as-na-botafogo-410920.html", "text": "Лудогорец е отправил оферта за един от най-добрите играчи в бразилския елит през завършилата в началото на декември кампания. Става въпрос за топреализатора на Ботафого Алекс Сантана, съобщава уважаваният бразилски репортер Карлос Ласерда, който има достъп до ръководството на клуба от Рио де Жанейро. Според него, в клуба вече е получено предложението от родния първенец и клубните босове го обсъждат. Според него, то е в размер на сума между 15 и 20 млн. бразилски реала, което се равнява на между 3.3 и 4 млн. евро.  През изминалата кампания Алекс Сантана отбеляза десет попадения във всички турнири, в които Ботафого участва. Благодарение на точните му изпълнения тимът успя да се спаси в последния момент от изпадане в Серия Б.  По принцип водещите футболисти в бразилския елит струват от 10 млн. евро нагоре, така че ако Алекс Сантана наистина се озове в Разград срещу подобна сума, със сигурност това ще е оптимален вариант. Очаква се развръзка в близките дни. ", "date": "2020.01.04", "title": "Лудогорец с оферта към ас на Ботафого"}
{"url": "https://standartnews.com/biznes/priroden-gaz-shche-vleze-v-blgariya-ot-sredizemno-more-410873.html", "text": "Енергийните министри на Гърция, Израел и Кипър подписаха в Атина договора за изграждане на газопровод с дължина 2 хиляди километра, който ще доставя газ от Средиземно море към Европа. България също може да получава газ след изграждането на интерконектора Комотини - Стара Загора, информират гръцките медии. Договорът включва възможност за присъединяване на други страни и прехвърляне на допълнителни количества природен газ. Дългият 2000 км Източносредиземноморски газопровод (EastMed) ще може да транспортира между девет и 12 млрд. куб. м газ годишно от офшорни газови резерви между Израел и Кипър до Гърция, а след това и до Италия и други югоизточни европейски страни. На официалната церемония по подписването в гръцката столица присъстваха премиерите на Гърция и Израел - Кириакос Мицотакис и Бенямин Нетаняху, както и президентът на Република Кипър Никос Анастасиадис. Анастасиадис постави акцента върху сътрудничеството между страните от Близкия Изток. За гръцкия премиер Мицотакис се дава старт на \"важен проект, който надхвърля енергийния сектор\". От страна на Тел Авив премиерът Нетаняху каза, че Израел, Кипър и Гърция се превръщат в ключови доставчици на енергийни източници за Европа. Според израелския експерт по геострагегия Авиноам Идан новата тръба няма да се съревновава с руските доставки в ЕС и „няма нужда да се смята за голяма промяна в геополитическата динамика на европейския енергиен пазар“. Трасето на новия газопровод обаче не включва Турция, което предизвика остра реакция от Анкара. Стъпката идва на фона на напрежение с Турция заради действията ѝ в региона и морската сделка с Либия, която разширява претенциите на Анкара към богатия на газ морски район. Откриването на находища в Източното Средиземноморие предизвика раздвижване в сектора и скандал между Кипър и Турция.", "date": "2020.01.04", "title": "Природен газ влиза в България от Средиземно море"}
{"url": "https://standartnews.com/biznes/kakvo-shche-kupi-bdzh-za-300-miliona-410861.html", "text": "16 броя мотрисни влакове, ново производство (!), ще купува БДЖ за близо 300 милиона лева, става ясно от разпространено от компанията съобщение до медиите. Процедурата за доставка на нови електрически мотриси е обявена от \"БДЖ-Пътнически превози\". Новопроизведените електрически влакове са предназначени за обслужване на бързи (интерсити) влакове за пътувания над 3 часа по основните железопътни линии. Прогнозната стойност на процедурата е 247 млн. лева без ДДС (почти 300 млн. с ДДС), като техническите изисквания са мотрисите да бъдат 4 или 5 секционни с повишен комфорт за пътниците, секции с първа, втора класа и места за трудноподвижни лица и детски колички, видеонаблюдение, WI-FI и възможност за кетъринг зона. Експлоатационната скорост е 160 км/ч, като параметрите са съобразени както с моментното състояние на железопътната инфраструктура, така и с програмата за инвестиции и развитие на ДП \"Национална компания железопътна инфраструктура\". Поръчката ще се проведе на два етапа - заявление за участие и подаване на технически и ценови оферти, обясняват от дружеството. Очаква се новопроизведените електрически мотриси да се доставят в рамките на 36 месеца от датата на подписване на договора, като за първия влак срокът е 24 месеца. Неотдавна \"БДЖ - Пътнически превози\" подписа договор с френската \"Алстом транспорт С.А\" за ремонт и поддръжка на 46 мотриси Siemens. Споразумението е за близо 137 млн. лв., а работата трябва да се изпълни за срок от 5 години. Това ще даде на мотрисите, които обезпечават обслужването на крайградските линии, още 10 години живот. В ход е и процедура за доставка за 40 нови вагона за \"БДЖ - Пътнически превози\" с прогнозната стойност 76.7 млн. лв. без ДДС. От компанията в края на миналата година съобщиха, че заявление за участие в търга са подали полски и румънски производители: \"Х.Цегиелски - Фабрика пояздув шинових\" Sp.z.o.o. (\"Завод за релсови превозни средства\" ООД) и \"Астра вагоане калатор\" АД. Четири пък са кандидатите за доставка и гаранционна поддръжка на 10 броя новопроизведени магистрални електрически локомотиви за 57.5 млн. лв. без ДДС. Това са \"Бомбардие транспортейшън\" ГмбХ, ДЗЗД \"Сименс Трон\", консорциум \"Екселор-Е.Л.\" и \"Щадлер рейл Валенсия\" С.А. След разглеждане на документацията на подалите заявления участници процедурата ще продължи на етап подаване на технически и ценови оферти. Планираното приключване на поръчката е до края на март 2020 г., а предполагаемата доставка на първите нови локомотиви е до 18 месеца след подписването на договора. В края на миналата година от БДЖ се похвалиха, че остават без задължения към държавата след разпореждане на Министерския съвет, като дълговете бяха трансформирани в увеличение капитала на дружеството, което му позволява вече да бъде бенефициент по оперативните програми на ЕС.", "date": "2020.01.04", "title": "Какво ще купи БДЖ за 300 милиона?"}
{"url": "https://standartnews.com/biznes/ubiystvo-dovede-do-ryazk-skok-v-tsenite-na-petrola-410859.html", "text": "Стойностите на петрола рязко се повишиха след убийството на висш ирански генерал в Ирак. Анализатори предупредиха, че убийството на Касем Солеймани може не само да ескалира напрежението в региона, но и да повлияе на глобалното производство и на продажбите на петрол. Цената на суровия петрол скочи с повече от 3% и удари 69,50 долара за барел, което е най-високата му стойност от септември 2019 г. Скокът на цените повиши акциите на някои петролни компании на лондонската фондова борса. Акциите на американските петролни компании като Exxon Mobil обаче спаднаха на фона на по-широкия спад в американския пазар, предизвикал опасенията относно последиците от конфликта в Близкия изток. Президентът на САЩ Доналд Тръмп заяви, че е наредил Касем Солеймани да бъде ликвидиран, за да предотврати война, а не за да започва такава, допълвайки, че иранският военен командир е планирал непосредствено предстоящи нападения срещу американци, предаде Ройтерс. \"Предприехме действия, за да предотвратим война, а не за да започваме такава\", обяви американският президент.", "date": "2020.01.04", "title": "Убийство доведе до рязък скок в цените на петрола"}
{"url": "https://standartnews.com/svyat/prints-dzhordzh-do-elizabet-ii-na-istoricheski-portret-410892.html", "text": "Бъкингамският дворец разпространи нов портрет на кралица Елизабет Втора, сина й принц Чарлз, внука й принц Уилям и правнука й принц Джордж, за да отбележи началото на новото десетилетие, съобщи Ройтерс. Подобен официален портрет на кралицата и тримата бъдещи монарси се издава едва за втори път, уточниха от двореца. \r\nНа снимката кралицата е с бяла рокля и черна чанта. Принц Чарлз и принц Уилям са в костюми, а принц Джордж носи бяла риза и зелени карирани панталони. Портретът е заснет в Тронната зала на Бъкингамския дворец миналия месец. Автор на снимката е Ранълд Макечни. \r\nПредишният официален портрет на кралица Елизабет Втора с тримата преки престолонаследници беше разпространен през април 2016 г. за 90-ия й рожден ден. Той също е заснет от Ранълд Макечни. Портретът беше използван за издаването на юбилейни марки.", "date": "2020.01.04", "title": "Принц Джордж до Елизабет II на исторически портрет"}
{"url": "https://standartnews.com/biznes/bogdanov-zaplatite-shche-prodlzhat-da-rastat-410916.html", "text": "Вероятно и през следващата година ще продължи ръстът на възнагражденията с относително бързи темпове. Вероятно над 8, може би 10%. Това не е изолиран процес в България. В голяма част от страните от Централна и Източна Европа се случва. Работодателите ще трябва да свикват с това и основният начин да се спарвят е увеличение на производителността на труда, т. е. със същите хора, плащайки им повече, но те трябва и да произвеждат повече, за да може българският бизнес да остане конкурентоспособен. \r\n \r\nТази прогноза направи пред БНТ Лъчезар Богданов, анализатор от Институт за пазарна икономика. Прогнозите за ръст на заплатите през 2020 година са въз основа на икономическите показатели в България през изминалата година. \r\n \r\nА от Министерството на финансите отчитат забавяне на растежа на БВП през трето тримесечие до 3,1% на годишна база. Според краткосрочната бизнес статистика в края на предходната година строителната продукция и търговията на дребно се забавили своя темп, на фона на ръст в производството и оборота в промишлеността. Инфлацията е била 2,2% или с процент повече спрямо края на 2018 година, заради поскъпването с около половин процент на промишлените стоки и на преработените храни. \r\n \r\nНа този фон българинът е теглил повече кредити през миналата година, над 7 на сто от предходната, като по този начин е гласувал доверие на икономическата перспектива у нас. Само в края на 2019 г. жилищните банкови заеми са нараснали с 14 на сто, потребителските с малко над 10%, а фирмените с над 7%. \r\n \r\nДържавната хазна също се е радвала на добро финансово здраве с ръст от над 11 на сто бюджетни постъпления. Според анализа те се дължат на увеличените в края на годината с 8,7 % данъчни приходи, 11 на сто здравноосигурителни вноски и на 25% неданъчни приходи. \r\n \r\nНа базата на сравнително позитивните показатели през 2019 г. анализаторите прогнозират ръст на заплатите през новата година и дефицит на работна сила.", "date": "2020.01.04", "title": "Богданов: Заплатите ще продължат да растат"}
{"url": "https://www.standartnews.com/sport/nash-natsional-napuska-kasmpasha-410927.html", "text": "Българският футболен национал Страхил Попов напуска турския първодивизионен Касъмпаша, съобщава \"Фанатик\". Президентът на клуба Тургай Джинер е решил да направи драстична чистка в състава след есенния полусезон, в който отборът събра едва 15 точки от 17 мача и заема 14-ото място в класирането на Сюпер лигата, само на точка над зоната на изпадащите. Джинер предвижда драстично съкращаване на бюджета и по тази причина се разделя водещите играчи от състава, като според \"Фанатик\" освободени ще бъдат 11 души, сред които и Попов. Касъмпаша ще довърши сезона с млади футболисти и с играчи с минимални финансови изисквания. Един от освободените Абдула Халили беше си е намерил нов отбор и ще продължи кариерата си в Сивасспор.   Попов също има няколко варианта за нов клуб в Турция.", "date": "2020.01.04", "title": "Наш национал напуска Касъмпаша"}
{"url": "https://standartnews.com/svyat/chukov-s-komentar-dali-ochakva-voyna-410888.html", "text": "Очаквам ескалация! Нищо повече от повишаване на напрежението, тъй като аз лично изключвам да се стигне до някаква тотална, разрушителна война между Иран и САЩ. Това заяви видният арабист професор Владимир Чуков в коментар за „Дебати“ след убийството на Касем Солеймани. Според него в анализите трябва да се постави акцент въху факта, че от 3-4 месеца принципите, условията, критериите на взаимоотношенията на Иран и САЩ са променени.   „До лятото на миналата година противопоставянето беше във водите на Персийския залив – отвличания, провокации на танкери и на отделни съдове, не само на Саудитска Арабия и на ОАЕ, а въобще на международния трафик. През юни имахме едно много знаково събитие. Тогава иранците, по-скоро „паздаваните“, корпус  на иранските гвардейци, свали американски дрон за 130 млн. долара. Тогава нямаше американска реакция. Създалата се обстановка, след юни месец миналата година до голяма степен предопредели и новата тактика на американците. Ако няма ответна реакция, ако няма никакви последствия, те стават все по-агресивни, все по-настъпателни и все по-безкомпромисни. Преди няколко месеца много ясно бе анонсирано от Пентагона, че нито една провокация, нито едно нападение на Иран няма да остане ненаказано, както е било до този момент“, коментира професорът. Според него на територията на Ирак се провежда своеобразна война, която обаче излезе извън обсега на медиите, тъй като става въпрос за нанасяне на удари и от едната, и от другата страна. „Убийството на Касем Солеймани не е спорадичен акт, то си има някаква вътрешна логика. Буквално преди 10 дена в предградията на Дамаск от израелски самолети беше направен опит да бъде ликвидиран командващия на „паздаваните“ генерал Хаджизаде. Той успя да избяга. Това е всъщност човекът, който организира и проведе нападенията срещу саудитските нефтени съоръжения, тоест няколко месеца по-късно реакцията не закъснява. Същата е и историята с Касем Солеймани, на чиято съвест тежи убийството на стотици американски войници“, казва още Чуков. Според него Солеймани не веднъж  е бил на мушката, можер е да бъде ликвидиран много отдавна, но  това не се е случило, защото тактиката досега не е била такава. „Оттук насетне твърдият подход е този, който ще доминира във взаимоотношенията между държавите и още един много важен компонент – от водите на Персийския залив Ирак става плацдарм за разменяне на ударите, което само по себе си показва, че там текат много сериозни процеси на ерозия. Нещо, което тревожи множество експерти , имайки предвид, че родината на Ислямска държава е Ирак, казва още професор Чуков.", "date": "2020.01.04", "title": "Чуков с коментар дали очаква война  "}
{"url": "https://www.standartnews.com/sport/real-madrid-poveche-v-ispaniya-410929.html", "text": "Реал Мадрид победи Хетафе с 3:0 и оглави класирането в испанската Ла Лига. С успеха \"кралете\" прекъснаха серия от три поредни шампионатни мача без победа и с 40 точки изпревариха досегашния лидер Барселона, който по-късно тази вечер може да си върне върха при успех над градския съперник Еспаньол. Реал завърши наравно в предишните си три мача за първенство след две нулеви равенства с Атлетико и Барселона и 1:1 с Валенсия. Реал поведе с два идентични гола на стадиона на Хетафе с участието на Рафаел Варан. В 34-а минута Варан игра с глава след центриране от фаул, но попадението бе записано като автогол на вратаря Давид Сория, а в 54-а минута при идентична ситуация Тони Кроос центрира и Рафаел Варан с глава отбеляза за 2:0. В добавеното време плеймейкърът Лука Модрич оформи крайното 3:0.   За Хетафе поражението е второ поредно и тимът остава седми с 30 точки. ", "date": "2020.01.04", "title": "Реал Мадрид поведе в Испания"}
{"url": "https://www.standartnews.com/sport/slovachka-bi-shifrin-na-slalom-410923.html", "text": "Словачката Петра Влъхоха спечели убедително слалома за Световната купа в ските, който се проведе днес в Загреб. Голямата звезда Микаела Шифрин (САЩ) остана втора на цели 1,31 сек от победителката. Трета е новата звезда на Австрия Катерина Линсбергер на 3,49 сек от Влъхова. \"Чувствах се много добре още от сутринта. Винаги ми е харесвало трасето в Загреб. Тази победа я посвещавам на моя ваксмайстор, който ми подготви много добре ските. Срещу Шифрин никога не бива да се отпускаш. Знаех, че ще кара на максимума и за това не се отпуснах\", коментира след състезанието Влъхова. За нея това е втора победа за сезона, след тази в паралелния слалом в Санкт Мориц през декември. С успеха в Загреб Влъхова има вече 11 за СК. Шифрин пък остана с 43 победи на слалом, колкото има и нейната сънародничка Линдзи Вон, но на спускане. В класирането за малката купа в слалома начело е Шифрин с 380 т, пред Влъхова - 260 и Линсбергер - 186. За голямата СК Шифрин е лидер с 826, пред Влъхова - 513 и Федерика Бриноне (Ит) - 451. Утре е слалома за Световната купа в Загреб за мъжете с участието на голямата ни звезда Алберт Попов.", "date": "2020.01.04", "title": "Словачка би Шифрин на слалом"}
{"url": "https://standartnews.com/sport/pavel-kolev-levski-nyama-zadlzheniya-410876.html", "text": "Изпълнителният директор на Левски Павел Колев заяви, че според него \"сините\" са единственият клуб в България, който няма просрочени задължения. \"Миналата година по това време Левски бе изваден от Европейските турнири с решение на УЕФА за задължения, които не бяха малко. Основна част от тях бе към държавата. Тогава се борихме да спасим клуба и да получим лиценз и да оцелеем като клуб, защото задълженията бяха големи. Сега нещата стоят много по-добре. Левски е абсолютно коректен платец към държава и сме единствения клуб в България, който няма просрочени задължения. Ако някой очаква да размахваме платежни, че сме платили няма да стане. Държавата трябва да бъде строга към всички клубове. Това е важно условие за равнопоставеността на клубовете\", каза Колев пред dsport.bg Шефът на Левски  коментира и темата за нов стадион. \"Клубът трябва да се превърне в бизнес организация. Трябва да реализира печалба от дейността на този клуб. Без модерен стадион няма как да стане. Модерен стадион не значи задължително да е скъп. Това е добрата новина, но лошата е, че чисто бюрократично нещата са доста сложни. Смея да твърдя, че който клуб в София първи направи хубав стадион ще дръпне пред конкуренцията.  Нов стадион е задължителен. Това се ме учили и в университета. Всеки трябва да го е разбрал. Стадионът е в сърцето на всяка футболна икономика и всеки клуб\", каза Колев. Павел Колев заяви, че в клуба са обмисляли възможността да пуснат в продажба пакетни билети за първите няколко мача през пролетния дял, но допълнителни подробности по темата ще има следващата седмица.", "date": "2020.01.04", "title": "Павел Колев: Левски няма задължения"}
{"url": "https://standartnews.com/balgariya-obshtestvo/kasovi-belezhki-i-za-onlayn-trgovtsite-410902.html", "text": "Онлайн търговците ще издават електронни или хартиени касови бележки. Това стана ясно от думите на говорителя на НАП Росен Бъчваров в предаването \"Икономика и бизнес\" на Канал 3. Той обяви, че вече е публикуван нов проект за промяна на Наредба Н-18, за касовите апарати. След масовите протести на бизнеса през миналата година, сега държавата предлага на онлайн търговците да издават или обикновен фискален бон, или дигитален такъв. \"Документът може да не е фискална касова бележка, издадена от фискално устройство, а може да е някакъв вид информационен бон, който да бъде изпратен по електронна поща или по друг  технически начин. За целта търговците трябва да обявят в НАП всички платежни сметки, по които получават картови тези плащания. Освен това съответният платежен оператор, през който минават тези картови плащания, да изпраща периодично данни в НАП за броя на транзакциите и тяхната стойност.”, посочи Бъчваров.  Все още не е ясно кога новото изискване ще влезе в сила. Към момента електронните магазини трябва да приведат дейността си в съответствие с досегашните текстове на наредбата до края на март. \"При онлайн търговията има много сериозен фискален проблем, който ние оценяваме на 170 милиона годишно. Тази регулация идва срещу често използвано отклонение от облагане\", каза още говорителят на НАП Росен Бъчваров. До момента в агенцията са регистрирани над 15 000 електронни магазина.", "date": "2020.01.04", "title": "Касови бележки и за онлайн търговците"}
