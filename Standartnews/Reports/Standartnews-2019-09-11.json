{"url": "https://standartnews.com/kultura/dzholi-preotkrivam-sebe-si-401375.html", "text": "Анджелина Джоли сподели какво е чувството да си майка на тийнейджъри в интервю пред списанието „Britain’s HELLO!“. Актрисата постепенно започва да се връща пред камерата, тъй като децата й вече не са малки. Тя и Брад Пит са родители на Мадокс - 18, Пакс - 15, Захара - 14, Шило – 13 и близнаците Вивиен и Нокс - 11. Джоли признава, че покрай тяхното израстване тя вече гледа на себе си по друг начин. „Когато са още малки, ти си „мама“. Но когато навлязат в пубертета, започваш да си припомняш за собствените си тийнейджърски години. Виждаш ги как ходят по клубове и се питаш защо ти не можеш да отидеш. Сега съм в етапа, в който преоткривам себе си“, заяви звездата. Анджелина сподели, че е започнала отново да се фокусира върху играта си, защото режисьорската позиция е прекалено ангажираща. „Зад камерата не мога да се грижа за семейството си пълноценно. Когато нещата се стабилизират, ще започна пак да режисирам проекти“, допълни актвистката.", "date": "2019.09.10", "title": "Джоли: Преоткривам себе си"}
{"url": "https://standartnews.com/kultura/lambo-proslzi-varna-401361.html", "text": "Стефан Данаилов вдигна Варна на крака и просълзи стотиците, дошли във Фестивалния комплекс, за да го аплодират за голямото завръщане. В морската столица всъщност беше премиерата за новата става на Ламбо, с която той се сдоби след падането на терасата в Приморско. Да го гледат в „Актрисата“ дойдоха д-р Анатоли Пацов – шеф на ортопедията в Бургас, който прие, лекува, оперира и мотивира големия актьор да проходи след интервенцията, рехабилитаторът Георги Киров, професор Михайлов, д-р Тасков. Те и останалите зрители останаха във възторг от хъса на професора. „Всички заедно ревахме – и Ламбо, и лекарите, и ние. Всеки, който вярваше, че той няма да се предаде и ще продължи да играе, беше тук. А речта, която дръпна, беше зашеметяваща“, сподели за „Стандарт“ Росица Обрешкова – племенницата на Стефан Данаилов и режисьор на хитовия спектакъл с блестящото участие на Аня Пенчева, Кирил Ефремов, Иван Панев, Ненчо Илчев и Павел Иванов. Следващите представления са на 11 септември в Търговище, на 12 септември в Русе, на 21 септември в Пловдив, където „Актрисата“ закрива „Сцена на кръстопът“, припомня продуцентът Кирил Кирилов.           ", "date": "2019.09.10", "title": "Ламбо просълзи Варна"}
{"url": "https://standartnews.com/kultura/nova-drama-v-otkradnat-zhivot-401348.html", "text": "Диагнозата на световноизвестния актьор Робин Уилямс, който се самоуби през 2014 година, е провокирала един от основните сюжетни обрати в започващия довечера сезон № 8 на „Откраднат живот“. Героите на Димо Алексиев и Александър Алексиев се завръщат от гурбет в Европа и Америка, за да спасяват майка си Жени Генадиева – страхотната Мария Каварджикова – от страшна болест, която е комбинация от Алцхаймер и Паркинсон. За изненадващите фабули разказа Евтим Милошев по Нова телевизия. А поредната част от сагата е с логото „Кръвни връзки“, защото  когато става дума за тях, всичко останало остава на втори план, категоричен е продуцентът на вече култовата докторска поредица. Сред новите лица в сериала са Евгени Будинов и Любомира Башева, която Мариян Вълев откри за режисьорския си дебют в игралното кино \"Лошо момиче“. Завръща се и Велислав Павлов, чиито герой в края на шести сезон не успя да се ожени за любимата си д-р Огнянова и сега вероятно ще търси реванш. Преди официалната премиера на първи епизод ще има още едно събитие - на моста пред София тех парк, където се случват някои от увертюрите към страстите в „Света Анастасия“, ще бъде открита изложба със снимки, сътворени от Анна Шехтова. В продължение на  много епизоди тя е била на терен с екипа на „Откраднат живот“ и е направила чудесни портрети на Владо Пенев, Мария Каварджикова, Юлиян Вергов, Емил Марков, Марта Вачкова, Милена Живкова, Наум Шопов, Петър Милошев, Диана Димитрова, Деси Бакърджиева... Луксозното издание е лимитирано и не се продава – ще го получат най-верните фенове. До всеки от кадрите има цитати от монолозите на съответния герой.  ", "date": "2019.09.10", "title": "Нови драми в „Откраднат живот“"}
{"url": "https://standartnews.com/kultura/beyl-i-deymn-blesnakha-v-toronto-401372.html", "text": "Крисчън Бейл и Мат Деймън представиха новия си филм „Форд срещу Ферари“ на кинофестивала в Торонто. Лентата разказва за легендарната битка на автомобилните гиганти по време на състезанието „24-те часа на Льо Ман“ от 1966-а. Деймън се превъплъщава в покойния Карол Шелби – знаменитият конструктор, който Хенри Форд наема, за да проектира кола, с която компанията да прекрати доминацията на италианците. Бейл влиза в ролята на британския състезател Кен Майлс. Лентата е режисирана от Джеймс Манголд. Филмът бе посрещнат от публиката в Торонто с овации и хвалби. Критиците също изразиха позитивно мнение и заявиха, че лентата има шанс да бъде сред фаворитите през сезона на наградите. Крисчън и Мат признаха, че след снимките са придобили нов респект към автомобилните състезатели и спорта. „Форд срещу Ферари“ тръгва по бъгларските киносалони на 15 ноември.", "date": "2019.09.10", "title": "Бейл и Деймън блеснаха в Торонто"}
{"url": "https://standartnews.com/kultura/zhokera-prevze-toronto-401380.html", "text": "Хоакин Финикс завладя кинофестивала в Торонто с „Жокера“. Лентата отново омая публиката, като беше главната атракция на форума. Финикс заяви, че ролята му на Артър Флек е една от най-великите в цялата му кариера. „Чувствах, че имам на разположение неограничен брой интерпретации на образа. Нямаше правила и можех да правя каквото си поискам. Тази роля се превърна в нещо повече от очакваното. Непрекъснато еволюираше по време на снимки. Тя е едно от най-великите ми преживявания някога“, сподели актьорът. Според критиците това е най-радикалната версия на Жокера до момента.", "date": "2019.09.10", "title": "„Жокера“ превзе Торонто"}
{"url": "https://standartnews.com/kultura/miro-kray-s-alkokhola-401355.html", "text": " „Край с алкохола! Спрях да пия. Който не може да го направи, е слаб човек. Алкохолът те кара да грешиш непрекъснато, под негово влияние никога не можеш да вземеш правилното решение. Прави те зависим. Преди ми действаше като анестезия, за да понеса по-лесно случващото се около мен. Откакто преустанових с него, свалих 20 килограма мазнини – бях шишко с два задника, а сега превърнах плътта в мускули с движение и хранителен режим“, сподели Миро в „Преди обед“. Прочутият певец и композитор е категоричен, че съпругата му Елица дели с него заслугата за метаморфозата. „Тя е моето второ „аз“. Не знам как съм живял без толкова съдбоносна връзка“, убеден е Миро. Първият им скандал с Елица обаче бил във вечерта на сватбата им, чиято трета годишнина отпразнуваха на остров Корфу – вече техен втори дом. Тогава Анелия, добра приятелка и на двамата, запяла „Айде, куме“, а булката избухнала, че не иска чалга в къщата си. Миро беше лаконичен за раздялата им с Галя: „Несъвместимост, но и пари – парите винаги са намесени“.  Музикантът е готов и с много от парчетата за следващия си албум, за който работи със световни авторитети с номинации за „Грами“. „В него няма да има никаква автоцензура – ще пея така, както мисля“, не се колебае той. И признава, че Бог го омиротворява и всеки следващ ден го прави по-добър – тъкмо защото има страх от справедливостта Му. „Обаче всеки от нас е най-големият враг на самия себе си“, е щрих от философията на Мирослав Костадинов.            ", "date": "2019.09.10", "title": "Миро: Край с алкохола"}
{"url": "https://standartnews.com/kultura/aga-e-bg-predlozhenieto-za-oskar-401356.html", "text": "Националният съвет за кино с председател Владимир Андреев избра „Áга“ на режисьора Милко Лазаров за българското предложение в надпреварата за наградата на Американската филмова академия „Оскар“ за чуждестранен филм. Лентата ще се бори за място в така наречения кратък списък, след като прибра сума ти награди по различни международния фестивали.  Копродукцията на България, Германия и Франция е по сценарий на Милко Лазаров и Симеон Венциславов, оператор е Калоян Божилов, композитор е Пенка Кунева. В ролите са Михаил Апросимов, Феодосия Иванова, Галина Тихонова, Сергей Егоров, Афанасий Килаев. Далеч на север Седна и Нанук мечтаят семейството им отново да се събере. След смъртта на жена си Нанук извървява дълъг път, за да намери дъщеря си Áга, заминала преди години.  ", "date": "2019.09.10", "title": "„Áга“ е БГ предложението за „Оскар“"}
{"url": "https://standartnews.com/kultura/daniel-kreyg-zavladya-matera-401378.html", "text": "Даниел Крейг се готви да снима първите си сцени в Италия за дългоочаквания „Джеймс Бонд: Няма време да умра“. Камерите се въртят в Матера от август, но до момента филмовият екип се занимаваше с екшън сцени и автомобилни гонки, в които участват дубльорите на актьора и професионални шофьори. Сега Крейг се е присъединил към действието и е започнал работа. Присъствието му, разбира се, предизвика фурор сред местните жители и много почитатели се втурнаха да фотографират красавеца. По време на снимките в Матера присъства и Леа Сейду, която отново ще играе Маделин Суон. Но през последните дни актрисата е отсъствала. За сметка на това обаче легендарният Астън Мартин на Бонд се завърна в екшъна, управляван от каскадьор по време на натоварена сцена през специално построен тунел. Моделът DB5 вече цял месец обикаля из улиците на италианското градче. „Джеймс Бонд: Няма време да умра“ тръгва по кината през април 2020-а.", "date": "2019.09.10", "title": "Даниел Крейг завладя Матера"}
{"url": "https://standartnews.com/svyat/obyavyavat-resorite-na-komisarite-v-novata-ek-401332.html", "text": "Ще получи ли окончателно България ресор Образование в новата Европейска комисия? Това ще стане официално ясно във вторник. Вчера беше одобрен съставът на ЕК, както и българската номинация - Мария Габриел. По предварителна  информация на NOVA страната ни ще получи именно ресор Образование.  Окончателното разпределение ще бъде обявено от новоизбрания председател на комисията Урсула фон дер Лайен. Вчера от Брюксел разпространиха списъка с 27-те eврокомисари, които ще са част от новия състав на институцията. В него липсва еврокомисар от Великобритания, тъй като ЕК работи с презумпцията, че Обединеното кралство се оттегля от ЕС на 31 октомври. Спазено е обещанието за паритет на половете, като жените в списъка са 13, а мъжете - 14. 8 от тях са комисари от предишния състав. Освен българският представител Мария Габриел, на този пост остават Франс Тимерманс, Маргрете Вестагер, Йоханес Хан, Вера Йоурова, Фил Хоганс, Валдис Домбровскис и Марош Шефчович. Сред новите лица са досегашният завеждащ пресслужбата на ЕК Маргаритис Схинас като представител на Гърция, Силви Гулар от Франция, Дидие Рейндерс от Белгия, Паоло Джентилони от Италия. Както вече е известно, върховен представител по външната политика и сигурността ще бъде испанецът Жозеп Борел, а председател на Европейския съвет - белгиецът Шарл Мишел. След като стане ясно разпределението на ресорите, Европейският парламент трябва да даде съгласието си за целия състав, включително за председателя и върховния представител за външната политика. Преди това всеки от новите еврокомисари ще бъде изслушан в съответната парламентарна комисия и, ако няма възражения, Европейският съвет ще може официално да назначи новата Европейска комисия. ", "date": "2019.09.10", "title": "Обявяват ресорите на комисарите в новата ЕК"}
{"url": "https://standartnews.com/svyat/mikhael-shumakher-e-priet-v-bolnitsa-v-parizh-401334.html", "text": "Бившият шампион на \"Формула 1\" Михаел Шумахер е приет в болница „Жорж Помпиду“ в Париж за „тайно лечение”. Това е третият път, в който бившият състезател бива хоспитализиран. Той е транспортиран от Швейцария. Лечението му се провежда от професор Филип Менаш, известен 69-годишен кардиохирург, пионер в терапията със стволови клетки при сърдечна недостатъчност. През 2014 г. той е извършил първата сърдечна трансплантация на ембрион.    Шумахер, който навърши 50 години на 3 януари, не е виждан на публични места след тежкия инцидент, който претърпя през 2013 г. по време на ски във Френските Алпите. Според негови близки той не може нито да ходи, нито да комуникира. От септември 2014 г. Шумахер се възстановява в своята вила, разположена на брега на Женевското езеро в Швейцария. 50-годишният германец е най-успешният пилот в историята на \"Формула 1\" със седем титли и 91 победи в сериите.", "date": "2019.09.10", "title": "Михаел Шумахер е приет в болница в Париж"}
{"url": "https://standartnews.com/svyat/koy-e-nay-prodavaniyat-smartfon-prez-2019-godina-401353.html", "text": "іРhоnе ХR e нaй-пpoдaвaният cмapтфoн в cвeтa пpeз пъpвoтo пoлyгoдиe нa 2019 гoдинa, пoĸaзвaт нaй-нoвитe дaнни нa ІНЅ Маrkіt. Аррlе нe мoжe дa дocтигнe дo пъpвa пoзиция пo oбщи дocтaвĸи, ĸъдeтo лидep e Ѕаmѕung, ĸoитo пpeдлaгaт мнoжecтвo eвтини ycтpoйcтвa зa paзвивaщитe ce пaзapи, ĸoмпaниятa oт Kyпepтинo oтнoвo зacтaвa нaчeлo пpи индивидyaлнитe мoдeли. Зa пъpвитe шecт мeceцa нa гoдинaтa Аррlе e ycпялa дa peaлизиpa пoчти 30 милиoнa oт мoдeлa іРhоnе ХR, пpeдcтaвeн пpeз ceптeмвpи минaлaтa гoдинa. Toвa e двoйнo пoвeчe, cпpямo cлeдвaщия тeлeфoн в ĸлacaциятa - дocтъпния мoдeл A10 нa южнoĸopeйcĸaтa Ѕаmѕung. Cpeд нaй-пpoдaвaнитe 10 мoдeлa виждaмe и тaĸивa oт Хіаоmі и Орро, нo нe и oт Нuаwеі. B чeлнaтa тpoйĸa влизa и мoдeлът A50 нa Ѕаmѕung, ĸoйтo cъщo cтpyвa пoд $400. Ha чeтвъpтa пoзиция e іРhоnе 8, пoĸaзaн пpeз 2017 г. Toй oбaчe вce oщe ce paдвa нa cилeн интepec. іРhоnе ХЅ Мах cъщo влизa в тoп 10 - нa 9-тa пoзиция c peaлизиpaни 9,6 милиoнa пpoдaжби. Днес Аррlе щe пoĸaжe oбнoвeнитe іРhоnе, ĸaĸтo и дpyги нoви ycтpoйcтвa.", "date": "2019.09.10", "title": "Кой е най-продаваният смартфон през 2019 година?"}
{"url": "https://standartnews.com/sport/atletite-na-evropa-povedokha-na-sashch-401343.html", "text": "Сборният тим на Европа по лека атлетика поведе в класирането в историческия сблъсък със САЩ, който се провежда на ст. \"Динамо\" в Минск. След първия ден от надпреварата Европа и с 328 т, а САЩ с 316. Водач на отбора на Европа е Добромир Карамаринов, първи вицепрезидент на Европейската атлетика. Състезателите от Стария континент постигнаха 6 победи. Сред най-значимите бе тази в скока на височина при мъжете където Максим Надесекау спечели с 235 см, което е водещо постижение в света за сезона. В хвърлянето на диск най-добрата състезателка на Хърватия Сандра Перкович спечели с 67,65 м и така показа, че вече си връща спортната форма от преди контузията. Днес битката Европа - САЩ звършва с излъчването на победителите с 19 дисциплини. Състезанието е последното голямо преди световното в Доха, което ще се проведе от 27 септември до 6 октомври.", "date": "2019.09.10", "title": "Атлетите на Европа поведоха на САЩ"}
{"url": "https://standartnews.com/regionalni/zapochna-tvorcheskata-i-uchebna-godina-v-dom-na-mladostta-401358.html", "text": "Заместник-кметът по култура и хуманитарни дейности на община Благоевград  Христина Шопова даде начало на новата творческа и учебна година в Дом на младостта. На събитието присъстваха дейци на изкуството и културата, учители, директори на детски градини и училища, преподаватели към различни школи, общественици и граждани.  Христина Шопова обяви и старта на конкурс за творба, интерпретираща символа на Благоевград. „Мотото на днешното събитие е „Всичко хубаво тръгва от Благоевград“, а темата на дискусията е „Как да вдъхновим нашите деца да се превърнат в „Творци на духа?“.  Много е важно за всички нас , като родители, и като общественици да дадем насока на поколенията след нас. Всяко едно дете има талант, някои по повече. Въпросът е да го открием, да го провокираме, да го насочим в правилната посока, за не бъдат те на улицата, пред телефоните и компютрите, а когато ги използват, това да в помощ на тяхното развитие”, каза Христина Шопова. „Ще създадем и Художествен съвет. В момента водим разговори с хора от цялата страна. Ролята на Съвета  е да изготвя творчески програми, да мотивира решения по отношение на децата. Целта е да отсяваме най-големите таланти и те да бъдат подпомагани още по-добре и от Общината, и не само“, допълни  Шопова. Обновеното пространство на бившия Младежки дом се използва за богат набор от артистични, публични и социални събития. Дом на младостта отвори врати през месец юни тази година, когато бе открит официално от кмета д-р Атанас Камбитов.", "date": "2019.09.10", "title": "Започна творческата и учебна година в Дом на младостта"}
{"url": "https://standartnews.com/svyat/velikobritaniya-ostana-bez-parlament-401395.html", "text": "Британският парламент бе разпуснат на фона на безпрецедентни хаотични сцени, съобщи БНТ. Разгневени депутати от опозицията от решението на премиера Борис Джонсън скандираха „Срам!“ срещу представителите на правителството и дори се опитваха да попречат на председателя на Камарата на общините Джон Бъркоу да вземе участие в традиционната церемония при разпускането на законодателния орган. Бурната нощ в парламента продължава да е сред водещите новини, но две неща са факт след разпускането за 5 седмици на законодателния орган: искането на Борис Джонсън за предсрочни избори отново бе отхвърлено от депутатите и беше приет закон за блокирането на Брекзит без сделка. За да бъдат свикани избори, бяха необходими 434 гласа, или две трети от гласовете на всички 650 депутати в долната камара на парламента. Предложението беше подкрепено само от 293 души. Председателят на Камарата на общините Джон Бъркоу не скри чувствата си по повод на принудителното дълго излизане на парламента в „летаргия“. „Искам да отбележа, че това не е стандартно или нормално разпускане на парламента“, каза той. Борис Джонсън се закани, че въпреки всички опити на парламента да му върже ръцете, той ще се опита да постигне споразумение с ЕС в името на националните интереси. Но какво се очаква да се случи преди определената дата за Брекзит 31 октомври. На 14 октомври депутатите трябва да се завърнат на работа за новата парламентарна сесия, която се открива с речта на кралицата, в която се излага законодателната програма на новото правителство. На 17 октомври започва важната среща на върха на ЕС в Брюксел, на която правителството се надява да договори сделка за Брекзит. Ако до 19 октомври обаче не бъде постигнато споразумение, съгласно приетия нов закон за блокиране на Брекзит без сделка премиерът ще бъде задължен да поиска тримесечно отлагане на Брекзит, нещо, което той отказва да стори. Според политическия анализатор на Би Би Си Норман Смит „Възможностите пред Джонсън започват да се изпаряват. Парламентът го лиши от шанса да свика избори преди този краен срок. Както и от шанса да напусне законно без сделка. Което го оставя на практика с една възможност – да постигне споразумение.“ Борис Джонсън напоследък говори все по-оптимистично за постигането на сделка, но дали може да му се вярва и доколко това е реалистично при положение, че и днес от никъде не можаха да потвърдят, че преговори се водят.", "date": "2019.09.10", "title": "Великобритания остана без парламент"}
{"url": "https://standartnews.com/sport/germaniya-otnovo-povede-v-grupata-si-za-evro-2020-401340.html", "text": "Германия се върна на първото място в трета група на европейските квалификации по футбол след успех като гост на Северна Ирландия с 2:0. В същата група Естония загуби от Холандия с 0:4. Германците са първи с 12 точки от 5 мача, толкова имат и северноирландците, а на трето място с мач по малко е тимът на Холандия с 9 т. Други резултати: Пета група: Азербайджан - Хърватия 1:1 и Унгария - Словакия 1:2 Седма група: Словения - Израел 3:2, Латвия - Северна Македония 0:2 и Полша - Австрия 0:0 Девета група: Шотландия - Белгия 0:4, Русия - Казахстан 1:0 и Сан Марино - Кипър 0:4 Днес се играят последните 7 квалификации от 6-ия кръг. Група „А“ Черна гора – Чехия Англия - Косово Група „В“ Люксембург - Сърбия Литва - Португалия Група „Н“ Молдова - Турция Франция - Андора Албания - Исландия", "date": "2019.09.10", "title": "Германия отново поведе в групата си за Евро 2020"}
{"url": "https://standartnews.com/svyat/trmp-uvolni-svetnika-si-po-natsionalna-sigurnost-401398.html", "text": "Съветникът на Белия дом по националната сигурност Джон Болтън подаде оставка днес по искане на президента на САЩ Доналд Тръмп, предаде Ройтерс. Самият Тръмп каза, че е поискал оставката на съветника си поради многобройни разногласия. \"Информирах Джон Болтън снощи, че Белият дом вече не се нуждае от неговите услуги. Не бях съгласен с много от неговите предложения, също така (несъгласни с него) бяха и други хора в администрацията\", писа Тръмп в Туитър. Президентът добави, че ще номинира заместник на Болтън следващата седмица.", "date": "2019.09.10", "title": "Тръмп уволни съветника си по национална сигурност"}
{"url": "https://standartnews.com/svyat/gabriel-tryabva-da-investirame-v-nashite-talanti-401354.html", "text": "Българският еврокомисар Мария Габриел откри четвъртото издание на Конференцията „Цифров живот и дизайн“ в Брюксел. Пред над 300 участници – лидери, цифрови предприемачи, политици, финансисти, журналисти и академична общност - тя представи постигнатото до момента в цифровата област, като очерта и основните предизвикателства. Мария Габриел посочи някои от постиженията в цифровия сектор, съобщават от Отдел \"Преса и медии\" на Представителство на ЕК в България. „Гарантирахме свободното движение на нелични данни, опростихме правилата за ДДС и предприехме мерки, чрез които подобрихме бизнес средата и прозрачността. Премахнахме роуминга в ЕС и несправедливото географско блокиране. Благодарение на инициативата WiFi4EU, в която участват над 3400 общини, Европа стана по-близка до гражданите. Инвестиците в цифровия сектор ще продължат да нарастват чрез новата програма „Цифрова Европа“, Хоризонт Европа и Mеханизмa за свързване на Европа“, заяви комисарят по цифрова икономика и общество. В дебата си с участниците българският еврокомисар постави въпроса за следващите стъпки за справяне с предизвикателството цифрова трансформация. Според нея, това е възможно, само ако Европа инвестира в своите таланти и развитието на технологиите. „В основата на този бъдещ успех трябва да стои общият европейски подход, в чийто център е човека. Необходимо е да подобрим правилата за отговорността и сигурността на цифровите платформи, услуги и продукти. Критично важно е гражданите да знаят как, къде и защо се събират, използват и прехвърлят техните данни“, каза Мария Габриел. Тя посочи, че инвестициите в технологии изискват да се фокусираме върху изкуствения интелект и данните. „Изкуственият интелект и големите масиви от данни – това трябва да означава по-добро здравеопазване, по-качествено земеделие, подобряване на управлението на енергийните ресурси. Трябва да дадем отговор и на трудни въпроси, които развитието на изкуствения интелект поставя” – като например въздействието върху пазара на труда, отбеляза комисарят. Тя обърна внимание на още две неща: съвместната работа на европейско, национално и местно ниво, и важността на малките и средни предприятия. „Мобилизирахме 3 милиарда евро от програма Хоризонт 2020 за периода 2018-2020. Подкрепяме малките и средни предприятия, защото техният успех зависи от достъпа им до ключови ресурси като умения, финанси и създаването на мрежи. Цифровите иновационни хъбове помагат за внедряване на цифровите иновации в бизнеса. Около 250 са иновационните хъбове в момента и искаме да видим такива във всеки регион от Съюза“, каза още тя. Не на последно място, Мария Габриел открои важността на сътрудничеството с международните партньори, наблягайки на Западните Балкани. „Заедно с държавите от Западните Балкани постигнахме много важни резултати – като например подписването на новото регионално споразумение за роуминга. То значително намали цените за потребителите в региона и отвори перспектива за въвеждането през 2021г. на цени като в Европейския съюз. Страните от Западните Балкани участват във важни европейски инициативи като европейската седмица на кодирането, работим с тях и в области като киберсигурността, суперкомпютрите, засилване на свързаността и цифровите хъбове”. В заключение българският еврокомисар наблегна, че в центъра на усилията са хората и техните интереси. Това е начинът, по който европейските граждани, но и хората по света, ще могат да се възползват от растежа и просперитета, който новата цифрова ера предлага. „С талантите си, с малките и средни предприятия, с по-малко проекти, но с висока добавена стойност и с лидерство Европа има своя шанс да бъде цифрово суверенна и автономна. За това са решаващи следващите пет години”, заяви накрая Мария Габриел.", "date": "2019.09.10", "title": "Габриел: Трябва да инвестираме в нашите таланти"}
{"url": "https://standartnews.com/svyat/samolet-za-skrap-stana-khotel-401335.html", "text": "Ентусиаст похарчи 45 000 британски лири, за да купи „Airbus A319”, предназначен за скрап, и да го преобразува в хотелска стая, съобщава БГНЕС. \r\n \r\nИзведеният от експлоатация самолет получава нов живот и сега, срещу 220 долара на ден, всеки може да пренощува там. В корпуса на самолета има четири легла, душ и кухня. Запазена е и функционалността на вратите на машината. Самолетът бил толкова голям, че е трябвало да бъде разрязан на две части, за да може да се транспортира. За повторното сглобяване на конструкцията собственикът Тоби Рис Дейвис използва строителен кран. \r\n \r\n12 семейства вече са били гости на авиохотела и са останали доволни от необичайното изживяване.", "date": "2019.09.10", "title": "Самолет за скрап стана хотел"}
{"url": "https://standartnews.com/sport/blgariya-s-vratar-debyutant-sreshchu-irlandiya-401345.html", "text": "Вратарят на Етър Велико Търново Христо Иванов ще дебютира за националния отбор на България в приятелската среща с Ирландия, която ще се играе днес в Дъблин, съобщава БНР. Това стана ясно от пресконференцията на националния селекционер Красимир Балъков, на която бе и стражът. Преди време Балъков беше треньор на Етър, който е и родният му клуб. Контролата на ст. \"Авива\" в Дъблин е тази вечер от 21,45 ч (б.в.) и ще бъде излъчен пряко по БНТ3. \"Ще бъде голяма чест за мен да дебютирам за националния отбор\", каза 37-годишният вратар. \"Мисля, че в момента съм в една идеална възраст за това. Не смятам, че съм прекалено стар. Радостен съм от факта, че имам възможност да играя за България и нямам търпение това да се случи. Да защитаваш цветовете на родината си е голямо постижение във всеки един спорт и това е голямо признание за мен\", коментира Иванов. Старши треньорът на националния отбор на България Красимир Балъков заяви, че ще използва този двубой и оставащите три от квалификациите за Евро 2020, за да даде шанс на играчите да покажат качествата и това, че на тях може да се разчита в евентуалните плейофи в Лигата на нациите през пролетта. \"Имаме една цел, която сме я казали на футболистите - надяваме се през Лигата на нациите да ни се отвори шанс да играем плейофи за класиране на европейското първенство. Играчите знаят, че ще използваме мачовете до края на квалификациите, за да се подготвим по най-добрия начин за тези срещи. Трябва да видим кой е готов да се вложи и да показва най-доброто от себе си, за да бъдем готови, ако ни се отвори шанс да се класираме за европейското първенство на пролет\", каза Балъков. \"Трябва да правим по-малко индивидуални грешки и да бъдем по-концентрирани пред вратата на противника, защото срещу Англия не успяхме да сториим това. В ирландския отбор ми харесва това, че има голямо желание и голямо влагане от страна на футболистите. Те играят с различна система, която могат да променят в хода на срещата и това показва, че имат достатъчно талантливи играчи\", добави още националният селекционер. \"В състава няма контузени, всички са на линия. Днес очаквам да тренират и тези, които вчера бяха на по-лек режим. Ще има доста нови сред титулярите, предимно играчи от чужбина, защото искам да ги видя как се представят. Играчите от българското първенство имаме по-добра възможност да ги наблюдаваме. Очаквам да срещнем един компактен отбор, който напада със самочувствие и знае как да използва пространствата между линиите. Срещу Англия направихме пропуски, които можеха да променят изхода на срещата. Мисля, че до 55-ата минута някъде седяхме по най-добрия начин. Правехме това, което е възможно според качествата ни. За мен би било удоволствие да избирам от 50-60 играчи за националния отбор, но я нямам тази възможност. Затова търсим играчи, които играят в клубните си отбори. Включването на Бодуров срещу Англия бе изцяло мое решение. Жалко, че направи дузпа, но това се случва. Нормално е играчите да грешат, просто защото футболът в България е различен от този, който се играе в развитите европейски страни. Загубите тежат на всички ни, но ако продължим работата си в насоката, в която сме тръгнали, победите ще дойдат\", коментира Балъков. Запитан за очакванията си за утрешния мач бившият национал каза: \"Очаквам много агресивен противник утре вечер и тим, който няма да се примири, дори и резултатът да е негативен за него.\" Балъков бе помолен да коментира и липсата на таланти в родния футбол спрямо националния тим отпреди 25 години. \r\n\"Нещо куца в цялата ни клубна система. Трябва да имаме една концепция, с която да работят поне 80-90 процента от ДЮШ отбори в страната. В момента всеки работи за себе си и по свой начин, има някакъв съвсем, съвсем площ план и това не е добре за развитието на младите\", каза бившият полузащитник.", "date": "2019.09.10", "title": "България с вратар дебютант срещу Ирландия"}
{"url": "https://standartnews.com/sport/rumnka-pobedi-tomova-v-yaponiya-401351.html", "text": "Най-добрата българска тенисистка в момента Виктория Томова отпадна в I кръг на турнира на твърди кортове в Хирошима, който е от категория „Интернешънъл“ 250. Тръгналата от квалификациите софиянка отстъпи на бившата №20 в света Михаела Бузарнеску от Румъния с 1:6, 4:6. Мачът продълги 75 минути. Томова допусна общо три пробива в мача – два в първия сет и един във втория. Тя вкара 60 процента първи сервис и реализира 65 процента от точките при разиграването му. Виктория напусна турнира с 19 точки за световната ранглиста, където е 184-а в момента.", "date": "2019.09.10", "title": "Румънка победи Томова в Япония"}
{"url": "https://standartnews.com/sport/razkrikha-koy-futbolist-e-1-po-zaplata-v-italiya-401385.html", "text": "Нападателят на Ювентус Кристиано Роналдо е най-високоплатения футболист в първенството на Италия. Португалецът ще заработва по 31 млн. евро на година при шампионите. Новото попълнение на клуба от Торино Матайс де Лихт е втори в този списък. Холандският защитник ще получава по 8 млн. евро на сезон, а на трета позиция е Ромелу Лукаку от Интер - 7.5 млн. евро. Клубовете от Серия А през новия сезон ще изплатят на играчите си 1.36 млрд. евро, което е абсолютен рекорд в Лигата, съобщава Gazzetta dello Sport. В списъка с клубовете с най-високи заплати Ювентус е лидер с огромна преднина. Шампионите ще изплатят 294 млн. Следват Интер (139 млн), Рома (125 млн), Милан (115 млн.) и Наполи (103 млн. евро). ", "date": "2019.09.10", "title": "Разкриха кой футболист е №1 по заплата в Италия"}
{"url": "https://standartnews.com/sport/ludogorets-puska-biletite-za-liga-evropa-401365.html", "text": "Лудогорец съобщава, че днес стартира продажбата на билети за домакинските мачове от четвъртото участие на тима в груповата фаза на Лига Европа. Входните талони ще се продават на клубната база в Разград. На 19 септември в 22:00 ч. шампионите приемат ЦСКА (Москва), на 24 октомври в 19,55 ч. Еспаньол и на 12 декември в  22:00 ч. Ференцварош. Цените на билетите за изброените мачове са следните: \r\n \r\nЦентрална трибуна – 25 лв. \r\nСектор „В“ /блокове 3 и 4/ –  25,00 лв. \r\nСектор „В“ /блокове 1,2,5,6/  – 15,00 лв. \r\nСектор „А“ – 15 лв. \r\nСектор „А1“ – 15 лв. \r\nТрибуна „Моци“ – 10,00 лв. \r\n \r\nПФК Лудогорец въвежда специален режим на продажба на билетите за мачовете в Лига Европа, който ще бъде спазван стриктно. \r\n \r\n– Във вторник, сряда и четвъртък ще се продават билети само за спонсори на Клуба и притежателите на абонаментни карти, които могат с приоритет да си закупят входни талони и за трите мача, за да си гарантират желаните места на „Лудогорец Арена“. \r\n \r\n– От 13 септември, петък ще бъде в сила свободна продажба на билети за всички привърженици. \r\n \r\n– От 13 септември се приемат заявки за билети от България и чужбина на мейл tickets@ludogorets.com \r\n \r\nВажно! ПФК Лудогорец напомня, че за мачовете от Лига Европа и първенството на Първа лига на стадиона се влиза само срещу документ за самоличност, който трябва да бъде показан на органите на реда. Мaлолетните и непълнолетни лица под 18-годишна възраст ще бъдат допускани срещу попълнена декларация от придружител. Търсете бланките на касите на „Лудогорец Арена“ и ги попълвайте стриктно, за да се улесни пропусквателния режим на стадиона непосредствено преди началото на мача.", "date": "2019.09.10", "title": "Лудогорец пуска билетите за Лига Европа"}
{"url": "https://www.standartnews.com/sport/blgariya-s-vratar-debyutant-sreshchu-irlandiya-401345.html", "text": "Вратарят на Етър Велико Търново Христо Иванов ще дебютира за националния отбор на България в приятелската среща с Ирландия, която ще се играе днес в Дъблин, съобщава БНР. Това стана ясно от пресконференцията на националния селекционер Красимир Балъков, на която бе и стражът. Преди време Балъков беше треньор на Етър, който е и родният му клуб. Контролата на ст. \"Авива\" в Дъблин е тази вечер от 21,45 ч (б.в.) и ще бъде излъчен пряко по БНТ3. \"Ще бъде голяма чест за мен да дебютирам за националния отбор\", каза 37-годишният вратар. \"Мисля, че в момента съм в една идеална възраст за това. Не смятам, че съм прекалено стар. Радостен съм от факта, че имам възможност да играя за България и нямам търпение това да се случи. Да защитаваш цветовете на родината си е голямо постижение във всеки един спорт и това е голямо признание за мен\", коментира Иванов. Старши треньорът на националния отбор на България Красимир Балъков заяви, че ще използва този двубой и оставащите три от квалификациите за Евро 2020, за да даде шанс на играчите да покажат качествата и това, че на тях може да се разчита в евентуалните плейофи в Лигата на нациите през пролетта. \"Имаме една цел, която сме я казали на футболистите - надяваме се през Лигата на нациите да ни се отвори шанс да играем плейофи за класиране на европейското първенство. Играчите знаят, че ще използваме мачовете до края на квалификациите, за да се подготвим по най-добрия начин за тези срещи. Трябва да видим кой е готов да се вложи и да показва най-доброто от себе си, за да бъдем готови, ако ни се отвори шанс да се класираме за европейското първенство на пролет\", каза Балъков. \"Трябва да правим по-малко индивидуални грешки и да бъдем по-концентрирани пред вратата на противника, защото срещу Англия не успяхме да сториим това. В ирландския отбор ми харесва това, че има голямо желание и голямо влагане от страна на футболистите. Те играят с различна система, която могат да променят в хода на срещата и това показва, че имат достатъчно талантливи играчи\", добави още националният селекционер. \"В състава няма контузени, всички са на линия. Днес очаквам да тренират и тези, които вчера бяха на по-лек режим. Ще има доста нови сред титулярите, предимно играчи от чужбина, защото искам да ги видя как се представят. Играчите от българското първенство имаме по-добра възможност да ги наблюдаваме. Очаквам да срещнем един компактен отбор, който напада със самочувствие и знае как да използва пространствата между линиите. Срещу Англия направихме пропуски, които можеха да променят изхода на срещата. Мисля, че до 55-ата минута някъде седяхме по най-добрия начин. Правехме това, което е възможно според качествата ни. За мен би било удоволствие да избирам от 50-60 играчи за националния отбор, но я нямам тази възможност. Затова търсим играчи, които играят в клубните си отбори. Включването на Бодуров срещу Англия бе изцяло мое решение. Жалко, че направи дузпа, но това се случва. Нормално е играчите да грешат, просто защото футболът в България е различен от този, който се играе в развитите европейски страни. Загубите тежат на всички ни, но ако продължим работата си в насоката, в която сме тръгнали, победите ще дойдат\", коментира Балъков. Запитан за очакванията си за утрешния мач бившият национал каза: \"Очаквам много агресивен противник утре вечер и тим, който няма да се примири, дори и резултатът да е негативен за него.\" Балъков бе помолен да коментира и липсата на таланти в родния футбол спрямо националния тим отпреди 25 години. \r\n\"Нещо куца в цялата ни клубна система. Трябва да имаме една концепция, с която да работят поне 80-90 процента от ДЮШ отбори в страната. В момента всеки работи за себе си и по свой начин, има някакъв съвсем, съвсем площ план и това не е добре за развитието на младите\", каза бившият полузащитник.", "date": "2019.09.10", "title": "България с вратар дебютант срещу Ирландия"}
{"url": "https://www.standartnews.com/sport/germaniya-otnovo-povede-v-grupata-si-za-evro-2020-401340.html", "text": "Германия се върна на първото място в трета група на европейските квалификации по футбол след успех като гост на Северна Ирландия с 2:0. В същата група Естония загуби от Холандия с 0:4. Германците са първи с 12 точки от 5 мача, толкова имат и северноирландците, а на трето място с мач по малко е тимът на Холандия с 9 т. Други резултати: Пета група: Азербайджан - Хърватия 1:1 и Унгария - Словакия 1:2 Седма група: Словения - Израел 3:2, Латвия - Северна Македония 0:2 и Полша - Австрия 0:0 Девета група: Шотландия - Белгия 0:4, Русия - Казахстан 1:0 и Сан Марино - Кипър 0:4 Днес се играят последните 7 квалификации от 6-ия кръг. Група „А“ Черна гора – Чехия Англия - Косово Група „В“ Люксембург - Сърбия Литва - Португалия Група „Н“ Молдова - Турция Франция - Андора Албания - Исландия", "date": "2019.09.10", "title": "Германия отново поведе в групата си за Евро 2020"}
{"url": "https://standartnews.com/sport/stanislav-kostov-poema-km-germaniya-401364.html", "text": "Голмайсторът на Първа лига от миналия сезон Станислав Костов ще бъде пратен на прегледи в Германия, твърди  . Стрелецът на „сините“ от предната кампания трябва да отпътува за Мюнхен, а там да мине допълнителни тестове. Костов има травма, която го тормози от доста време. Той игра месеци на обезболяващи инжекции, което вероятно е усложнило ситуацията. За последно футболистът бе на терена на 1 август, когато стартира титуляр срещу АЕК Ларнака. Този сезон Станислав Костов има едва три мача за Левски, а миналата кампания я завърши с 36 мача и 24 гола. От години „сините“ имат добри контакти със знаменит лекар в Мюнхен, който е работил в Байерн и националния тим на Германия. Въпросният контакт е факт благодарение на легендата Даниел Боримиров, които направи добра кариера в Мюнхен 1860.", "date": "2019.09.10", "title": "Станислав Костов поема към Германия"}
{"url": "https://www.standartnews.com/sport/atletite-na-evropa-povedokha-na-sashch-401343.html", "text": "Сборният тим на Европа по лека атлетика поведе в класирането в историческия сблъсък със САЩ, който се провежда на ст. \"Динамо\" в Минск. След първия ден от надпреварата Европа и с 328 т, а САЩ с 316. Водач на отбора на Европа е Добромир Карамаринов, първи вицепрезидент на Европейската атлетика. Състезателите от Стария континент постигнаха 6 победи. Сред най-значимите бе тази в скока на височина при мъжете където Максим Надесекау спечели с 235 см, което е водещо постижение в света за сезона. В хвърлянето на диск най-добрата състезателка на Хърватия Сандра Перкович спечели с 67,65 м и така показа, че вече си връща спортната форма от преди контузията. Днес битката Европа - САЩ звършва с излъчването на победителите с 19 дисциплини. Състезанието е последното голямо преди световното в Доха, което ще се проведе от 27 септември до 6 октомври.", "date": "2019.09.10", "title": "Атлетите на Европа поведоха на САЩ"}
{"url": "https://standartnews.com/sport/balkov-tryabva-da-se-podgotvim-za-barazhite-401367.html", "text": "Старши треньорът на националния отбор на България Красимир Балъков заяви на пресконференцията преди приятелския мач с Ирландия, че ще използва този двубой и оставащите три от квалификациите за Евро 2020, за да даде шанс на играчите да покажат качествата и това, че на тях може да се разчита в евентуалните баражи за Лигата на Нациите.  „Никога досега не съм съобщавал кой ще играе, но днес ще направя изключение – Христо ще бъде на вратата. Е, ако не се разболее до началото на мача“, заяви Балъков. „Ще имаме доста смени и доста играчи, които не играха срещу Англия, ще започнат утре. Настроението е нормално. Искаме да видим всички, които сме извикали, за да знаем с какво разполагаме за бъдеще. Искаме да изиграем мачът по най-добрия начин и да вземем възможно най-доброто“, сподели Балъков.  „Имаме една цел, която я знаят и всички футболисти. Шансът ни минава през Лигата на Нациите. Квалификациите до края на годината искаме да изпозлваме по най-добрия начин, за да сглобим възможно най-добър кадър, ако ни се отвори възможност през Лигата на Нациите“, добави селекционерът на България.  „Поуките от двубоя с Англия са, че трябва да се правят по-малки индивидуални грешки. Получихме 4 грешки от индивидуални неточности. Искам и повече концентрация пред противниковата врата, защото имахме шансове, но не отбелязахме“, допълни Балъков.  „Искаше ми се да имаме възможности за класиране. Не ни остава обаче нищо друго освен и в контролните мачове да видим кой е готов да се вложи и да даде всичко от себе си. Надявам се да получим шанс през Лигата на Нациите през март месец“, продължи той.  „Хареса ми разчупената концепция на треньора. Това означава, че трябва да притежаваш умни играчи, тъй като времето за работа на национално ниво е много малко и не е лесно да се изгради функционираща система“, каза още Красимир Балъков.", "date": "2019.09.10", "title": "Балъков: Трябва да се подготвим за баражите"}
{"url": "https://standartnews.com/sport/spl-startira-s-blagotvoritelna-superkupa-401370.html", "text": "Четвъртият пореден сезон в аматьорската футболна лига Sofia Premier League ще започне с благотворителна Суперкупа. Част от носителите на трофеи от миналия сезон, както и два гост отбора ще премерят сили в името на една страхотна кауза – за малкия Никола. Събитието ще се поведе на 14 септември, събота от 15:00 до 19:00 часа в залата на спортен комплекс „Царско село“. Всеки желаещ е добре дошъл, за да помогне за една добра кауза. Около терена ще има и кутия за дарения, която ще бъде там целия уикенд, когато ще се проведе и първия кръг от новия сезон в Sofia Premier League. ВИЖТЕ ВИДЕО ОТ ЖРЕБИЯ  Паралелно с турнира по минифутбол, ще се проведе и такъв по дузпи, като таксата на отбор за него е 20 лева. За него може да се запишете, като уведомите някой от организаторите до 12 септември. Никола е на 6 години като на 6-месечна възраст му е поставена диагнозата спинална мускулна атрофия (СМА). За лечението му и за да може да живее нормално са необходими специализирани съоръжения, логопеди и рехабилитатори, средствата за които са непосилни за неговите родители. Пълната информация за Никола можете да откриете на неговата страница в дарителската платформа HelpKarma.com на посочения линк:   .", "date": "2019.09.10", "title": "SPL стартира с благотворителна Суперкупа"}
{"url": "https://www.standartnews.com/sport/ludogorets-puska-biletite-za-liga-evropa-401365.html", "text": "Лудогорец съобщава, че днес стартира продажбата на билети за домакинските мачове от четвъртото участие на тима в груповата фаза на Лига Европа. Входните талони ще се продават на клубната база в Разград. На 19 септември в 22:00 ч. шампионите приемат ЦСКА (Москва), на 24 октомври в 19,55 ч. Еспаньол и на 12 декември в  22:00 ч. Ференцварош. Цените на билетите за изброените мачове са следните: \r\n \r\nЦентрална трибуна – 25 лв. \r\nСектор „В“ /блокове 3 и 4/ –  25,00 лв. \r\nСектор „В“ /блокове 1,2,5,6/  – 15,00 лв. \r\nСектор „А“ – 15 лв. \r\nСектор „А1“ – 15 лв. \r\nТрибуна „Моци“ – 10,00 лв. \r\n \r\nПФК Лудогорец въвежда специален режим на продажба на билетите за мачовете в Лига Европа, който ще бъде спазван стриктно. \r\n \r\n– Във вторник, сряда и четвъртък ще се продават билети само за спонсори на Клуба и притежателите на абонаментни карти, които могат с приоритет да си закупят входни талони и за трите мача, за да си гарантират желаните места на „Лудогорец Арена“. \r\n \r\n– От 13 септември, петък ще бъде в сила свободна продажба на билети за всички привърженици. \r\n \r\n– От 13 септември се приемат заявки за билети от България и чужбина на мейл tickets@ludogorets.com \r\n \r\nВажно! ПФК Лудогорец напомня, че за мачовете от Лига Европа и първенството на Първа лига на стадиона се влиза само срещу документ за самоличност, който трябва да бъде показан на органите на реда. Мaлолетните и непълнолетни лица под 18-годишна възраст ще бъдат допускани срещу попълнена декларация от придружител. Търсете бланките на касите на „Лудогорец Арена“ и ги попълвайте стриктно, за да се улесни пропусквателния режим на стадиона непосредствено преди началото на мача.", "date": "2019.09.10", "title": "Лудогорец пуска билетите за Лига Европа"}
{"url": "https://standartnews.com/sport/mesi-oglezhda-oferti-ot-sashch-401371.html", "text": "Аржентинската звезда на Барселона Лионел Меси обмисля вариант да заиграе в Съединените щати от лятото на 2021 година, съобщава испанския вестник \"Мундо Депортиво\". Според медията представители на аржентинеца и баща му вече са разгледали евентуални възможности, които предлага американската МЛС. Меси има клауза в договора, която му позволява още през лятото на 2020-а да напусне Барса, но по всичко изглежда, че това е повече застраховка за играча, отколкото реална възможност. \r\nПрез миналия сезон за Барселона аржентинският магьосник изигра 50 мача и вкара 51 гола, както и подаде за още 22. През този сезон обаче все още няма записан мач, тъй като лекува контузия и не е напълно готов. Шоуто “Меси10” на светговно известният “Сирк дьо Солей” е с премиерна дата 10 октомври в “Парк дел Форум” в Барселона. Организаторите обещават “еуфорично 90-минутно приключение, което е комбинация от спиращо дъха физическо представление и възхитително поетично шоу”. ", "date": "2019.09.10", "title": "Меси оглежда оферти от САЩ"}
{"url": "https://www.standartnews.com/sport/stanislav-kostov-poema-km-germaniya-401364.html", "text": "Голмайсторът на Първа лига от миналия сезон Станислав Костов ще бъде пратен на прегледи в Германия, твърди  . Стрелецът на „сините“ от предната кампания трябва да отпътува за Мюнхен, а там да мине допълнителни тестове. Костов има травма, която го тормози от доста време. Той игра месеци на обезболяващи инжекции, което вероятно е усложнило ситуацията. За последно футболистът бе на терена на 1 август, когато стартира титуляр срещу АЕК Ларнака. Този сезон Станислав Костов има едва три мача за Левски, а миналата кампания я завърши с 36 мача и 24 гола. От години „сините“ имат добри контакти със знаменит лекар в Мюнхен, който е работил в Байерн и националния тим на Германия. Въпросният контакт е факт благодарение на легендата Даниел Боримиров, които направи добра кариера в Мюнхен 1860.", "date": "2019.09.10", "title": "Станислав Костов поема към Германия"}
{"url": "https://standartnews.com/sport/kontuziya-spira-penchev-za-evro-2019-po-voleybol-401369.html", "text": "Националният отбор по волейбол на България за мъже замина тази сутрин за Франция, за участие в европейското първенство (12-29 септември). Поради контузия в последния момент от състава на селекционера Силвано Пранди отпадна посрещача Розалин Пенчев. На негово място в групата на България за европейското ще участва Георги Петров, съобщиха от БФВ. Националите ни са в група „А“ на шампионата в Монпелие, като съперници са им домакините от Франция, Италия, Румъния, Гърция и Португалия. Българитге започват срещу Гърция на 12 септември от 14:15 часа \r\nГеорги Сеганов \r\nДобромир Димитров \r\nВиктор Йосифов \r\nСветослав Гоцев \r\nТеодор Тодоров \r\nАлекс Грозданов \r\nТодор Скримов \r\nНиколай Пенчев \r\nМартин Атанасов \r\nГеорги Петров \r\nЦветан Соколов \r\nВенелин Кадънков \r\nТеодор Салпаров \r\nПетър Каракашев.", "date": "2019.09.10", "title": "Контузия спира Пенчев за Евро 2019 по волейбол"}
{"url": "https://standartnews.com/biznes/krib-iska-nov-zakon-sreshchu-kiberreketa-401346.html", "text": "В момента бизнес климатът в страната е подходящ за инвестиции. В тази връзка в България има условия за инвестиции от страна на Volkswagen. Да, турският пазар като мащаб е доста по-голям, което може би натежава в избора, но въпреки това смятам, че България е подготвена за завод на Volkswagen. Такова мнение изрази в сутрешния блок на Нова телевизия зам.-председателят на КРИБ (Конфедерация на работодателите и индустриалците в България) Боряна Манолова. \r\n \r\n,,Негативният фактор са може би външните фактори, като например рецесията в Европа, евентуален Брекзит без сделка. Затова компаниите инвестират в различни буфери, но трябва да се инвестира и в обучението на персонала.  В последните години пазара на труда се промени, превърнахме се в търсачи и създатели на таланти. Предлагаме много добри условия за работа'', сподели още Манолова. \r\n \r\nПо отношение на хакерските атаки зам.-председателят на КРИБ посочи, че те представляват една от най-големите заплахи за бизнеса, не само у нас, но и в световен мащаб. \r\n \r\nПо думите ѝ страната ни трябва да обсъди и приеме специално законодателство, което да предпазва бизнеса от подобни злонамерени атаки. Тя коментира и очакваното решение на „Фолксваген” къде да позиционира завода си на Балканите. Компанията избира между Турция и България. „У нас има предпоставки и условия за инвестиция, като завода на „Фолксваген”. И сега имаме много компании, които произвеждат автомобилни части. Те са изключително успешни и смятам, че сме подготвени за това”, каза Манолова. Негативни фактори в бизнес климата са началото на рецесията в Европа и в Германия, както и възможността за Brexit без сделка, посочи още заместник-председателят на КРИБ. „Затова компаниите инвестират в различни буфери, но мисля, че трябва да се инвестира най-вече в обучението и качеството на персонала, за да бъдем конкурентоспособни”, каза още Манолова. И допълни, че бизнесът вече влага средства в училища и университети. ", "date": "2019.09.10", "title": "КРИБ: Предлагаме най-доброто за Volkswagen"}
{"url": "https://standartnews.com/sport/sotbornik-na-levskar-pochina-predi-mach-na-kyurasao-401368.html", "text": "Трагедия разтърси лагера на националния отбор на Кюрасао преди втория двубой срещу Хаити от турнира Лига на нациите, зона КОНКАКАФ. Вратарят на Кюрасао Жаирзиньо Питер почина, вероятно от сърдечен удар, часове преди втория мач. Безжизненото му тяло е открито в хотела в Хаити от негови съотборници. Сред националите на Кюрасао е и нападателят на Левски Найджъл Робърта, който се присъедини към “сините” през лятото. Въпреки трагедията, мачът няма да бъде отлаган. 31-годишният Жаирзиньо Питер бе втори вратар на Кюрасао. Цялата си кариера той е провел в Сентро Домингито. За националния отбор е записал 12 мача.", "date": "2019.09.10", "title": "Съотборник на левскар почина преди мач на Кюрасао"}
{"url": "https://www.standartnews.com/sport/balkov-tryabva-da-se-podgotvim-za-barazhite-401367.html", "text": "Старши треньорът на националния отбор на България Красимир Балъков заяви на пресконференцията преди приятелския мач с Ирландия, че ще използва този двубой и оставащите три от квалификациите за Евро 2020, за да даде шанс на играчите да покажат качествата и това, че на тях може да се разчита в евентуалните баражи за Лигата на Нациите.  „Никога досега не съм съобщавал кой ще играе, но днес ще направя изключение – Христо ще бъде на вратата. Е, ако не се разболее до началото на мача“, заяви Балъков. „Ще имаме доста смени и доста играчи, които не играха срещу Англия, ще започнат утре. Настроението е нормално. Искаме да видим всички, които сме извикали, за да знаем с какво разполагаме за бъдеще. Искаме да изиграем мачът по най-добрия начин и да вземем възможно най-доброто“, сподели Балъков.  „Имаме една цел, която я знаят и всички футболисти. Шансът ни минава през Лигата на Нациите. Квалификациите до края на годината искаме да изпозлваме по най-добрия начин, за да сглобим възможно най-добър кадър, ако ни се отвори възможност през Лигата на Нациите“, добави селекционерът на България.  „Поуките от двубоя с Англия са, че трябва да се правят по-малки индивидуални грешки. Получихме 4 грешки от индивидуални неточности. Искам и повече концентрация пред противниковата врата, защото имахме шансове, но не отбелязахме“, допълни Балъков.  „Искаше ми се да имаме възможности за класиране. Не ни остава обаче нищо друго освен и в контролните мачове да видим кой е готов да се вложи и да даде всичко от себе си. Надявам се да получим шанс през Лигата на Нациите през март месец“, продължи той.  „Хареса ми разчупената концепция на треньора. Това означава, че трябва да притежаваш умни играчи, тъй като времето за работа на национално ниво е много малко и не е лесно да се изгради функционираща система“, каза още Красимир Балъков.", "date": "2019.09.10", "title": "Балъков: Трябва да се подготвим за баражите"}
{"url": "https://www.standartnews.com/sport/rumnka-pobedi-tomova-v-yaponiya-401351.html", "text": "Най-добрата българска тенисистка в момента Виктория Томова отпадна в I кръг на турнира на твърди кортове в Хирошима, който е от категория „Интернешънъл“ 250. Тръгналата от квалификациите софиянка отстъпи на бившата №20 в света Михаела Бузарнеску от Румъния с 1:6, 4:6. Мачът продълги 75 минути. Томова допусна общо три пробива в мача – два в първия сет и един във втория. Тя вкара 60 процента първи сервис и реализира 65 процента от точките при разиграването му. Виктория напусна турнира с 19 точки за световната ранглиста, където е 184-а в момента.", "date": "2019.09.10", "title": "Румънка победи Томова в Япония"}
{"url": "https://www.standartnews.com/sport/kontuziya-spira-penchev-za-evro-2019-po-voleybol-401369.html", "text": "Националният отбор по волейбол на България за мъже замина тази сутрин за Франция, за участие в европейското първенство (12-29 септември). Поради контузия в последния момент от състава на селекционера Силвано Пранди отпадна посрещача Розалин Пенчев. На негово място в групата на България за европейското ще участва Георги Петров, съобщиха от БФВ. Националите ни са в група „А“ на шампионата в Монпелие, като съперници са им домакините от Франция, Италия, Румъния, Гърция и Португалия. Българитге започват срещу Гърция на 12 септември от 14:15 часа \r\nГеорги Сеганов \r\nДобромир Димитров \r\nВиктор Йосифов \r\nСветослав Гоцев \r\nТеодор Тодоров \r\nАлекс Грозданов \r\nТодор Скримов \r\nНиколай Пенчев \r\nМартин Атанасов \r\nГеорги Петров \r\nЦветан Соколов \r\nВенелин Кадънков \r\nТеодор Салпаров \r\nПетър Каракашев.", "date": "2019.09.10", "title": "Контузия спира Пенчев за Евро 2019 по волейбол"}
{"url": "https://www.standartnews.com/sport/sotbornik-na-levskar-pochina-predi-mach-na-kyurasao-401368.html", "text": "Трагедия разтърси лагера на националния отбор на Кюрасао преди втория двубой срещу Хаити от турнира Лига на нациите, зона КОНКАКАФ. Вратарят на Кюрасао Жаирзиньо Питер почина, вероятно от сърдечен удар, часове преди втория мач. Безжизненото му тяло е открито в хотела в Хаити от негови съотборници. Сред националите на Кюрасао е и нападателят на Левски Найджъл Робърта, който се присъедини към “сините” през лятото. Въпреки трагедията, мачът няма да бъде отлаган. 31-годишният Жаирзиньо Питер бе втори вратар на Кюрасао. Цялата си кариера той е провел в Сентро Домингито. За националния отбор е записал 12 мача.", "date": "2019.09.10", "title": "Съотборник на левскар почина преди мач на Кюрасао"}
{"url": "https://www.standartnews.com/sport/mesi-oglezhda-oferti-ot-sashch-401371.html", "text": "Аржентинската звезда на Барселона Лионел Меси обмисля вариант да заиграе в Съединените щати от лятото на 2021 година, съобщава испанския вестник \"Мундо Депортиво\". Според медията представители на аржентинеца и баща му вече са разгледали евентуални възможности, които предлага американската МЛС. Меси има клауза в договора, която му позволява още през лятото на 2020-а да напусне Барса, но по всичко изглежда, че това е повече застраховка за играча, отколкото реална възможност. \r\nПрез миналия сезон за Барселона аржентинският магьосник изигра 50 мача и вкара 51 гола, както и подаде за още 22. През този сезон обаче все още няма записан мач, тъй като лекува контузия и не е напълно готов. Шоуто “Меси10” на светговно известният “Сирк дьо Солей” е с премиерна дата 10 октомври в “Парк дел Форум” в Барселона. Организаторите обещават “еуфорично 90-минутно приключение, което е комбинация от спиращо дъха физическо представление и възхитително поетично шоу”. ", "date": "2019.09.10", "title": "Меси оглежда оферти от САЩ"}
{"url": "https://www.standartnews.com/sport/spl-startira-s-blagotvoritelna-superkupa-401370.html", "text": "Четвъртият пореден сезон в аматьорската футболна лига Sofia Premier League ще започне с благотворителна Суперкупа. Част от носителите на трофеи от миналия сезон, както и два гост отбора ще премерят сили в името на една страхотна кауза – за малкия Никола. Събитието ще се поведе на 14 септември, събота от 15:00 до 19:00 часа в залата на спортен комплекс „Царско село“. Всеки желаещ е добре дошъл, за да помогне за една добра кауза. Около терена ще има и кутия за дарения, която ще бъде там целия уикенд, когато ще се проведе и първия кръг от новия сезон в Sofia Premier League. ВИЖТЕ ВИДЕО ОТ ЖРЕБИЯ  Паралелно с турнира по минифутбол, ще се проведе и такъв по дузпи, като таксата на отбор за него е 20 лева. За него може да се запишете, като уведомите някой от организаторите до 12 септември. Никола е на 6 години като на 6-месечна възраст му е поставена диагнозата спинална мускулна атрофия (СМА). За лечението му и за да може да живее нормално са необходими специализирани съоръжения, логопеди и рехабилитатори, средствата за които са непосилни за неговите родители. Пълната информация за Никола можете да откриете на неговата страница в дарителската платформа HelpKarma.com на посочения линк:   .", "date": "2019.09.10", "title": "SPL стартира с благотворителна Суперкупа"}
{"url": "https://standartnews.com/regionalni/novi-sluchai-na-achs-401399.html", "text": "Четири нови случая на африканска чума при дивите свинете са регистрирани у нас. Два от тях са намерени в област Велико Търново и два в област Добрич. Това стана ясно на заседание на Епизоотичната комисия в Добрич  съобщи БНР. След положителните проби в община Тервел, област Добрич, са предприети мерки за ограничение и неразпространение на заразата, съобщи директорът на Областната дирекция по безопасност на храните в Добрич д-р Борислав Каменов.", "date": "2019.09.10", "title": "Нови случаи на АЧС"}
{"url": "https://standartnews.com/biznes/izplashchat-po-grafik-pomoshchta-ot-300-lv-vv-vrachansko-401373.html", "text": "Във Враца се проведе седмичното заседание на областната епизоотична комисия под ръководството на зам.-областния управител Мирослав Комитски. На заседанието бе представена информация за изплащането на еднократната помощ от 300 лева на стопаните, които доброволно са умъртвили прасетата си в 20-километровата зона. Към 5 септември в ОДБХ-Враца са подадени 1505 броя заявления за подпомагане на стопанства тип „заден двор“ в 20 км зона. Осъществено е плащане по 464 заявления, предстои да бъде изплатена еднократната помощ на 1041 стопани. Има и 42 неподадени заявления, които се очаква да постъпят. Изплащанията се извършват по график. Инж. Снежана Гарданска, директор на ДГС-Оряхово, запозна членовете на комисията с епизоотичната обстановка след възникнал случай на АЧС по дивите прасета в района на с. Лесковец, община Оряхово и ограничаването на достъпа до горските територии. Съгласно заповедта на директора на РГД- Берковица, за периода от 30.08.2019 г. до 30.10.2019 г. се ограничава достъпът до горските територии и в обхвата на ловно стопанските райони Оряхово, Лесковец и Селановци, заяви още тя. Инж. Гарданска изтъкна, че са предприети всички действия за био сигурност според изискванията – поставени са табели, указващи ограничен достъп до инфектираната зона, контрол над фирмите за дърбодобив, които не добиват, а само извозват добитата дървесина от епизоотичния район. Правят се обходи за наличие на трупове от диви прасета, като към настоящия момент няма констатирани случаи. В момента се работи и по изплащане на еднократна помощ по заверените на 26 август 2019 г. списъци с броя на закланите свине от обекти тип „заден двор“ в 20 км зона около промишлена свинеферма „Кова –М“ ЕООД, с. Чирен, община Враца.  ", "date": "2019.09.10", "title": "Изплащат по график помощта от 300 лв във Врачанско"}
{"url": "https://standartnews.com/biznes/drzhavata-gotvi-zakon-za-industrialnite-zoni-401382.html", "text": "Няколко държавни ведомства в момента подготвят Закон за индустриалните зони. Това съобщи вицепремиерът Томислав Дончев, след като откри Център за професионално обучение \"Тракия\". „Целта е да се съкратят и облекчат процедурите за предприемачите, тъй като в момента се налага да изчакват с години”, уточни той. В Индустриална зона \"Раковски\", част от Тракия икономическа зона, отвори врати Център за професионално обучение \"Тракия\". Той е част от плана за интегрирано развитие на Тракия икономическа зона и в него ще се квалифицират и преквалифицират кадри на фирмите от най-мащабната и устойчиво развиваща се индустриална зона в Източна Европа. Той бе открит в присъствието на вицепремиера Томислав Дончев, областният управител Здравко Димитров и кметовете на общини, които го подкрепят Центърът за професионално обучение \"Тракия\" е първият по рода си в страната, който се намира в и ще обслужва фирмите от индустриалната зона. По предварителни разчети в него ще се обучават над 600 души годишно, които ще могат да повишат професионалните си способности чрез супермодерно оборудване и висококвалифицирани преподаватели, каза ръководителят на образователната инфраструктура инж. Марко Иванов. Центърът ще подпомага изграждането на знания и умения в областите пневматиката, вакуум техниката и технологията, електроника и електротехника, електрически двигатели, индустриални контролери. Ще се обучават и в обслужването и проектирането на мехатронни системи със средна и висока степен на автоматизация, локално и отдалечено управление на индустриални процеси и ОВиК и други. Центърът за професионално обучение \"Тракия\" е създаден с финансовата подкрепа на ОП \"Иновации и конкурентоспособност\" 2014-2020. Смисълът на този център е да подпомогне дуалното и професионално обучение и да е допълнителна връзка между бизнеса и хората, които искат да работят тази работа, добави заместник-кметът по образование в община Пловдив Стефан Стоянов. След официалното откриване на центъра бе подписано споразумение между Тракия икономическа зона, седемте общини, които  го подкрепят, и шест професионални училища от областта.", "date": "2019.09.10", "title": "Държавата готви закон за индустриалните зони"}
{"url": "https://standartnews.com/biznes/parno-i-topla-voda-nyama-da-poskpvat-tazi-godina-401384.html", "text": "Няма да има никакво повишение на цената на топлинната енергия до края на тази година, коментира председателят на енергийния регулатор Иван Иванов пред журналисти. Иван Иванов коментира още, че спирането на тецове (заради изгарянето на биомаса в нарушение на разрешителните им - бел. ред.) няма да се отрази на цената на тока за бизнеса, тъй като те разполагат с малки мощности. Освен това предвиденият планов ремонт на ТЕЦ \"Марица-изток 1\" е завършил предсрочно. За момента комисията не е констатирала нарушения на лицензиите на спрените тецове, посочва още Иванов. \"Комисията за енергийно и водно регулиране не се занимава с конкретния характер на първичното гориво, което постъпва в тези централи, уточни той. Мощности на \"Топлофикация - Перник\" и на ТЕЦ \"Гълъбово\", и двата свързани с бизнесмена Христо Ковачки, бяха спрени през последната седмица заради това, че в нарушение на комплексните си разрешителни са горили биомаса, с което са замърсявали въздуха. Държавната \"Булгаргаз\" очаква по-ниски доставни цени по дългосрочния договор с \"Газпром експорт\" и затова предлага на Комисията за енергийно и водно регулиране да одобри поевтиняване на природния газ през последното тримесечие на годината, съобщи БНР. Предлаганата цена е 44,85 лв. на мегаватчас без цени за достъп, пренос, акциз и ДДС. В сравнение с утвърдената за настоящото тримесечие цена предложената е по-ниска с 0,11 на сто, или с 5 стотинки за мегаватчас. От \"Булгаргаз\" съобщават още, че са поискали от \"Газпром експорт\" предоговаряне на доставната цена за България и по-голяма гъвкавост на доставките. Целта е до края на годината да бъде постигнато изменение на условията по договора и по-ниска доставна цена през 2020 година. КЕВР отбелязва 20 години от създаването си. В сградата на Комисията се състоя тържествено честване, на което беше валидирано специално пощенско-филателно издание.", "date": "2019.09.10", "title": "Парно и топла вода няма да поскъпват тази година"}
{"url": "https://www.standartnews.com/sport/razkrikha-koy-futbolist-e-1-po-zaplata-v-italiya-401385.html", "text": "Нападателят на Ювентус Кристиано Роналдо е най-високоплатения футболист в първенството на Италия. Португалецът ще заработва по 31 млн. евро на година при шампионите. Новото попълнение на клуба от Торино Матайс де Лихт е втори в този списък. Холандският защитник ще получава по 8 млн. евро на сезон, а на трета позиция е Ромелу Лукаку от Интер - 7.5 млн. евро. Клубовете от Серия А през новия сезон ще изплатят на играчите си 1.36 млрд. евро, което е абсолютен рекорд в Лигата, съобщава Gazzetta dello Sport. В списъка с клубовете с най-високи заплати Ювентус е лидер с огромна преднина. Шампионите ще изплатят 294 млн. Следват Интер (139 млн), Рома (125 млн), Милан (115 млн.) и Наполи (103 млн. евро). ", "date": "2019.09.10", "title": "Разкриха кой футболист е №1 по заплата в Италия"}
{"url": "https://standartnews.com/regionalni/knsb-predstavi-v-krdzhali-danni-za-sivata-ikonomika-401381.html", "text": "В следващите две седмици  ще финализираме двустранно споразумение  с Главна прокуратура за взаимопомощ в сферата на осигурителни измами. Това  заяви в Кърджали президентът на КНСБ Пламен Димитров. Пред журналисти синдикалистът   и експерти от конфедерацията представиха данни за нивото на сивата икономика в България, както и предложенията на КНСБ за справяне с това явление. Бе представено и новото приложение на КНСБ VOX, с което всеки работник или клиент може да подаде сигнал за некоректни практики на работодатели и фирми. „Независимо, че през последните години икономиката изсветлява и нейното ниво днес е малко над 23 на сто, тя генерира 23 млрд. лв. годишно, така се убива лоялната конкуренция”, уточни Димитров. Най- засегнати сектори са строителство, селско стопанство, лека промишленост, търговия и ремонт на авточасти . В Кърджали бе открита и информационната кампания на КНСБ под мотото „Сивото убива!“, която има за цел да повиши обществената осведоменост, и да насърчи гражданското участие в процесите и политиките за ограничаване и превенция на недекларираната заетост в България. Стана ясно, че към момента общо от страната са подадени над 50 сигнала, като голяма част са за забавяния при изплащане на заплати и лоши условия на труд.От КНСБ уточниха, че вече са сигнализирани контролните органи и по един от сигналите са предприети конкретни мерки. Един от секторите в страната, където се наблюдава елементи на сива икономика е строителството. В тази връзка синдикатът ще предложи в Закона за устройство на територията, строително – монтажните работи на обект над 100 кв. м  да се извършват само от фирми,  вписани в Регистъра на строителната камара, което ще даде по – голяма гаранция за качество. Областният координатор на  КНСБ Кърджали Иванка Караколева коментира, че в област Кърджали сивата икономика съставлява 16-17 на сто. „В строителството в Кърджали не сивее, но сивее в леката промишленост, по – точно шивашкия бранш, в ресторанстьорстово и търговията”, заяви Караколева. В Кърджали президентът на КНСБ Пламен Димитров коментира и темата с доходите на българина . Той посочи, че ще настояват за двуцифрен ръст на МРЗ от 12-15 на сто. „Ще искаме в частния сектор да се възстанови националното договаряне с бизнеса по сектори за ръст на заплатите, ще искаме също въвеждане през Закона за бюджета на необлагаем минимум на физически лица т.е. за връщане на данък за нискодоходни групи, така както се прилага този механизъм в САЩ и  Великобритания”, заяви Пламен Димитров. ", "date": "2019.09.10", "title": "КНСБ представи в Кърджали данни за сивата икономика"}
{"url": "https://standartnews.com/biznes/vv-vidinska-oblast-nyama-nov-sluchay-na-achs-401389.html", "text": "Това стана ясно на провелото се днес заседание на Областната комисия за контрол на епидемиите, епизоотиите и зоонозните заболявания във връзка със заболяването Африканска чума по свинете. „Извършено е плащането във всички общини, с изключение на община Видин, където право на обезщетение имат 622 стопани. Очаква се до края на следващата седмица всички 1085 стопани на доброволно закланите прасета, да получат средства за почистване и дезинфекция на дворовете си“, информира Данков, директор на ОДБХ-Видин. На провелото се заседание на Областната епизоотична комисия  бе обсъдена епизоотичната обстановка в областта по отношение заболяването Африканска чума по свинете. „На територията на област Видин няма регистриран нов случай на заболяването АЧС по свинете. Отрицателни са пробите от двете индустриални свинеферми“, отбеляза областният управител Албена Георгиева. В заключение д-р Данков информира, че продължават проверките по сигнали за укрити прасета в населените места от 20-километровата зона.", "date": "2019.09.10", "title": "Във Видинска област няма нов случай на АЧС"}
{"url": "https://standartnews.com/regionalni/burgas-ochakva-festivala-na-ribata-i-vinoto-401400.html", "text": "На 13, 14 и 15 септември в Бургас ще се проведе Фестивалът на рибата и виното В последния фестивален ден публиката и специално жури на фестивала ще изберат \"Най-вкусната рибена чорба на Бургас\". Фестивалната зона ще събере много кулинарни шатри, а готвачите им ще приготвят пресни морски деликатеси директно пред посетителите. Селектирани изби от цялата страна ще представят най-добрите си вина, допълнени със съвети какво вино с каква храна трябва да съчетаваме. И през трите дни детска зона ще забавлява най-малките. Тематични работилници на морска тематика ще провокират децата да рисуват, да правят сувенири, да открият своите таланти. Очакват ни още цирково шоу, кулинарни демонстрации, професионални консултации от сомелиер, много игри, състезания и конкурси, подкрепени с атрактивни награди. Популярни бургазлии също ще ни покажат кулинарните си умения и ще демонстрират любимите си морски и рибни рецепти. В конкурса за най-вкусна рибена чорба на Бургас могат да се включат заведения от града, които искат да покажат най-доброто от менюто. Победителят ще получи специален приз, който ще може да окачи в заведението си и през следващата година ще гарантира, че именно това място предлага най-добрата рибена чорба в града. В края на всеки фестивален ден организаторите са приготвили атрактивни концерти и прожекции на филми, свързани с морето.   музикалната програма ще се включат „Обратен ефект“ и бургаската група „Силует“, група P.I.F. и Miry (Мирян Костадинов), „Тоника СВ“ и Панайот Панайотов. Фестивалната зона ще бъде разположена в парк \"Приморски\" (до Експоцентър \"Флора\") и ще работи от 11 до 22:30 всеки ден. Входът е свободен.", "date": "2019.09.10", "title": "Бургас очаква Фестивала на рибата и виното"}
{"url": "https://standartnews.com/regionalni/55-godini-grad-chepelare-401362.html", "text": "На 14 и 15 септември тази година чепеларци ще отпразнуват 55-годишнината от обявяването на тяхното селище за град. За по-тържественото отбелязване на годишнината общината в града е подготвила разнообразна програма. Началото ще бъде дадено на 14 септември в 17 часа с отбелязване 75-годишнината от рождението на една от най-известните народни певици, изпълнителки на родопски песни, Бойка Присадова в народното читалище „Родопска искра 1880”. Пак там малко по-късно ще се проведе беседа-разговор на тема „От дълбока древност до наши дни”, посветена на град Чепеларе. От 18 часа на площад „Олимпийски” ще има голяма музикална фолклорна забава. За малките жители на Чепеларе от 9,30 часа в неделния ден, 15 септември, е организирана занимателната игра „Търсене на съкровище”, която ще се проведе в двора на училище „Васил Дечев”. Тържественото отбелязване на 55-годишнината от обявяването на Чепеларе за град ще бъде на 15 септември на площад „Олимпийски”, където от 16,30 часа кметът на града г-жа Славка Чакърова ще поздрави съгражданите си и гостите на града с празника. След нейното приветствие те ще имат възможност да видят документалния филм „Да знаем и помним – Чепеларе през вековете”. За доброто настроение на присъстващите ще се погрижат малките театрали от читалището, които ще представят театрални етюди „Чепеларски шенлици”. Гражданите и гостите на тържеството ще се насладят и на изпълненията на Христо Кидиков и Тоника Домини. Финал на тържествта ще даде зарята „Светлина под звездите на Чепеларе”", "date": "2019.09.10", "title": "55 години град Чепеларе"}
