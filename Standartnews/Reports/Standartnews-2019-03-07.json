{"url": "https://www.standartnews.com/sport/as-peres-veche-e-potrsil-zidan-386658.html", "text": "Президентът на Реал Мадрид Флорентино Перес вече е установил контакт с бившия наставник на тима Зинедин Зидан и му е предложил да замени Сантиаго Солари на треньорския пост, съобщава \"Ас\". Твърди се, че босът на „белите“ е поканил французина да се върне на „Сантиаго Бернабеу“ още сега, но той не приел. За сметка на това Зизу не отхвърлил възможността да поеме тима през лятото. Припомняме, че Зидан бе начело на испанския гранд от началото на 2016-а до средата на 2018 година, когато си тръгна само няколко дни, след като изведе състава до трети пореден трофей в Шампионската лига и общо 13-и в историята на клуба.  Иначе се очаква след края на настоящата кампанията на Солари и Реал да се разделят. Другите спрягани за поста са Юрген Клоп, който в момента е ангажиран с Ливърпул, Маурисио Почетино, който води Тотнъм, както и Масимилиано Алегри, понастоящем треньор на Ювентус. Припомняме, че преди ден Реал Мадрид отпадна на осминафиналите на Шампионската лига от Аякс. Няколко дни по-рано „белите“ бяха елиминирани от Барселона на полуфиналите за Купата на Краля, а в Примера испанският гранд заема временното трето място, като е на 12 точки зад лидера от „Камп Ноу“.", "date": "2019.03.06", "title": "\"Ас\": Перес вече е потърсил Зидан"}
{"url": "https://standartnews.com/kultura/gledame-sherlok-kholms-3-prez-2021-386629.html", "text": "О т„Warner Bros“ обявиха, че „Шерлок Холмс 3“ се мести за 21 декември 2021-а. Първоначално филмът трябваше да излезе догодина, непосредствено след „Аватар 2“ на Джеймс Камерън, но неизвестен друг проект ще заеме неговото място. Това означава, че третата част от франчайза за прочутия детектив ще се появи 10 години след последната лента. Робърт Дауни Джуниър и Джуд Лоу ще се завърнат в емблематичните роли, но за момента все още няма избран режисьор. Продуценти отново са съпругата на Робърт – Сюзън, Джоуел Силвър („Матрицата“, „Смъртоносно оръжие“, „Умирай трудно“, „Хищникът“) и Лионел Уиграм. Крис Бранкато вече е написал сценария.", "date": "2019.03.06", "title": "Гледаме „Шерлок Холмс 3“ през 2021"}
{"url": "https://standartnews.com/svyat/kitayskiyat-aparat-yuytu-2-izsledva-kamnite-na-lunata-386652.html", "text": "  Китайският апарат \"Юйту-2\" изследва камъните на Луната   Китайският луноход \"Юйту-2\" (\"Нефритов заек-2\") е изследвал камъните на обратната страна на Луната и вече е преодолял 127 м, съобщава Китайското национално космическо управление. Космическият апарат \"Чанъе-4\" и луноходът \"Юйту-2\" от началото на януари изследват тази част на луната, като са изчакали лунната нощ в спящ режим и са се задействали на 1 март. Заради екстремно ниските температури по време на нощния период апаратите влизат в такъв режим, за да съхранят работоспособността си за по-нататъшните експерименти. \"След пробуждането си \"Чанъэ-4\" и луноход \"Нефритов заек - 2\" работят в нормален режим. Луноходът е изследовал камъните и следите, оставени по повърхността от колелата\", се казва в съобщение на ведомството. Съобщава се, че диаметърът на най-големия камък е около 20 сантиметра. \"Чанъэ-4\" сутринта на 3 януари осъществи историческото меко кацане на Луната и след няколко часа изпрати първите снимки от обратната й страна. Апаратът се прилуни в кратера Карман, в северозападната част на най-големия известен лунен кратер Басейн Южен полюс — Ейткен. Китайското национално космическо управление обяви прилуняването за абсолютно успешно. По време на мисията си китайските космически апарати са изпълнили редица задачи, включително първия в историята на човечеството биологичен експеримент за отглеждане на памук на лунната повърхност. \"Чанъэ-4\" редовно изпраща снимки от обратната страна на Луната, които са от огромна помощ за учените от цял свят при по-нататъшното изучаване на естествения спътник на Земята.", "date": "2019.03.06", "title": "Китайският апарат \"Юйту-2\" изследва камъните на Луната"}
{"url": "https://www.standartnews.com/sport/pfk-levski-izbira-nov-prezident-dnes-386587.html", "text": "Общото събрание на акционерите на ПФК Левски АД ще започне днес в 10,00 ч в зала 6 на НДК. На него се очаква да бъде избран и нов собственик на клуба. Вчера ръководството на Левски публикува годишния финансов отчет за 2018 година. Според него дълговете на сините не са над 32 млн. лева, както бе обявено по-рано през годината, а 23 565 000 лева. От тях 7,883 хил. лева директно се отнасят до задължения за изграждането на сектор “А”, а 6,416 хил. лева са данъчни задължения. Нетната загуба за 2018 г. е малко над 4 милиона лева, което е увеличение с 3,164 хил. лв. спрямо 2017 г., когато тя е била 874 хил. лева. За 2018 г. приходите от продажба на дружеството са 14,233 хил. лв., което е увеличение с 2,2% спрямо предходната година, когато те са 13,922 хил. лева. Приходите от продажби са в размер на 7,210 хил. лв. и са се понижили с 28% спрямо 2017 г., когато са били 10,064 хил. лева. Намалението се дължи на понижаване на приходите от спонсорство и реклама с 25%. За 2018 г. те са 4,965 хил. лв., а за 2017 г. - 7,641 хил. лева. Понижени са и приходите от УЕФА с 54%, като за 2018 г. са 576 хил. лв., за за 2017 г. - 1,239 хил. лева. Има намаление и в приходите от карти и билети с 19%, като за 2018 г. са 1,024 хил. лв., а за 2017 г. - 1,263 хил. лева. Намалени са и приходите по продажби на футболисти с 45%. За 2018 г. са 1,058 хил. лв., а за 2017 г. - 1,899 хил. лева.", "date": "2019.03.06", "title": "ПФК Левски избира нов президент днес"}
{"url": "https://www.standartnews.com/sport/blagoevgrad-e-domakin-na-mezhdunaroden-turnir-golden-pirin-cup-386621.html", "text": "Вторият Международен турнир „Golden Pirin Cup” ще се проведе на 9 и 10 март в зала „Скаптопара”  в Благоевград. Домакини на турнира са община Благоевград и КХГ „Пирин”. Участие  ще вземат 430 грации от 15 спортни клуба в страната. Ще видим грациите от отборите на клубовете по художествена гимнастика на „Левски“, „Левски-Илияна“, „Левски-плюс“ ,ЦСКА както и по-нови клубове като „Море“-Несебър, „Брилянт“-Пловдив, „Велбъжд“-Кюстендил, „Пирин-ЕМ“-Гоце Делчев, „Виктория „Перник, отборите на Дупница,“Теа-Денс“. Свои сложни съчетания пред публиката ще покажат и представителките на националния отбор на България Лъчезара Пекова и Леонор Божанова, както и на националния отбор на Македония Рейчъл Стоянова. Главен съдия на турнира ще бъде  Камелия Игнатова, световна и европейска шампионка от ансамбъла, съдия международна категория и представител на БОК.   Спонсори на спортното събитие са Метро, „Хиполенд”, „Евтерпа”, „Зайо Байо”, Издателство „Фют”, „Екоботълс” и др., които са предоставили специални награди за участничките в турнира.  ", "date": "2019.03.06", "title": "Благоевград е домакин на  международен турнир “Golden Pirin Cup”"}
{"url": "https://www.standartnews.com/sport/obshchina-sliven-nagradi-radoslava-mavrodieva-386642.html", "text": "Община Сливен награди гюлетласкачката Радослава Мавродиева за титлата ѝ от Европейското първенство по лека атлетика в зала в Глазгоу (Шотландия), съобщи БНР. Там тя постигна личен рекорд от 19,12 метра. Наградата от 5000 лева връчи лично кметът на града Стефан Радев. Той пожела на Радослава световна титла и коментира, че добрият пример е заразен и очаква повече деца в залите: \"Много се надявам това да е и допълнителен импулс повече деца от Сливен да се занимават със спорт\". Треньорът на Мавродиева Валентина Желязкова коментира, че постигнатият успех е благодарение на осигурената добра спортна база в града. Тя заяви, че по време на състезанието е имало голямо напрежение заради постоянно разместване в класирането: \"Вдигнахме много летвата. Набутахме се сред големите, така че ще ги е страх от нас\". Радослава Мавродиева сподели, че единственото, за което не е била подготвена, е голямото внимание след получаване на титлата: \"Аз не се смятам за успял човек, а за човек, който си сбъдна мечтата. Малко ми е натоварено това да съм европейска шампионка\".", "date": "2019.03.06", "title": "Община Сливен награди Радослава Мавродиева"}
{"url": "https://www.standartnews.com/sport/pfk-levski-veche-ima-nov-upravitelen-svet-386614.html", "text": "Смяната на собствеността в Левски вече е факт. Това стана по време на днешното общо събрание на акционерите, което се проведе в зала 6 на НДК. Досегашният собственик Спас Русев, който не присъства на събранието напусна управлението и беше избран нов Надзорен съвет. Така новият мажоритарен акционер е Георги Попов, който е близък сътрудник на Васил Божков и е известен като голям левскар. Освен него, в Надзорния съвет попадат още Александър Тумпаров и Михаил Тодоров. Новият Надзорен съвет беше избран с пълно мнозинство. Александър Тумпаров пък е един от съдружниците в \"Еврофутбол\". Осем години е бил управител на букмейкърската компания и има 30-годишен опит в развлекателната индустрия. Общото събрание беше открито от Ангел Станков, а първа точка в него беше приемането на доклада на Управителния съвет за състоянието на Дружеството за 2018 г. Той беше приет с мнозинство. Втората точка на събранието беше докладът на одитора за дейността на дружеството през 2018 г., който също беше приет с мнозинство. След това беше приет и годишният финансов отчет. Всички тези документи бяха предоставени на обществеността още на 5 март. Четвъртата точка в дневния ред беше изборът на одитор, като беше предложен \"Желязков ООД 2004\", който изготви и последния одит на Левски. По тази точка имаше възражения, но и тя беше приета от Общото събрание. Също така стана ясно, че между акционерите няма да бъде разпределена печалба за миналата година, тъй като такава няма натрупана. Годишният финансов отчет показа, че само за 2018 г. загубите са в размер на около 4 млн. лв.  При първото си изказване Георги Попов предложи да не се освобождават от отговорност досегашните членове на Надзорния и Управителния съвети на клуба, като тази точка беше приета с бурни аплодисменти от участниците в Общото събрание.  ", "date": "2019.03.06", "title": "ПФК Левски вече има нов управителен съвет"}
{"url": "https://standartnews.com/regionalni/nepoznati-grafiki-na-zheni-khudozhnitsi-pokazvat-v-silistra-386650.html", "text": "Непознати досега графични платна, дело на жени художници, излагат в Силистра. Експозицията, подредена в залите на градската художествена галерия, е посветена на предстоящия  осмомартенски празник, обясни директорът на културния институт Йордан Колев. \r\nПредставени са 48 творби на 33 български жудожнички. Картините – живопис, графика, както и скулптурните композиции са създадени през последните 50 години и са част от фонда на галерията в крайдунавския град. 16 от  графиките, изложени сега, се показват за първи път пред публика. \r\nПодготовката на осмомартeнската изложба е започнала преди повече от година. Много от творбите са реставрирани. Сред авторите на  платната и пластичните композиции са именити художнички като Калина Тасева, проф. Десислава Минчева, Бисера Прахова, Василка Монева, Райна Райчева, Емилия Драгоева, Златка Дъбова, Ана Крамер. Силистренското присъствие е от Йорданка Чаушева, Ана Димитрова и Христина Гаева.  ", "date": "2019.03.06", "title": "Непознати графики на жени художници показват в Силистра"}
{"url": "https://www.standartnews.com/sport/standart-pozna-stoev-e-noviya-trenor-na-ludogorets-386613.html", "text": "Както \"Стандарт\" написа на 15 февруари Стойчо Стоев поема Лудогорец. Специалистът разтрогна с втородивизионния Арда и се очаква от днес официално да стане треньор на шампионите. Досегашният старши треньор Антони Здравков остава в щаба на Стоев и ще бъде помощник. Днес спортният директор на орлите Георги Караманджуков е информирал Здравков за решението на клубното ръководство. Решението е взето с идеята да има приемственост в работата на екипа и по-лесна адаптация на Стоев.   Стоев е роден на 15 август 1962 г. Играл е за Локо (Сф) от 1980-а до 1989-а година., а след това за Пансерайкос (1989-1992). Има и 2 мача за националния тим. От 1994 г води юношеският тим на Локомотив, а през 1998 помага на Христо Бонев в мъжкия тим на Локо (Сф). През 2000 г е помощник треньор на юношеският национален тим на България. След това е водил отборите на Академик (Св), Хасково, Чавдар Етрополе, Спортист Своге, Миньор Пк и Монтана. От юли 2013-а до юли 2014-а е старши треньор на Лудогорец с който печели шампионската титла и купата на България, и достига до 1/8 финал в турнира Лига Европа. От 22 декември 2014-а до 2016-а е старши треньор на Левски. От август 2018-а е начело на Арда (Кърджали).", "date": "2019.03.06", "title": "\"Стандарт\" позна: Стоев е новият треньор на Лудогорец"}
{"url": "https://standartnews.com/kultura/monika-beluchi-pokaza-noviya-si-priyatel-386641.html", "text": "Моника Белучи най-сетне се появи в компанията на новия си приятел – Никола Лефебр. Актрисата загатна, че е във връзка с него още в края на 2017-а, четири година след развода си с Венсан Касел. Белучи и Лефебр присъстваха заедно на модното шоу на „Шанел“ в Париж. Според „Vanity Fair“ Никола е френски художник, дизайнер и бивш модел. Също така е собственик на галерия в града на любовта. Той има 8-годишна дъщеря от предишна връзка и разликата му с актрисата е 18 години. За първи път Белучи намекна, че има нов мъж до себе си през 2017-а, но чак сега официално призна романса си с французина. Миналата година в интервю тя заяви: „С мъжа, с когото споделям живота си, нямаме еднакви професии, но той пътува много и затова ме разбира“. Преди Лефебр италианката беше обвързана с Венсан Касел, от когото има две деца. Двамата се разделиха през 2013-а година.", "date": "2019.03.06", "title": "Моника Белучи показа новия си приятел"}
{"url": "https://www.standartnews.com/sport/georgiev-otnovo-titulyar-za-nyu-york-reyndzhrs-386602.html", "text": "Роденият в Русе хокеен вратар Александър Георгиев направи пореден силен мач в НХЛ. Той излезе титуляр за Ню Йорк Рейнджърс и спаси 31 удара при загубата с 0:1 като гост на Далас. Поражението е пето поред за Рейнджърс, който  остава на предпоследното седмо място в Столичната дивизия с 65 точки. Единственият гол вкара Джон Клингберг във втората третина, а Далас е на 4-о място в Централната дивизия със 73 точки, след като спечели трети пореден мач.", "date": "2019.03.06", "title": "Георгиев отново титуляр за Ню Йорк Рейнджърс"}
{"url": "https://www.standartnews.com/sport/dragomir-draganov-sviri-levski-ludogorets-386635.html", "text": "Драгомир Драганов ще е главен съдия на дербито на 25-ия кръг на Първа лига Левски – Лудогорец. Срещата е в неделя, 10 март, от 17:30 часа в София. 8 март, петък, 17:30 часа \r\nБотев (Враца) – Верея \r\nГлавен съдия: Станимир Тренчев \r\n9 март, събота, 15:00 часа \r\nЛокомотив (Пловдив) – Дунав \r\nГлавен съдия: Волен Чинков \r\n9 март, събота, 17:30 часа \r\nЕтър – ЦСКА-София \r\nГлавен съдия: Никола Попов \r\n10 март, неделя, 12:30 часа \r\nСептември – Славия \r\nГлавен съдия: Георги Кабаков \r\n10 март, неделя, 15:00 часа \r\nЧерно море – Ботев (Пловдив) \r\nГлавен съдия: Валентин Железов 11 март, понеделник, 17:30 часа \r\nБерое - Витоша \r\nГлавен съдия: Неделчо Гаджалов фото БГНЕС", "date": "2019.03.06", "title": "Драгомир Драганов свири Левски - Лудогорец"}
{"url": "https://standartnews.com/sport/as-peres-veche-e-potrsil-zidan-386658.html", "text": "Президентът на Реал Мадрид Флорентино Перес вече е установил контакт с бившия наставник на тима Зинедин Зидан и му е предложил да замени Сантиаго Солари на треньорския пост, съобщава \"Ас\". Твърди се, че босът на „белите“ е поканил французина да се върне на „Сантиаго Бернабеу“ още сега, но той не приел. За сметка на това Зизу не отхвърлил възможността да поеме тима през лятото. Припомняме, че Зидан бе начело на испанския гранд от началото на 2016-а до средата на 2018 година, когато си тръгна само няколко дни, след като изведе състава до трети пореден трофей в Шампионската лига и общо 13-и в историята на клуба.  Иначе се очаква след края на настоящата кампанията на Солари и Реал да се разделят. Другите спрягани за поста са Юрген Клоп, който в момента е ангажиран с Ливърпул, Маурисио Почетино, който води Тотнъм, както и Масимилиано Алегри, понастоящем треньор на Ювентус. Припомняме, че преди ден Реал Мадрид отпадна на осминафиналите на Шампионската лига от Аякс. Няколко дни по-рано „белите“ бяха елиминирани от Барселона на полуфиналите за Купата на Краля, а в Примера испанският гранд заема временното трето място, като е на 12 точки зад лидера от „Камп Ноу“.", "date": "2019.03.06", "title": "\"Ас\": Перес вече е потърсил Зидан"}
{"url": "https://standartnews.com/sport/sportt-po-tv-za-6-mart-386584.html", "text": "22,00 Футбол, ШЛ: ПСЖ - Ман Юнайтед (пряко) 22,00 Футбол, ШЛ: Порто - Рома (пряко) 05,30 Хокей на лед, НХЛ: Вегас Голдън Найтс - Калгари Флeймс (пряко) 02,30 Футбол, Копа Либертадорес: Алианса Лима - Ривър Плейт (пряко) 19,30 Футбол: Купа на Франция: Витр - Нант (пряко) 02,30 Футбол, Копа Либертадорес: Хуниор - Палмейрас (пряко) 21,15 \"Спорт в обектива\" 09,00 Зимна универсиада: Биатлон, спринт, мъже (пряко) 14,55 и 20,55 Снукър: Шампионат на играчите в Престън, трети ден (пряко)", "date": "2019.03.06", "title": "Спортът по тв за 6 март"}
{"url": "https://standartnews.com/sport/grisho-pochva-sreshchu-shchruf-ili-milman-386585.html", "text": "Най-добрият ни тенисист Григор Димитров ще стартира участието си в турнира от сериите Мастърс в Индиън Уелс, САЩ директно от втори кръг срещу победителя от мача между германеца Ян-Ленард Щруф и австралиеца Джон Милман. Теоретично българинът, който е поставен под номер 26 в основната схема, може да се изправи срещу третия в света Александър Зверев още в трети кръг, ако и двамата преодолеят своите първи съперници. Любопитното е, че съперник на Зверев във втори кръг може да се окаже брат му Миша, който играе в първи кръг срещу Мартин Клижан. Половината от схемата, в която попадна Григор Димитров, се оглавява от световния номер 1 Новак Джокович.  Димитров познава добре и двамата си евентуални съперници във втори кръг. Срещу Щруф той има победа и загуба, а срещу Милман е постигал вече две победи. Турнирът в Индиън Уелс е първи за Григор след Откритото първенство на Австралия, където отпадна в осминафиналите от американеца Франсис Тиафо. Димитров и Зверев са играли вече в Индиън Уелс през 2016 година, когато германският тенисист спечели с 6:4, 3:6, 7:5. През миналата година Димитров загуби още първия си мач в турнира срещу Фернандо Вердаско, който се оттегли сега в последния момент, и сега може да натрупа допълнителен актив от точки. В кариерата си българинът е достигал максимум до трети кръг в Калифорния. Турнирът в Индиън Уелс пропуска миналогодишният шампион Хуан Мартин дел Потро, който се отказа след смъртта на любимата си баба. ", "date": "2019.03.06", "title": "Гришо почва срещу Щруф или Милман"}
{"url": "https://standartnews.com/kultura/20-miliona-gledakha-prviyat-treylr-na-igra-na-tronove-sezon-8-386615.html", "text": "Излезе първият официален трейлър към дългоочаквания осми и последен сезон на „Игра на тронове“. В рамките на 24 часа видеото вече има близо 20 милиона гледания в „YouTube“. Трейлърът започва с Аря Старк, която тича задъхана из коридорите на замъка, докато нейният глас казва зад кадър: „Познавам смъртта, тя има много лица. Очаквам с нетърпение да видят това.“ Виждаме също как Джон Сноу се завръща в Зимен хребет заедно с Денерис Таргериан и нейните дракони, докато Церсей Ланистър нервно стои на трона си в Кралски чертог. Трейлърът ни показва и момента, в който армиите на живите и мъртвите се готвят за битка. Продуцентите на сериала заявиха, че сражението ще бъде най-продължителната битка в историята на телевизията и киното. Заснемането на бойните сцени е отнело 11 седмици при почти минусови температури, леденостуден дъжд, пронизващ вятър и кал, в която актьорите са затъвали до колене. Премиерата на първия епизод е на 14 април.", "date": "2019.03.06", "title": "20 милиона гледаха първия трейлър на „Игра на тронове“ сезон 8"}
{"url": "https://standartnews.com/kultura/mariya-ilieva-sofi-marinova-me-pozdravi-sled-kapkite-386638.html", "text": "„Щастлива съм, че съм в компанията на някои от най-изявените вокални артисти в България. Притеснявах се много за образа на Софи Маринова, защото тя има световен глас. След изпълнението ми написа, че съм била страхотна и много се е забавлявала“, разказа Мария Илиева в студиото на \"Здравей, България\". Поп иконата благодари за подкрепата на публиката, журито, колегите и на специалистите, помогнали й с усвоявнето на уникалния тембър на Софи. Мария добави, че едно от големите предизвикателства са сроковете, в които участниците трябва да развият образ и да се превъплътят в друг артист в рамките на седмица.   „Новият ми персонаж в „Като две капки вода“ е от филма „Най-великия шоумен“. Песента е номинирана за Оскар и се изпълнява от една от най-известните певици на Бродуей. Посланието е много силно – да приемаме различните и да се научим да се обичаме. Образът е труден, но и много интересен“, загатна певицата, която гостува в студиото със сина си Александър.  В понеделник вечер от 20 часа осемте звездни участника отново ще се впуснат в световни образи с колоритни появи и изпълнения, които могат да надминат оригинала.", "date": "2019.03.06", "title": "Мария Илиева: Софи Маринова ме поздрави след „Капките“"}
{"url": "https://standartnews.com/sport/drama-za-balkan-v-izrael-386586.html", "text": "Баскетболистите на Балкан (Ботевград) загубиха драматично като гост на лидера в израелското първенство Апоел Холон с 81:85 (19:12, 26:26, 16:15, 20:32) в първа среща от осминафиналите на европейския клубен турнир за Купата на ФИБА-Европа. Играе се на разменено гостуване, а втората среща е на 12 март в \"Арена Ботевград\". Балкан водеше до последната минута, като на моменти авансът му достигаше 12 точки. В реванша тимът от Ботевград ще се нуждае от победа с повече от четири точки в реванша, за да продължи на четвъртфиналите. Брендън Браун беше най-резултатен за Балкан със 17 точки, а по 11 реализираха Венци Петков (7асистенции) и Микейл Хопкинс (9 борби). Алекс Гаврилович завърши с \"дабъл-дабъл\" - 12 борби и 10 точки.", "date": "2019.03.06", "title": "Драма за Балкан в Израел"}
{"url": "https://standartnews.com/sport/pfk-levski-izbira-nov-prezident-dnes-386587.html", "text": "Общото събрание на акционерите на ПФК Левски АД ще започне днес в 10,00 ч в зала 6 на НДК. На него се очаква да бъде избран и нов собственик на клуба. Вчера ръководството на Левски публикува годишния финансов отчет за 2018 година. Според него дълговете на сините не са над 32 млн. лева, както бе обявено по-рано през годината, а 23 565 000 лева. От тях 7,883 хил. лева директно се отнасят до задължения за изграждането на сектор “А”, а 6,416 хил. лева са данъчни задължения. Нетната загуба за 2018 г. е малко над 4 милиона лева, което е увеличение с 3,164 хил. лв. спрямо 2017 г., когато тя е била 874 хил. лева. За 2018 г. приходите от продажба на дружеството са 14,233 хил. лв., което е увеличение с 2,2% спрямо предходната година, когато те са 13,922 хил. лева. Приходите от продажби са в размер на 7,210 хил. лв. и са се понижили с 28% спрямо 2017 г., когато са били 10,064 хил. лева. Намалението се дължи на понижаване на приходите от спонсорство и реклама с 25%. За 2018 г. те са 4,965 хил. лв., а за 2017 г. - 7,641 хил. лева. Понижени са и приходите от УЕФА с 54%, като за 2018 г. са 576 хил. лв., за за 2017 г. - 1,239 хил. лева. Има намаление и в приходите от карти и билети с 19%, като за 2018 г. са 1,024 хил. лв., а за 2017 г. - 1,263 хил. лева. Намалени са и приходите по продажби на футболисти с 45%. За 2018 г. са 1,058 хил. лв., а за 2017 г. - 1,899 хил. лева.", "date": "2019.03.06", "title": "ПФК Левски избира нов президент днес"}
{"url": "https://standartnews.com/regionalni/nasilnik-schupi-rkata-na-zhena-si-386605.html", "text": "Пореден случай на домашно насилие е регистриран, този път в Стара Загора. К.П., на 30 г., е привлечен като обвиняем по бързо производство за причиняване на средна телесна повреда на съпругата си, като деянието е извършено в условията на домашно насилие, съобщиха от прокуратурта. В хода на образуваното производство е било установено, че пострадалата била подлагана на системен торомоз. При поредния побой на 27 февруари в семейното жилище обвиняемият К.П. е  счупил лявата и ръка. Жената успяла да избяга при свои роднини и да потърси помощ от полицията. К.П. е бил задържан, а на съпругата му е оказана медицинска помощ и лечение. Той е криминално проявен, но до момента не е осъждан. Престъплението, за което му е повдигнато обвинение, предвижда наказание „лишаване от свобода“  от 2 до 10 години. \r\n   По искане на Старозагорската районна прокуратура съдът определил постоянен арест за насилника К.П. \r\n ", "date": "2019.03.06", "title": "Насилник счупи ръката на жена си"}
{"url": "https://standartnews.com/sport/georgiev-otnovo-titulyar-za-nyu-york-reyndzhrs-386602.html", "text": "Роденият в Русе хокеен вратар Александър Георгиев направи пореден силен мач в НХЛ. Той излезе титуляр за Ню Йорк Рейнджърс и спаси 31 удара при загубата с 0:1 като гост на Далас. Поражението е пето поред за Рейнджърс, който  остава на предпоследното седмо място в Столичната дивизия с 65 точки. Единственият гол вкара Джон Клингберг във втората третина, а Далас е на 4-о място в Централната дивизия със 73 точки, след като спечели трети пореден мач.", "date": "2019.03.06", "title": "Георгиев отново титуляр за Ню Йорк Рейнджърс"}
{"url": "https://standartnews.com/sport/standart-pozna-stoev-e-noviya-trenor-na-ludogorets-386613.html", "text": "Както \"Стандарт\" написа на 15 февруари Стойчо Стоев поема Лудогорец. Специалистът разтрогна с втородивизионния Арда и се очаква от днес официално да стане треньор на шампионите. Досегашният старши треньор Антони Здравков остава в щаба на Стоев и ще бъде помощник. Днес спортният директор на орлите Георги Караманджуков е информирал Здравков за решението на клубното ръководство. Решението е взето с идеята да има приемственост в работата на екипа и по-лесна адаптация на Стоев.   Стоев е роден на 15 август 1962 г. Играл е за Локо (Сф) от 1980-а до 1989-а година., а след това за Пансерайкос (1989-1992). Има и 2 мача за националния тим. От 1994 г води юношеският тим на Локомотив, а през 1998 помага на Христо Бонев в мъжкия тим на Локо (Сф). През 2000 г е помощник треньор на юношеският национален тим на България. След това е водил отборите на Академик (Св), Хасково, Чавдар Етрополе, Спортист Своге, Миньор Пк и Монтана. От юли 2013-а до юли 2014-а е старши треньор на Лудогорец с който печели шампионската титла и купата на България, и достига до 1/8 финал в турнира Лига Европа. От 22 декември 2014-а до 2016-а е старши треньор на Левски. От август 2018-а е начело на Арда (Кърджали).", "date": "2019.03.06", "title": "\"Стандарт\" позна: Стоев е новият треньор на Лудогорец"}
{"url": "https://standartnews.com/sport/pfk-levski-veche-ima-nov-upravitelen-svet-386614.html", "text": "Смяната на собствеността в Левски вече е факт. Това стана по време на днешното общо събрание на акционерите, което се проведе в зала 6 на НДК. Досегашният собственик Спас Русев, който не присъства на събранието напусна управлението и беше избран нов Надзорен съвет. Така новият мажоритарен акционер е Георги Попов, който е близък сътрудник на Васил Божков и е известен като голям левскар. Освен него, в Надзорния съвет попадат още Александър Тумпаров и Михаил Тодоров. Новият Надзорен съвет беше избран с пълно мнозинство. Александър Тумпаров пък е един от съдружниците в \"Еврофутбол\". Осем години е бил управител на букмейкърската компания и има 30-годишен опит в развлекателната индустрия. Общото събрание беше открито от Ангел Станков, а първа точка в него беше приемането на доклада на Управителния съвет за състоянието на Дружеството за 2018 г. Той беше приет с мнозинство. Втората точка на събранието беше докладът на одитора за дейността на дружеството през 2018 г., който също беше приет с мнозинство. След това беше приет и годишният финансов отчет. Всички тези документи бяха предоставени на обществеността още на 5 март. Четвъртата точка в дневния ред беше изборът на одитор, като беше предложен \"Желязков ООД 2004\", който изготви и последния одит на Левски. По тази точка имаше възражения, но и тя беше приета от Общото събрание. Също така стана ясно, че между акционерите няма да бъде разпределена печалба за миналата година, тъй като такава няма натрупана. Годишният финансов отчет показа, че само за 2018 г. загубите са в размер на около 4 млн. лв.  При първото си изказване Георги Попов предложи да не се освобождават от отговорност досегашните членове на Надзорния и Управителния съвети на клуба, като тази точка беше приета с бурни аплодисменти от участниците в Общото събрание.  ", "date": "2019.03.06", "title": "ПФК Левски вече има нов управителен съвет"}
{"url": "https://standartnews.com/sport/dragomir-draganov-sviri-levski-ludogorets-386635.html", "text": "Драгомир Драганов ще е главен съдия на дербито на 25-ия кръг на Първа лига Левски – Лудогорец. Срещата е в неделя, 10 март, от 17:30 часа в София. 8 март, петък, 17:30 часа \r\nБотев (Враца) – Верея \r\nГлавен съдия: Станимир Тренчев \r\n9 март, събота, 15:00 часа \r\nЛокомотив (Пловдив) – Дунав \r\nГлавен съдия: Волен Чинков \r\n9 март, събота, 17:30 часа \r\nЕтър – ЦСКА-София \r\nГлавен съдия: Никола Попов \r\n10 март, неделя, 12:30 часа \r\nСептември – Славия \r\nГлавен съдия: Георги Кабаков \r\n10 март, неделя, 15:00 часа \r\nЧерно море – Ботев (Пловдив) \r\nГлавен съдия: Валентин Железов 11 март, понеделник, 17:30 часа \r\nБерое - Витоша \r\nГлавен съдия: Неделчо Гаджалов фото БГНЕС", "date": "2019.03.06", "title": "Драгомир Драганов свири Левски - Лудогорец"}
{"url": "https://standartnews.com/sport/blagoevgrad-e-domakin-na-mezhdunaroden-turnir-golden-pirin-cup-386621.html", "text": "Вторият Международен турнир „Golden Pirin Cup” ще се проведе на 9 и 10 март в зала „Скаптопара”  в Благоевград. Домакини на турнира са община Благоевград и КХГ „Пирин”. Участие  ще вземат 430 грации от 15 спортни клуба в страната. Ще видим грациите от отборите на клубовете по художествена гимнастика на „Левски“, „Левски-Илияна“, „Левски-плюс“ ,ЦСКА както и по-нови клубове като „Море“-Несебър, „Брилянт“-Пловдив, „Велбъжд“-Кюстендил, „Пирин-ЕМ“-Гоце Делчев, „Виктория „Перник, отборите на Дупница,“Теа-Денс“. Свои сложни съчетания пред публиката ще покажат и представителките на националния отбор на България Лъчезара Пекова и Леонор Божанова, както и на националния отбор на Македония Рейчъл Стоянова. Главен съдия на турнира ще бъде  Камелия Игнатова, световна и европейска шампионка от ансамбъла, съдия международна категория и представител на БОК.   Спонсори на спортното събитие са Метро, „Хиполенд”, „Евтерпа”, „Зайо Байо”, Издателство „Фют”, „Екоботълс” и др., които са предоставили специални награди за участничките в турнира.  ", "date": "2019.03.06", "title": "Благоевград е домакин на  международен турнир “Golden Pirin Cup”"}
{"url": "https://standartnews.com/sport/obshchina-sliven-nagradi-radoslava-mavrodieva-386642.html", "text": "Община Сливен награди гюлетласкачката Радослава Мавродиева за титлата ѝ от Европейското първенство по лека атлетика в зала в Глазгоу (Шотландия), съобщи БНР. Там тя постигна личен рекорд от 19,12 метра. Наградата от 5000 лева връчи лично кметът на града Стефан Радев. Той пожела на Радослава световна титла и коментира, че добрият пример е заразен и очаква повече деца в залите: \"Много се надявам това да е и допълнителен импулс повече деца от Сливен да се занимават със спорт\". Треньорът на Мавродиева Валентина Желязкова коментира, че постигнатият успех е благодарение на осигурената добра спортна база в града. Тя заяви, че по време на състезанието е имало голямо напрежение заради постоянно разместване в класирането: \"Вдигнахме много летвата. Набутахме се сред големите, така че ще ги е страх от нас\". Радослава Мавродиева сподели, че единственото, за което не е била подготвена, е голямото внимание след получаване на титлата: \"Аз не се смятам за успял човек, а за човек, който си сбъдна мечтата. Малко ми е натоварено това да съм европейска шампионка\".", "date": "2019.03.06", "title": "Община Сливен награди Радослава Мавродиева"}
{"url": "https://www.standartnews.com/sport/sportt-po-tv-za-6-mart-386584.html", "text": "22,00 Футбол, ШЛ: ПСЖ - Ман Юнайтед (пряко) 22,00 Футбол, ШЛ: Порто - Рома (пряко) 05,30 Хокей на лед, НХЛ: Вегас Голдън Найтс - Калгари Флeймс (пряко) 02,30 Футбол, Копа Либертадорес: Алианса Лима - Ривър Плейт (пряко) 19,30 Футбол: Купа на Франция: Витр - Нант (пряко) 02,30 Футбол, Копа Либертадорес: Хуниор - Палмейрас (пряко) 21,15 \"Спорт в обектива\" 09,00 Зимна универсиада: Биатлон, спринт, мъже (пряко) 14,55 и 20,55 Снукър: Шампионат на играчите в Престън, трети ден (пряко)", "date": "2019.03.06", "title": "Спортът по тв за 6 март"}
{"url": "https://standartnews.com/sport/pavel-kolev-rusev-ne-e-otpisval-nikakvi-dlgove-386657.html", "text": "Изпълнителният директор на Левски Павел Колев хвърли яснота върху най-коментираната тема от Общото събрание на клуба, а именно фактът, че бившите ръководители не бяха освободени от отговорност. Той разкри още, че досегашният бос Спас Русев не е отписал дългове за 15-16 млн. лв., както обяви наскоро в интервю за NOVA.  \"Какво предстои след неосвобождаването от отговорност? Това е първо един символичен акт на база информацията, която имаме дотук. Тя е ясен знак, че имаме доста процедури по събиране на информация, след това ще се прецени как ще се продължи по-нататък. Оттук-нататък трябва да се въорижте с търпение, за да видим какво ще се случи.\"  \"Ако не ме лъже паметта, говореше се за 15-16 млн. лв. отписване. Не знам как се отписва такава сума. Няма отписване на таква сума, ето казвам го, не е факт. Сега предстои процес на оздравяване и изплащане на задължения. Въпросите защо това не се е случило, не са към нас.\" \"Казах, че дълговете са над 30 млн. и стоя зад думите си. Има отписани задължения по давност и те са малко над 5 млн. В счетоводния баланс на дружеството за миналата година идват като проход. От тези 14 млн. лв. приходи, 5 млн. са чисто счетоводни приходи, но тези приходи не са реализирани от Левски. Има около 4-5 млн. лв., които са приходи от спонсори. Това са голямата част от приходите\", заяви Колев и говори за бюджета за заплати на играчите, който според думите му ще бъде намален, но това не би трябвало да се отрази на качеството.  \"Бюджетът на клуб като Левски с толкова много направления е доста относително понятие като цифри. Зависи от приходите, от целите, какво искаш да постигнеш. Нашият стратегически план е да постигаме добри резултати с първия отбор, но не на всяка цена. Това става с финансова дисциплина, а не с изсипване на едни пари, което може и да донесе успехи, но може и да не донесе.\"  \"Видяхме, че в Левски не се получи с изсипване на пари. Не казвам, че хората са имали лоши намерения. Ще се намали бюджетът за заплати и това е съвсем естествено. Той ще бъде намален, без да се смъква качеството на отбора, поне такъв ефект ще се търси.\" \"Бюджетът ще бъде намален, трансфери ще се правят само в краен случай - да са силни играчи и да бъдат продадени за повече пари след време - и ще се надяваме да се борим за първото място и да играем с успех в Европа\", заяви още изпълнителният директор и разкри, че в момента в отбора цари спокойствие, като засегна и темата за школата.  \"Играчите са спокойни от доста време, защото започнаха да си взимат заплатите навреме. От гледна точка на бюджета на школата, ще трябва да направим отделна среща и с Даниел Боримиров, сега няма да навлизам в детайли. Основната цел ще е играчите в 6-12 годишна възраст да бъдат развивани добре и да градят качествата си. \"Деца се записват да тренират в Левски масово, трябва да ги задържим. Имам добра комуникация с Даниел Боримиров и имаме единомислие за промените в школата, ако се окаже, че нямаме такова, ще мислим варианти\", заяви още Колев.   Според новия ръководител на клуба, Левски разполага с достатъчно добър рекламен потенциал, който трябва да се използва занапред. Той също така не планира съкращаване на персонала към момента, но ще има задълбочени анализи и в тази насока.  \"Какво произвежда Левски? Произвежда позитивна енергия за рекламодателите. Имаме огромен потенциал, просто не е използван достатъчно. Дали стойността на тези рекламни договори трябва да е по-голяма? Това е сложен въпрос. Аз лично смятам, че и Манчестър Сити не получава реални пари от реклами. Но ако има клуб с реално големи приходи, които да заслужи заради марката, това е Левски.\"  \"В момента не стои на дневен ред да имаме промени по средните етажи. Такива промени не се правят в течение на сезона. Ще направим нова организационна структура и ще седнем тогава да мислим дали всеки върши правилно работата си и дали пасва на профила на клуба. Не мога да се оплача от колегите, виждаме хора, заредени с оптимизъм и са с желание за работа. Стоя вечер до късно да работя и не съм сам\", завърши изпълнителният директор на Левски. ", "date": "2019.03.06", "title": "Павел Колев: Русев не е отписвал никакви дългове"}
{"url": "https://www.standartnews.com/sport/grisho-pochva-sreshchu-shchruf-ili-milman-386585.html", "text": "Най-добрият ни тенисист Григор Димитров ще стартира участието си в турнира от сериите Мастърс в Индиън Уелс, САЩ директно от втори кръг срещу победителя от мача между германеца Ян-Ленард Щруф и австралиеца Джон Милман. Теоретично българинът, който е поставен под номер 26 в основната схема, може да се изправи срещу третия в света Александър Зверев още в трети кръг, ако и двамата преодолеят своите първи съперници. Любопитното е, че съперник на Зверев във втори кръг може да се окаже брат му Миша, който играе в първи кръг срещу Мартин Клижан. Половината от схемата, в която попадна Григор Димитров, се оглавява от световния номер 1 Новак Джокович.  Димитров познава добре и двамата си евентуални съперници във втори кръг. Срещу Щруф той има победа и загуба, а срещу Милман е постигал вече две победи. Турнирът в Индиън Уелс е първи за Григор след Откритото първенство на Австралия, където отпадна в осминафиналите от американеца Франсис Тиафо. Димитров и Зверев са играли вече в Индиън Уелс през 2016 година, когато германският тенисист спечели с 6:4, 3:6, 7:5. През миналата година Димитров загуби още първия си мач в турнира срещу Фернандо Вердаско, който се оттегли сега в последния момент, и сега може да натрупа допълнителен актив от точки. В кариерата си българинът е достигал максимум до трети кръг в Калифорния. Турнирът в Индиън Уелс пропуска миналогодишният шампион Хуан Мартин дел Потро, който се отказа след смъртта на любимата си баба. ", "date": "2019.03.06", "title": "Гришо почва срещу Щруф или Милман"}
{"url": "https://standartnews.com/regionalni/podobrikha-usloviyata-v-zashchiteno-zhilishche-struma-blagoevgrad-386616.html", "text": "Приключи цялостният ремонт на партерния етаж на Защитено жилище за лица с умствена изостаналост ”Струма“ в Благоевград. Обновени са кухненското помещение, всекидневната, положена е нова подова настилка, стените и таваните са пребоядисани, обособен е и нов санитарен възел в сградата. Ремонтиран бе и кабинетът за работа на социалните служители. Това е поредната стъпка на екипа на кмета д-р Атанас Камбитов за създаване на по-добри условия в социалните заведения. От миналата зима Защитено жилище „Струма“ се отоплява на газ. Чрез новата система за отопление се загрява и водата за битови нужди, което позволява спестените финансови средства да бъдат използвани за други нужди. В бюджет 2019 са заложени средства за газифициране на Защитено жилище на ул. „Т. Александров“ , както и на ЦНСТ на ул. „Н. и К. Хайдукови“ и на още две социални услуги.", "date": "2019.03.06", "title": "Подобриха условията в защитено жилище „Струма”-Благоевград"}
{"url": "https://standartnews.com/regionalni/vrshchat-slavata-na-slivenskite-bani-s-11-mln-lv-386617.html", "text": "Близо 11 милиона лева се очаква да бъдат инвестирани в балнеосанаториум, който ще бъде изграден на територията на Сливенски минерални бани. Инвеститор е частна фирма, която вече има закупени имоти в района и иска да придобие още два допълнителни терена. Това оповести областният управител Чавдар Божурски в отговор на стартиралата в Сливен подписка под наслов „Да върнем славата на Сливенските минерални бани“, инициирана от граждански комитет. В  момента фирмата-инвееститор  била в процедура за получаване на инвеститорски клас „А“.    Българската агенция за инвестиции е изпратила официално писмо до областната управа, в което оценява проекта като значим за развитието не само на икономиката в региона, а и в страната. Предвиждало  бъдещият санаториум да обслужва 20 хиляди души годишно.  \r\n  В най-скоро време на всички 49 държавни имоти в района на Сливенските минерални бани, с обща площ  от 325 дка, щели да бъдат издадени актове за държавна собственост. Това според областния управител Божурски ще улесни разпореждането с тях , изграждането на инфраструктура и използването на лечебната минерална вода.  \r\n ", "date": "2019.03.06", "title": "Връщат славата на Сливенските бани с 11 млн. лв."}
{"url": "https://standartnews.com/regionalni/mediatori-ot-obshchina-blagoevgrad-s-besedi-za-rannite-brakove-386625.html", "text": "Беседи, свързани с отговорностите, произтичащи от ранните бракове провеждат  общинските медиатори в Благоевград. Кампанията стартира на 1 март, когато бе проведена и първата среща с представители на ромската общност. В приятна обстановка тийнейджърите споделяха  и аргументираха своите виждания за плюсовете и минусите на „традиционните“ ранни бракове. Беседите са насочени към младежи на възраст от 14 до 16 години. Предстоят подобни срещи с родители на тийнейджъри и с малолетни и непълнолетни майки.", "date": "2019.03.06", "title": "Медиатори от община Благоевград с беседи за ранните бракове"}
{"url": "https://standartnews.com/regionalni/zapochna-poetapno-izmivane-na-ulitsite-v-blagoevgrad-386627.html", "text": "По разпореждане на кмета на Благоевград д-р Атанас Камбитов започна поетапното измиване на улиците в града. Тази година за дейност „Чистота“ са заложени 360 000 лева, или три пъти повече спрямо 2018 година. Първоначално ще бъдат обхванати главните пътни артерии, с най-голямо запрашване. Сред тях са бул. „Св. св. Кирил и Методий“, „Васил Левски“, улиците „Александър Стамболийски“, районите около 8 ОУ и СУ „Иван Вазов“. С цел да бъдат избегнати неудобства за гражданите и да не се пречи на автомобилния трафик, измиването на улиците ще се извършва от 13.30 ч. до 16.00 ч. и от 18.30 до 22.00 часа. В зависимост от районите е възможно часовете да бъдат променяни. \r\nВ Община Благоевград има изготвен график за територията на целия град. \r\nМиенето на улиците е една от основните мерки, заложени в Програмата за намаляване на вредните емисии в атмосферния въздух на фини прахови частици и полициклични ароматни въглеводороди на територията на Община Благоевград.", "date": "2019.03.06", "title": "Започна поетапно измиване на улиците в Благоевград"}
{"url": "https://standartnews.com/regionalni/zapochna-proletnoto-pochistvane-v-obshchina-momchilgrad-386633.html", "text": "Голямото пролетно почистване в община Момчилград започна. 30 работника са ангажирани с разчистването на отпадъци, изхвърлени в града, селата и землищата им, съобщават от  общинска администрация. Работи се по график, според който до 10 часа се почистват улици градинки и зелени площи в Момчилград. След това работниците по чистотата се разпределят и изпращат на места, където има оформени нерегламентирани сметища. В сряда беше почистено дерето край село Чуково, както и участъка около пътя до населеното място. Предстои група работници да бъдат изпратени за уборка на разхвърляни найлони, пластмасови бутилки и други отпадъци в района на село Прогрес.", "date": "2019.03.06", "title": "Започна пролетното почистване в община Момчилград"}
{"url": "https://standartnews.com/regionalni/nagradikha-ognebortsi-ot-krdzhali-gasili-pozhar-v-uchilishchna-sgrada-386636.html", "text": "Главният секретар на МВР и директорът на ГДПБЗН наградиха огнеборци от Кърджали, гасили пожар в училищна сграда. Началникът на дежурна смяна в РСПБЗН-Кърджали младши експерт Севгин Халим и инспектор Ризван Кьоров от група „Оперативен център“ са наградени с „писмена похвала“ от главния секретар на МВР главен комисар Ивайло Иванов за съществен принос в изпълнението на конкретна професионална задача, проявена смелост, съобразителност и себеотрицание по време на възникнал пожар в сградата на ПГ „Васил Левски“ Кърджали на 11 януари  т. г. В мотивите за наградата се посочва още, че двамата служители са успели да евакуират ученици и преподаватели, а след това да се включат и в овладяването на произшествието. С „писмена похвала“ на директора на ГДПБЗН главен комисар Николай Николов е отличен и старши инспектор Васил Динков, началник на група „Пожарогасителна и спасителна дейност“ в РСПБЗН-Кърджали за същия случай.", "date": "2019.03.06", "title": "Наградиха огнеборци от Кърджали, гасили пожар в училищна сграда"}
{"url": "https://standartnews.com/regionalni/sreshchi-s-vidni-starozagortsi-proslavili-grada-na-lipite-386644.html", "text": "„Красивите лица на Стара Загора“ - така се наричат поредицата срещи с видни старозагорци, които ще стартират в края на март. Проявите са посветени на 140-годишнината от възстановяването на Стара Загора, а инициатори са община Стара Загора, Международнят младежки център в града и електронният сайт Долап.бг. \"Целта  да срещнем младите старозагорци с изтъкнати специалисти от различни сфери, достигнали високо ниво на реализация и в същото време, останали верни и предани на родния град и на общността\",  аргументират идеята инициаторите.  \r\nСрещите ще се провеждат веднъж месечно в залата на Международния младежки център. Първата е на 28 март с Първан Симеонов, изпълнителен директор на „Галъп интернешънъл“. Проф. Минко Балкански, Старозагорският митрополит Киприан, оперната прима Веселина Кацарова, доц.д-р Алексей Стоев, директор на Центъра за слънчево-космически изследвания, математикът Любомир Любенов, създателят на прабългарската школа за оцеляване „Бага-тур “д-р Райчо Гънчев, телевизионния журналист от БТВ  Антон Хекимян ще гостуват в поредицата \"Красивите лица на Стара Загора\" до края тази година", "date": "2019.03.06", "title": "Срещи с видни старозагорци,  прославили Града на липите"}
{"url": "https://www.standartnews.com/sport/drama-za-balkan-v-izrael-386586.html", "text": "Баскетболистите на Балкан (Ботевград) загубиха драматично като гост на лидера в израелското първенство Апоел Холон с 81:85 (19:12, 26:26, 16:15, 20:32) в първа среща от осминафиналите на европейския клубен турнир за Купата на ФИБА-Европа. Играе се на разменено гостуване, а втората среща е на 12 март в \"Арена Ботевград\". Балкан водеше до последната минута, като на моменти авансът му достигаше 12 точки. В реванша тимът от Ботевград ще се нуждае от победа с повече от четири точки в реванша, за да продължи на четвъртфиналите. Брендън Браун беше най-резултатен за Балкан със 17 точки, а по 11 реализираха Венци Петков (7асистенции) и Микейл Хопкинс (9 борби). Алекс Гаврилович завърши с \"дабъл-дабъл\" - 12 борби и 10 точки.", "date": "2019.03.06", "title": "Драма за Балкан в Израел"}
{"url": "https://www.standartnews.com/sport/pavel-kolev-rusev-ne-e-otpisval-nikakvi-dlgove-386657.html", "text": "Изпълнителният директор на Левски Павел Колев хвърли яснота върху най-коментираната тема от Общото събрание на клуба, а именно фактът, че бившите ръководители не бяха освободени от отговорност. Той разкри още, че досегашният бос Спас Русев не е отписал дългове за 15-16 млн. лв., както обяви наскоро в интервю за NOVA.  \"Какво предстои след неосвобождаването от отговорност? Това е първо един символичен акт на база информацията, която имаме дотук. Тя е ясен знак, че имаме доста процедури по събиране на информация, след това ще се прецени как ще се продължи по-нататък. Оттук-нататък трябва да се въорижте с търпение, за да видим какво ще се случи.\"  \"Ако не ме лъже паметта, говореше се за 15-16 млн. лв. отписване. Не знам как се отписва такава сума. Няма отписване на таква сума, ето казвам го, не е факт. Сега предстои процес на оздравяване и изплащане на задължения. Въпросите защо това не се е случило, не са към нас.\" \"Казах, че дълговете са над 30 млн. и стоя зад думите си. Има отписани задължения по давност и те са малко над 5 млн. В счетоводния баланс на дружеството за миналата година идват като проход. От тези 14 млн. лв. приходи, 5 млн. са чисто счетоводни приходи, но тези приходи не са реализирани от Левски. Има около 4-5 млн. лв., които са приходи от спонсори. Това са голямата част от приходите\", заяви Колев и говори за бюджета за заплати на играчите, който според думите му ще бъде намален, но това не би трябвало да се отрази на качеството.  \"Бюджетът на клуб като Левски с толкова много направления е доста относително понятие като цифри. Зависи от приходите, от целите, какво искаш да постигнеш. Нашият стратегически план е да постигаме добри резултати с първия отбор, но не на всяка цена. Това става с финансова дисциплина, а не с изсипване на едни пари, което може и да донесе успехи, но може и да не донесе.\"  \"Видяхме, че в Левски не се получи с изсипване на пари. Не казвам, че хората са имали лоши намерения. Ще се намали бюджетът за заплати и това е съвсем естествено. Той ще бъде намален, без да се смъква качеството на отбора, поне такъв ефект ще се търси.\" \"Бюджетът ще бъде намален, трансфери ще се правят само в краен случай - да са силни играчи и да бъдат продадени за повече пари след време - и ще се надяваме да се борим за първото място и да играем с успех в Европа\", заяви още изпълнителният директор и разкри, че в момента в отбора цари спокойствие, като засегна и темата за школата.  \"Играчите са спокойни от доста време, защото започнаха да си взимат заплатите навреме. От гледна точка на бюджета на школата, ще трябва да направим отделна среща и с Даниел Боримиров, сега няма да навлизам в детайли. Основната цел ще е играчите в 6-12 годишна възраст да бъдат развивани добре и да градят качествата си. \"Деца се записват да тренират в Левски масово, трябва да ги задържим. Имам добра комуникация с Даниел Боримиров и имаме единомислие за промените в школата, ако се окаже, че нямаме такова, ще мислим варианти\", заяви още Колев.   Според новия ръководител на клуба, Левски разполага с достатъчно добър рекламен потенциал, който трябва да се използва занапред. Той също така не планира съкращаване на персонала към момента, но ще има задълбочени анализи и в тази насока.  \"Какво произвежда Левски? Произвежда позитивна енергия за рекламодателите. Имаме огромен потенциал, просто не е използван достатъчно. Дали стойността на тези рекламни договори трябва да е по-голяма? Това е сложен въпрос. Аз лично смятам, че и Манчестър Сити не получава реални пари от реклами. Но ако има клуб с реално големи приходи, които да заслужи заради марката, това е Левски.\"  \"В момента не стои на дневен ред да имаме промени по средните етажи. Такива промени не се правят в течение на сезона. Ще направим нова организационна структура и ще седнем тогава да мислим дали всеки върши правилно работата си и дали пасва на профила на клуба. Не мога да се оплача от колегите, виждаме хора, заредени с оптимизъм и са с желание за работа. Стоя вечер до късно да работя и не съм сам\", завърши изпълнителният директор на Левски. ", "date": "2019.03.06", "title": "Павел Колев: Русев не е отписвал никакви дългове"}
{"url": "https://standartnews.com/regionalni/obshchina-kubrat-namalyava-avtobusite-po-pet-marshrutni-linii-386649.html", "text": "Маршрутните разписания на пет автобусни линии в община Кубрат ще бъдат променени. Ще се съкратят превозите между общинските центрове  Кубрат и Исперих, Кубрат-Завет и по линията  Кубрат–село Сушево. Намалелият брой пътници налага свиването на курсовете по тези маршрути, обясни заместник-кметът на Кубрат Орхан Мехмед. \r\nЗасегнатите от промените маршрутни линии няма да останат без обществен транспорт. По тези направления има преминаващи автобуси. Отменят се единствено курсовете, за които няма  пътници, твърдят от местната управа. \r\nОбластната комисия по трансопрт прие искането на кубратското кметство. Промените ще влязат в сила веднага щом областният управител на Разград издаде заповед за това, съобщават от канцеларията на губернатора.  ", "date": "2019.03.06", "title": "Община Кубрат намалява автобусите по пет маршрутни линии"}
{"url": "https://standartnews.com/biznes/zavod-na-folksvagen-v-srbiya-mozhe-i-v-blgariya-386643.html", "text": "Появилата се вчера информация, че германският автомобилен гигант „Фолксваген“ ще отваря свой завод в Сърбия, където ще произвежда два модела автомобили, за момента се оказва само спекулация, става ясно от репортажи в различни медии. Според „Дойче веле“ например, в германския концерн все още не са взели решение и е напълно възможно производствената мощност да бъде построена в България. Не така е в дописките на сръбски медии, където пише, че новият завод на „Фолксваген“ ще бъде в Сърбия. Това съобщи вестник \"Вечерне новости\". Въпреки че фирмата все още официално не е направила избора си за ново производство в Централна и Източна Европа, от изданието се позовават на свои източници, според които предприятието ще е в централната част на страната - Шумадия. Повече подробности не се посочват. Но България също е сред кандидатите за новия завод за 1,4 млрд. евро, като според източници на нашия в. \"Капитал\" оглежданите местоположения са теренът на бившия завод \"Кремиковци\" и индустриална зона \"Раковски\" (част от \"Тракия икономическа зона\"). Според сръбския \"Вечерни новости\" най-големият конкурент на страната е била именно България, но от германския концерн все пак са предпочели Сърбия. Сред другите кандидати са сочени и Македония, Румъния и Турция. \"Румъния и България са членки на Европейския съюз и се очакваше да са най-напред в борбата за новата инвестиция. Въпреки това доброто представяне на сръбската икономика и навлизането на почти всички важни производители на автомобилни компоненти, както и добрите отношения на държавното ръководство с германското правителство са наклонили везните в наша полза\", коментира „Вечерне новости“. В официален отговор на запитване от сръбския таблоид \"Блиц\" от Volkswagen заявиха, че все още не е взето решение за производството в Източна Европа и се разглеждат различни възможности. \"Не коментираме плановете си за отделни държави\", казва пред изданието Марк Лангендорф от комуникационния отдел на Volkswagen.", "date": "2019.03.06", "title": "Завод на Фолксваген в Сърбия? Може и в България"}
{"url": "https://standartnews.com/biznes/5-mln-litra-vino-iznasyame-za-rusiya-vsyaka-godina-386645.html", "text": "Годишно изнасяме над 5 млн. литра вино за Русия, съобщи пред репортери министърът на земеделието, храните и горите Румен Порожанов. На въпрос дали има повишаване на цените с оглед наближаващия Великден, Порожанов отговори, че се наблюдава леко увеличаване на продажните цени. „Тези дни ще поискам среща чрез турския министър с тяхното държавно предприятие по този въпрос. Турция се интересува от малко по-тежки животни – към 30 кг., така че можем да оферираме и ние“, заяви той. Порожанов посочи, че пазарът на Саудитска Арабия е безкраен, но България няма толкова животни, отколкото той има нужда. „Те искат три породи агнета и в момента има искане за 10 000 живи животни, така че ние работим по този въпрос. Говорихме и за фуражен завод, който свихме до завод за фибри – това е добавка към хранителния компонент на животните. От Саудитска Арабия проявяват интерес към 1 млн. тона люцерна, което означава, че ние трябва да имаме люцерна от 1,5 млн. дка. Имат интерес и към 1 млн. живи агнета – техният пазар е за 6 млн., но ние нямаме този капацитет“, коментира той. Във връзка с бизнес отношенията на България с Египет, земеделският министър заяви, че предстои посещение на българския президент там. „Те организират нещо като бизнес форум и ще подпомогнем посещението от гледна точка на идентифициране на бизнес обекти“, заяви той.", "date": "2019.03.06", "title": "5 млн. литра вино изнасяме за Русия всяка година"}
{"url": "https://standartnews.com/svyat/es-otmenya-lyatnoto-chasovo-vreme-386596.html", "text": "ЕС отменя лятното часово време В понеделник на заседание на Комитета по транспорт е била одобрена отмяната за преминаване към лятно часово време. 23 депутати са гласували „за“, а 11 са били „против“. Сега в най-скоро време за новите промени трябва да гласува и Европарламентът. Срещата на държавите от съюза и на министрите на транспорта по този повод е планирана за началото на лятото. Окончателно решение не е прието, тъй като за целта трябва да гласуват и страните членки на ЕС. Депутатът от Социалдемократическата партия на Германия Измаил Ергут е казал, че в тази ситуация е необходима не само определена стратегия, но и хармонизиран подход. И наистина е така, тъй като на транспортния сектор и на вътрешния пазар ще е необходимо по-дълго време, за да привикнат към промените. По-рано комисията на Европейския съюз предложи отмяната на лятното часово време да се случи още от тази година, като всяка страна трябва самостоятелно да реши на какво време да остане. А засега стрелките на часовника ще продължават да се сменят в последната неделя на март и октомври.", "date": "2019.03.06", "title": "ЕС отменя лятното часово време"}
{"url": "https://standartnews.com/biznes/angelkova-otkri-blgarskiya-shchand-na-itb-berlin-2019-386651.html", "text": "Министърът на туризма Николина Ангелкова откри националния щанд на България на Международното туристическо изложение ITB–Берлин 2019. Присъствието ни на най-голямото туристическо изложение в света е от голямо значение за представянето на България като целогодишна дестинация, коментира министърът. Тя изтъкна значението на германския пазар сред генериращите за входящ туризъм у нас и подчерта активния диалог на министерството с водещи туроператори и инвеститори във Федералната република. Борсата е предназначена както за професионалисти, така и за широка публика и се организира от 1966 г. България е сред най-дългогодишните участници в нея, посочи още министър Ангелкова. Страната ни се представя в изложението по Програмата за национална туристическа реклама за настоящата година. Тазгодишното издание ще продължи до 10 март. България участва в авторитетната берлинска борса с национален щанд от 413 кв. м, като броят на участниците освен Министерството на туризма надхвърля 40. В най-престижното събитие за туристическата индустрия ще се представят общо над 10 000 съизложители, 110 000 професионалисти от над 180 страни и се очакват около 160 000 посетители и публика. Изложението е водеща B2B платформа за всички туристически изложения в международен план. На откриването на щанда присъства и посланикът на България в Германия Елена Шекерлетова.", "date": "2019.03.06", "title": "Ангелкова откри българския щанд на ITB-Берлин 2019"}
{"url": "https://standartnews.com/biznes/prezidentt-shche-pomaga-na-visokite-tekhnologii-386628.html", "text": "Насърчаването на дейността на новостартиращите компании в сферата на високите технологии е инвестиция в бъдещето на българската икономика. Това е заявил президентът Румен Радев на среща с Българската стартъп асоциация (BESCO), цитиран от прессекретариата на държавния глава. В срещата са участвали и представители на компании в сферата на информационните и комуникационните технологии, киберсигурността, биотехнологиите, космическите технологии. Информационните и комуникационните технологии са не само част от икономиката с висока добавена стойност, но и подпомагат създаването на качествено нов модел за обществено развитие, е подчертал Румен Радев. По думите му засилването на връзките между институциите, бизнеса, сектора на образованието и новостартиращите български високотехнологични компании, създава перспективи преди всичко за младите българи да останат и търсят своята професионална реализация у нас. \"Има много държави, които не разполагат със значителни природни ресурси, но разчитат на качествено образование и развитие на човешкия фактор и са сред най-развитите днес общества\", е посочил президентът. Румен Радев е добавил, че президентската институция ще засили диалога си с новостартиращите компании в областта на високите технологии, а техни представители ще бъдат включвани във водените от него делегации в чужбина.  От Българската стартъп асоциация са запознали държавния глава с резултатите от дейността на своите компании, някои от които вече имат осъществени успешни проекти в България или чужбина в областта на киберсигурността, образованието и космическите технологии. На срещата са били обсъдени и теми, свързани с подобряване на диалога на малките фирми с институциите, както и за приобщаване на техните вече доказани разработки и в сферата на сигурността и отбраната в България.", "date": "2019.03.06", "title": "Президентът ще помага на високите технологии"}
{"url": "https://standartnews.com/svyat/otpadat-visokite-taksi-ako-plashchame-s-karta-v-evropa-386593.html", "text": "Отпадане на по-високите банкови такси, ако плащаме с карта в Европа. Промените идват след приети нови европравила, според които страните извън Еврозоната, каквато е България, няма да плащат повече, ако пазаруват с ПОС терминал. Промените ще се обсъдят на форум в Дома на Европа, на който са поканени институции, организации за защита на потребителите, банки и граждани.", "date": "2019.03.06", "title": "Отпадат високите такси за карти в Европа"}
{"url": "https://standartnews.com/svyat/zrelishchna-lavina-v-iztochna-turtsiya-386592.html", "text": "Зрелищна лавина в източното турско градче Елешкърт. Огромно количество сняг се изсипа от покрива на месарница. За щастие не се съобщава за пострадали. През последните месеци в тази част на Турция паднаха големи количества сняг.", "date": "2019.03.06", "title": "Зрелищна лавина в Източна Турция"}
{"url": "https://standartnews.com/svyat/yalovi-pregovori-mezhdu-barnie-i-london-za-brekzit-386599.html", "text": "Срещата в Брюксел между главния преговарящ за ЕС Мишел Барние и британския преговорен екип за Брекзит завърши снощи без резултат и ще продължи днес, съобщи Ройтерс, като се позовава на източници от двете страни. Представител на ЕС заяви, че преговорите не са протекли добре. Никоя от страните не направи изявления след срещата, продължила повече от три часа. От британска страна участваха главният преговарящ за Брекзит Стивън Баркли и главният прокурор Джефри Кокс, който е юридически съветник на кралството. Преговорите са стигнали до \"критичен етап\", заяви говорител на британския премиер Тереза Мей преди срещата, предаде Франс прес. Вчера председателят на Европейския съвет Доналд Туск заяви днес, че външни влияния са отговорни за решението на Великобритания да напусне ЕС. Той направи този коментар по повод предложенията на президента на Франция Еманюел Макрон за промени в ЕС и за укрепването на Общността. Изцяло подкрепям начина на мислене на президента Макрон, посочи Туск. Нашата най-голяма свобода е демокрацията - свободата да избираме кой ни ръководи, докато външни сили опитват да повлияят на нашите решения във всички избори, цитира той изложението на френския президент. Има външни сили против ЕС, които се стараят - открито или тайно - да влияят на европейския демократичен избор и така стана с Брекзит и други европейски кампании, поясни Туск. Той предупреди, че това може да се случи отново на изборите за евродепутати през май. Затова призовавам всички, които ги е грижа за ЕС, да работят в тясно сътрудничество до изборите и след това. Не позволявайте политически партии, финансирани от външни и враждебни сили, да решават основните задачи пред ЕС и да определят ръководителите на общностните институции. Не можем да чакаме възраждането на Европа, то трябва да започне сега, добави Туск. ", "date": "2019.03.06", "title": "Ялови преговори между Барние и Лондон за Брекзит"}
{"url": "https://standartnews.com/svyat/prodigy-otmenyat-kontsertite-si-zaradi-smrtta-na-kiyt-flint-386612.html", "text": "Британската група  Prodigy отменя всичките си насрочени концерти след смъртта на вокалиста Кийт Флинт. Това съобщават от групата, цитирани от БТА. Бандата трябваше да има участие на 3 май в американския град Джаксонвил в рамките на местен фестивал. Тя трябваше да е хедлайнер и на фестивала \"Парк лайв\" в Москва през юли. Припомняме, че тялото на Флинт беше открито в понеделник в дома му в графство Есекс в югоизточната част на Англия. Музикантът беше на 49 години. Първата му песен  с групата беше \"Firestarter\" от 1996 година. След излизането на сингъла той се задържа три седмици в челната позиция на британската класация. Бандата е издала седем студийни албума, последният от които бе \"No Tourists\" през 2018 година. ", "date": "2019.03.06", "title": "Prodigy отменят концертите си заради смъртта на Кийт Флинт"}
{"url": "https://standartnews.com/svyat/maduro-se-zakani-da-razgromi-tova-ludo-maltsinstvo-386607.html", "text": "Венецуелският президент Николас Мадуро заяви днес, че ще разгроми опозицията, която нарече \"лудо малцинство\", решено да дестабилизира страната, съобщи Ройтерс, цитирана от БТА. Това е първото публично изявление на Мадуро след като опозиционният лидер Хуан Гуаидо му отправи предизвикателство. Гуаидо - 35-годишният председател на Националната асамблея (Народното събрание), където опозицията има мнозинство, който се самопровъзгласи за временен президент и бе признат за такъв от петдесетина държави, се завърна във Венецуела в понеделник с риск да бъде арестуван, след десетдневна обиколка в пет латиноамерикански страни въпреки забраната на властите да напуска страната. На церемония по случай шестата годишнина от смъртта на бившия венецуелски президент Уго Чавес, Мадуро призова привържениците си да участват в \"антиимпериалистически демонстрации\" в събота, 9 март, които ще съвпаднат с митинг на опозицията, обявен по-рано от Гуаидо. На 9 март 2014 г. тогавашният президент на САЩ Барак Обама подписа указ, в който Венецуела беше обявена за \"изключителна заплаха за националната сигурност на САЩ\", припомня ТАСС. През април 2015 г. Мадуро обяви 9 март за \"Ден на боливарския антиимпериализъм\". Хуан Гуаидо вчера обяви, че ще организира стачка в държавния сектор на страната срещу президента Николас Мадуро, съобщи ДПА. \"Държавните служители, работниците, синдикатите няма да продължат да работят с /.../ режим, който ги хвърля в затвора и ги преследва\", заяви Гуаидо на среща с ръководители на профсъюзи на държавни служители в столицата Каракас. Гуаидо увери, че ще отмени уволненията по политически причини и обеща \"амнистия\" на служителите в държавния сектор, които се обърнат срещу Мадуро. Подобно предложение Гуаидо направи и на военните, припомня агенцията. Стотици войници и офицери дезертираха и преминаха в съседна Колумбия. Опозиционният лидер призова държавните служители да се готвят за стачка, макар че не посочи конкретна дата, и заяви, че незабавен приоритет сега е да се прокара закон, гарантиращ правата на държавните служители. Гуаидо уточни, че днес ще свика заседание на парламента за изработването на закона. Съединените щати разглеждат възможността да наложат нови санкции срещу Венецуела, за да засилят натиска върху правителството на президента Николас Мадуро да се оттегли от властта, заяви вчера съветникът на Белия дом по въпросите на националната сигурност Джон Болтън, цитиран от Ройтерс и ТАСС. , заяви Болтън по телевизия \"Фокс бизнес\". По-рано вчера специалния пратеник на САЩ във Венецуела Елиът Ейбрамс заяви, че трудно може да се види някаква роля за Мадуро в изграждането на \"демократична Венецуела\". \"Ако той искаше да построи демократична Венецуела, имаше възможността да го направи, но не го направи\", заяви Ейбрамс пред журналисти във Вашингтон. \"Изключително трудно е да си представим как той би могъл да изиграе позитивна роля в демократични избори\", каза пратеникът на Вашингтон, добавяйки, че венецуелците в крайна сметка трябва да решат бъдещата роля на Мадуро.", "date": "2019.03.06", "title": "Мадуро се закани да разгроми това \"лудо малцинство\""}
{"url": "https://standartnews.com/svyat/spetschengeta-razstrelyakha-bremenna-zhena-na-dzhikhadist-386623.html", "text": "Екшънът се разигра в затвора край Конд сюр Сарт в Нормандия. 34-годишната жена била на свиждане на 27-годишния си мъж и признат за джихадист.  Френският министър на правосъдието Никол Белубе категорично окачестви нападението като терористична атака. Оказа се, че по време на нападението осъденият мъж е крещял \"Аллах Акбар\".  Той е Микаел Шиоло и изтърпява 30-годишна присъда, след като през 2014 г. уби 89-годишен мъж, оцелял от Холокоста. Междувременно се радикализирал в затвора и дори е осъден на още една година затвор заради това, че пропагандирал тероризъм и \"оправдавал\" нападението в зала \"Батаклан\" в Париж през 2015-а, при което бяха убити 90 души. Като мотив за съвмеството му нападение с жена му, пък изтъкнал \"отмъщение\" за убития терорист след атентата в Страсбург в края на миналата година.", "date": "2019.03.06", "title": "Спецченгета разстреляха бременна жена на джихадист"}
{"url": "https://standartnews.com/svyat/khvrlikha-v-zatvora-dshcheryata-na-bivshiya-lider-na-uzbekistan-386620.html", "text": "Дъщерята на покойния узбекски лидер Ислам Каримов бе изпратена в затвора за предполагаемо нарушаване на условията на домашния ѝ арест, съобщи днес прокуратурата в централноазиатската страна, предаде АФП.  \r\nГулнара Каримова (46 г.) - някога висш дипломат, певица, дизайнерка, която бе сочена за наследник на баща си, бе осъдена през 2017 г. на 10 години зад решетките по обвинения в измами и пране на пари.  \r\nТогава обвинението заяви, че тя е член на организирана престъпна група, която контролирала активи за над 1,3 милиарда долара в 12 държави.  \r\nМиналата година присъдата ѝ бе смекчена на 5 г. домашен арест.  \r\nУзбекската Главна прокуратура съобщи днес, че Каримова е живеела в апартамент в Ташкент с дъщеря си Иман, но \"неколкократно е нарушавала наложени от съда условия\".  \r\nВъпреки предупрежденията тя използва множество средства на комуникация, включително интернет, напускала е дома си пред ноември и е отказала да компенсира държавата за нанесени щети, отбелязва БНР.  \r\nВъв вторник съд постановил, че останалата част от присъдата ѝ ще бъде излежана в затвора. Швейцарският ѝ адвокат съобщи в Туитър, че тя е била задържана от полицаи в апартамента ѝ и отведена на неизвестно място.", "date": "2019.03.06", "title": "Хвърлиха в затвора дъщерята на узбекистански лидер"}
{"url": "https://standartnews.com/svyat/avtorskata-statiya-na-makron-edin-neobichaen-khod-386624.html", "text": "Като се обърна пряко към \"гражданите на Европа\", през главите на техните лидери и представители, френският президент Еманюел Макрон поиска с този необичаен ход да се представи като радетел за проевропейския лагер, подчертават анализатори и политически лидери. Статията на ръководителя на френската държава, озаглавена \"За европейско възраждане\" и публикувана едновременно в 28-те страни от ЕС, започва с тези думи: \"Позволявам си да се обърна пряко към вас, защото се налага\". \"Не виждам такъв прецедент в историята на Европейския съюз\", уверява пред АФП Кристиан Льокен, преподавател в парижкия университет \"Сианс По\", специалист по европейските въпроси. \"Декларацията на Шуман от 9 май 1950 г. беше към правителствата на европейските държави. Тя също започва с: граждани на Европа\". \"Това означава: има европейско политическо пространство, в това политическо пространство на изборите за Европейски парламент ще има сблъсък между два лагера: този на желаещите повече Европа и този на онези, които ненавиждат Европа. Макрон казва: Имам амбицията да водя лагера на тези, които желаят повече Европа\", добавя той. \"Има една много класическа линия, това е френският универсализъм: Франция говори на света\", добавя той. \"Президентът Макрон има определена аура сред всички тези, които днес са разтревожени за бъдещето на Европа. И това може да привлече вниманието на мнозина. Но отвъд това, дали средният чешки или португалски гражданин наистина ще обърне внимание? Не зная\", заключава Кристиан Льокен. В изказване вчера в Националното събрание, министърът по европейските въпроси Натали Лоазо потвърди, че ходът на Макрон да се обърне към всички европейски граждани от 28-те страни от ЕС, е \"без прецедент\". Той направи това, \"защото живеем в безпрецедентен момент\", добави тя. \"Обединеното кралство ще напусне ЕС, навсякъде националистите се надигат, това е ясен резултат от недостатъчност на ЕС, която президентът на Републиката изтъква. Някои изглежда се примиряват с това, но ние - не\". Вчера в Европа първите положителни реакции от проевропейския лагер не закъсняха. \"Това е тласъкът, който всички проевропейци очакваха\", написа в Туитър Франциска Брантнер, депутатка в Бундестага, член на германската партия на Зелените. \"Това е последната възможност за (германската канцлерка Ангела Меркел) да покаже, че е готова да поеме риска за европейско сближаване\". За германския вицеканцлер и министър на финансите Олаф Шолц, \"Еманюел Макрон изпрати решителен сигнал за сближаване в Европа. Мисля, че има право: не скептицизмът, а доверието трябва да ръководи нашите действия\". Председателят на Европейската комисия Жан-Клод Юнкер очаквано приветства, чрез своя говорител, \"значимия принос към европейския дебат\" на президента Макрон, \"както и твърдия му ангажимент за разпознаване и отговор на европейските предизвикателства\". За Мартин Шулц, бивш председател на Германската социалдемократическа партия, и бивш кандидат за германски канцлер през 2017 г., \"Европа е на кръстопът в съществуването си и всеки, който иска Европа да оцелее и да остане силна в дългосрочен план, трябва да действа сега\". \"Макрон рискува много. Ако се провали в смелата си европейска политика, може и цяла Европа да се провали\", добавя той. \"Нека най-после го подкрепим. Да бъдем заедно с него двигател за Европа на висотата на неговите изисквания\". Но веднага се надигнаха гласове, особено от другата страна на Ламанша, за да критикуват статията на френския държавен глава, според когото Брекзит е \"символът на опасността, заплашваща Европа\". За подкрепящото Брекзит движение \"ЛийвИЮ\" (LeaveEU), статията на френския президент е \"призив към европейците да отхвърлят националните държави\", като въведат \"обща гранична полиция\" и \"обща политика за предоставяне на убежище\". \"Може би трябва да се вгледа в собствения си народ, преди да дава урок на Великобритания\", добавят от LeaveEU, като имат предвид движението на \"жълтите жилетки\". А според всекидневника \"Сън\" Еманюел Макрон се е \"опитал да накара хората да забравят проблемите във Франция с антибрекзитско излияние\".", "date": "2019.03.06", "title": "Авторската статия на Макрон - един необичаен ход"}
