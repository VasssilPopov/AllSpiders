{"url": "https://standartnews.com/biznes/300-po-skpa-grazhdanska-za-khuligani-zad-volana-395442.html", "text": "300% по-скъпа застраховка „Гражданска отговорност” ще плащат хулиганите на пътя. Това е едно от предложенията на експертния екип от Държавната агенция за безопасност по пътищата, който разработва новия вариант на системата „Бонус-малус”. Въвеждането й претърпя крах миналата година, защото предложението бе застраховката да върви с колата, а не с шофьора, което предизвика огромно обществено недоволство. След него Комисията за финансов надзор оттегли предложенията си за промени в застраховка „Гражданска отговорност”. Изрядните шофьори да плащат по-малко, а тези с нарушения – повече, е новата отправна точка на промените, които ще предложи Държавната агенция за безопасност по пътищата.  Така системата „Бонус-малус” ще обвързва шофьора със застраховката, а не колата. Така хем невнимателните зад волана ще плащат повече, хем продажбата на автомобила няма да се затруднява. Колата е инструмент, не тя прави катастрофите, категорична е председателката на Агенцията Малина Крумова. Затова екипът й предвижда в застрахователната полица да фигурират имената на шофьорите, които имат право да управляват дадена кола, като цената на застраховката да се определя от тяхната изрядност на пътя и да зависи от шофьора в списъка с най-много нарушения. Дребните нарушения няма да засягат и определят цената на „Гражданска отговорност”. Или ще влизат само щети, предявени по застраховката, или нарушения като  превишена скорост с 50 км/ч. Третият вариант е двете комбинирано. За да има баланс в системата, предложението цели да облекчи „добрите” шофьори с до 25% и да санкционира „лошите” с до 300%. Тъй като системата не е въведена, е трудно е да се прецени колко трябва да плащат шофьорите в малус процентите, за да се изчисли правилно колко да плащат тези в бонус процентите. В момента статистиката за щетите преценя, че за 1% бонус трябва да има 48% малус, за да има съответен баланс. Пред бТВ инж. Емил Панчев от Съюза на българските автомобилисти обясни, че новите предложения са разумни. Според него за хората ще е по-лесно, ако застраховките гледат щетите, а не нарушенията, които имат значение за безопасността на движението. Застрахователният бранш очаква системата „Бонус-малус” с нетърпение, защото смятат, че скъпата застраховка ще има възпитателен ефект. Отделно искат да отпадне възрастта при определянето ѝ, тъй като в момента младите шофьори плащат повече. Цвета Янчева от Института по пътна безопасност съобщи, че много млади шофьори регистрират автомобилите си на възрастни хора, именно заради високите цени на полиците.", "date": "2019.06.22", "title": "300% по-скъпа \"Гражданска\" за хулигани зад волана"}
{"url": "https://standartnews.com/svyat/53-po-rikhter-raztrsi-kitayskata-provintsiya-schuan-395455.html", "text": "Трус от 5,3 по Рихтер разтърси югозападната китайска провинция Съчуан, съобщава АФП. Трусът е бил на дълбочина от 10 километра и се случва по-малко от седмица, след като по-мощно земетресение в същия район взе 13 жертви и рани десетки други. \r\nКъм момента не се съобщава за жертви или пострадали. Трусът е ударил на около 18 километра източно от град Ксинджанг и на 43 километра югоизточно от град Ибин, който е с население от 250 000 души. \r\nВ понеделник мощен трус в същия регион принуди около 8000 души да се евакуират, след като бяха разрушени десетки къщи. Бяха нанесени и тежки поражения по инфраструктурата в региона. \r\nЗеметресенията са често явление в Съчуан. През 2008 година трус с магнитуд от 7,9 по Рихтер взе 87 000 жертви, и остави провинцията в руини. \r\n ", "date": "2019.06.22", "title": "5,3 по Рихтер разтърси китайската провинция Съчуан"}
{"url": "https://standartnews.com/regionalni/kitayskiyat-poslanik-na-praznika-na-chereshata-395434.html", "text": "Посланикът на Китай у нас Негово превъзходителство г-н Дун Сяодзюн бе един от специалните гости на традиционния празник на черешата, който днес  се провежда в Кюстендил. Десетки са щандовете на селата, които са богато украсени с черешов плод. Пред общината са разположени още сергии на детски градини и на Института по земеделие в Кюстендил, черешови мозайки красят пространството, както и инсталация от полюшвани от вятъра кошници със закичени на тях череши. Сред официалните гости бяха още Негово преосвещенство Белоградчишки епископ Поликарп, Адрианополски епископ Евлогий – игумен на Рилската света обител, д-р Лозана Василева, зам.-министър на земеделието, храните и горите. Празникът на черешата е един от двата най-прекрасни празници в Кюстендил, наред с този на плодородието, честван през есента.  ", "date": "2019.06.22", "title": "Китайският посланик на Празника на черешата"}
{"url": "https://standartnews.com/kultura/petya-buyuklieva-stava-na-60-s-kontsert-za-kalinitsa-395417.html", "text": "Петя Буюклиева ще отпразнува 60-я си рожден ден с музикален поздрав в родния Асеновград на празника на Калиниците 24-и юни. Звездата от Капките ще подари емблематични песни на съгражданите си. Всяка година на Еньовден в родопския град се организира единствения по рода си в България празник, част от който ще е и асеновградчанката Петя Буюклиева. Денят ще започне с традиционното литийно шествие с малките „булки”, което ще завърши в градския парк с празнична програма за калиничките с участието на детски вокални групи и връчване на подаръци и грамоти. След това ще се проведе конкурсът Мини Мис и Мини Мистър Асеновград за деца от 4 до 14 годишна възраст. Празненствата ще продължат с модерни и фолклорни танци, популярни изпълнители. Вечерта ще завърши с избора на Мис Асеновград, част от националната надпревара Мис България. Дванадесет красавици с трепет очакват коя ще се окичи с короната. В журито ще са последната Мис България Теодора Мудева, тв водещата Нина Хамилтън, Мисис България Станислава Андреева, Мисис Баба и известна като родната Шехерезада Стефи Стаменова, треньорът на волейболния тим Локо Пловдив и бивш национал Петър Узунов и др. Водеща на красивия конкурс ще е Боряна Баташова.", "date": "2019.06.22", "title": "Петя Буюклиева става на 60 с концерт за Калиница"}
{"url": "https://standartnews.com/kultura/dadokha-frenskiya-pocheten-legion-na-eltn-dzhon-395420.html", "text": "Британският певец и композитор Елтън Джон стана кавалер на Ордена на Почетния легион, който лично му връчи президентът на Франция Еманюел Макрон, предадоха световните агенции. Церемонията се състоя на прием в Елисейския дворец по случай Деня на музиката, който се празнува във Франция. \"Франция изрази своята признателност за заслугите на сър Елтън Джон, който току що сатана кавалер на ордена на Почетния легион\", заяви френският държавен глава пред насъбралото се множество на входа на Елисейския дворец. Макрон поясни, че награждаването на музиканта е свързано със забележителното творчество на музиканта, както и с неговата дейност в борбата срещу СПИН. Президентът отбеляза, че фондацията на Елтън Джон от нейното основаване през 1992 година е събрала над 450 милиона евро за тази цел. Макрон припомни, че Франция преди 15 години заедно с други държави основа международна фондация за борба със СПИН, туберкулозата и маларията, оказала подкрепа на 27 милиона души по света. Церемонията по награждаването на сър Елтън премина без присъствието на журналисти. Носителят на високо отличие излезе с ордена на сакото пред очакващата го в двора публика. \"Получаването на тази награда в Деня на музиката е особено събитие за мен\", заяви Елтън Джон. Той благодари на президента на Франция за оказаната му чест и напомни колко е важно борбата срещу СПИН да продължи.", "date": "2019.06.22", "title": "Дадоха френския Почетен легион на Елтън Джон"}
{"url": "https://standartnews.com/svyat/grtsiya-iztrpna-nov-ognen-koshmar-395436.html", "text": "  Гърция изтръпна. Споменът за миналогодишния огнен ад, който отне живота на повече от 80 души, се завърна, след като адската  предизвикаха първите летни пожари. Основните огнища са до Атина и на Халкидики. Няма опасност за местните жители и туристите, успокоиха властите Шест пожарни коли и над 20 огнеборци се опитват да овладеят огъня до град Маратон в близост до Атина. Горят горски масиви далеч от населени места. В района обаче духа силен вятър, който отново разпалва огнища и прави трудно потушаването на пламъците. Въпреки това пожарникарите на място увериха, че няма опасност за хората. Няколко часа продължи битката с огнената стихия на малкия остров Лагониси на Халкидики. Превантивно бяха евакуирани жителите на 10 къщи. На място гасят над 30 огнеборци и 11 пожарни коли. Поради силиня вятър обаче в гасенето на пламъците не могат да се включат хеликоптери. На мястото няма туристи под заплаха, съобщават от Противопожарна защита. Огънят е частично овладян. Над 80 души загинаха в миналогодишните пожари около гръцката столица. Сред тях имаше и деца. Телата на 26 души бяха открити в село Мати. Над 700 души бяха евакуирани от бреговете, повече от 300 къщи изпепелени до основи.  ", "date": "2019.06.22", "title": "Гърция изтръпна – нов огнен кошмар"}
{"url": "https://standartnews.com/svyat/putin-zabrani-poletite-do-gruziya-395435.html", "text": "Владимир Путин временно забрани пътническите полети от Русия за Грузия, считано от 8 юли. Това показва официален декрет, публикуван на уебсайта на Кремъл. Решението е руският отговор на грузинската президентка Саломе Зурабишвили, която преди ден на рече Русия „враг и окупатор”.  Думите и дойдоха след сблъсъци и стотици ранени по време на анти-руски протести в Тбилиси. Протестите бяха предизвикани реч на руски депутат на родния му език в грузинския парламент и то от стола на председателя му. Грузинският президент Саломе Зурабишвили обвини Русия за напрежението, докато Москва нарече случилото се \"антируска провокация\". Демонстрациите продължиха и днес, като най-малко 15 000 души се събраха пред сградата на парламента. Исканията са за предсрочни парламентарни избори и оттегляне от властта на партията \"Грузинска мечта\" на милиардера Бидзина Иванишвили, обвиняван за връзки с Кремъл.  ", "date": "2019.06.22", "title": "Путин забрани полетите до Грузия"}
{"url": "https://standartnews.com/svyat/3-kg-plastmasa-v-mrtv-kashalot-395443.html", "text": "Изследване на китове и делфини, намерени мъртви по бреговете на Гърция за период от 20 години, показа тревожно високи равнища на пластмасови отпадъци – предимно найлонови торбички, в стомасите на животните, които могат да ги обрекат на бавна и мъчителна смърт, съобщава Асошиейтед прес, цитирана от БНР. При най-тежкия случай – 5-метров кашалот, намерен на брега на егейския остров Миконос, е погълнал 135 пластмасови предмета с общо тегло над 3 кг. Отпадъците блокирали стомаха и той се разширил прекомерно, докато самото животно е слабеело и е умряло от глад, разказва един от изследователите. При шест от десет кашалота е открито поглъщане на пластмасови отпадъци, сочи проучването. През март край бреговете на Сардиния бе намерен бременен кит с 22 кг пластмаса в стомаха си, припомня агенцията. Миналата година огромен кашалот пък бе изхвърлен от морето на плаж в Испания. От корема му изпаднаха 64 кг. пластмаса.", "date": "2019.06.22", "title": "3 кг. пластмаса в мъртъв кашалот"}
{"url": "https://www.standartnews.com/sport/voleybolistite-vzekha-samo-geym-na-braziliya-395399.html", "text": "Националите по волейбол започнаха неуспешно участието си в Лигата на нациите в Бразилия. Те допуснаха трета поредна и общо 7-а загуба в турнира. Момчетата на Силвано Пранди се бореха много, но взе само гейм на олимпийския шампион Бразилия и отстъпи с  1:3 /20:25, 25:21, 19:25, 14:25/ в първия си мач от турнира в Група 16 от 4-ия уикенд в Лигата, игран тази нощ в пълната зала \"Аецин Токантинс\" в Куяба. Така българските \"лъвове\" остават на 12-о място във временното общо класиране с 3 победи, 7 загуби и 8 точки. Бразилия пък е на втора позиция с 9 победи, 1 загуба и 25 точки. Утре (23 юни) България ще играе срещу Русия, която по-рано тази нощ надигра Германия с 3:1 гейма, докато олимпийските шампиони ще спорят с Бундестима. Срещите са съответно от 00,00 и 03,00 часа българско време през нощта. Най-резултатни за българския тим бяха Цветан Соколов (48% ефективност в атака) и Розалин Пенчев (2 блока, 3 аса и 32% ефективност в атака) с 14 и 12 точки. За \"Селесао\" Йоанди Леал заби 15 точки (2 блока, 2 аса и 85% ефективност в атака) за победата. Рикардо Лукарели (3 аса и 53% ефективност в атака) и Уолъс Де Соуса (3 блока и 43% ефективност в атака) добавиха 13 и 12 точки за успеха.", "date": "2019.06.22", "title": "Волейболистите взеха само гейм на Бразилия"}
{"url": "https://www.standartnews.com/sport/aleks-nacheva-oglavi-svetovnata-ranglista-395398.html", "text": "Националката по лека атлетика Александра Начева оглави световната ранглиста за девойки, след като записа резултат над 14 мерта в първия ден на първенството на Румъния по лека атлетика за юноши и девойки под 20 г. в Питещ. Още в първия си опит в тройния скок Начева преодоля 14 метра  и 13 сантиметра. Така българката изравни най-добрия резултат в света за девойки, постигнат от кубинката Леянис Перес в Хавана на 18 май. Александра Начева стана световна шампионка за девойки под 20 години през юли миналата година в Тампере с 14.18 м. По-късно – през октомври тя спечели титлата на Младежките олимпийски игри в Буенос Айрес. Нормативът за участие на световното първенство за жени в Доха през септември е 14 метра и 20 сантиметра.", "date": "2019.06.22", "title": "Алекс Начева оглави световната ранглиста"}
{"url": "https://www.standartnews.com/sport/mariya-grozdeva-izliza-v-tandem-dnes-395400.html", "text": "Двукратната олимпийска шампионка Мария Гроздева ще представя България заедно със Самуил Донков в смесения старт на 10 м въздушен пистолет в днешния първи ден от турнира по спортна стрелба на Европейските игри в Минск, които бяха открити снощи.", "date": "2019.06.22", "title": "Мария Гроздева излиза в тандем днес"}
{"url": "https://standartnews.com/svyat/sedem-novi-ostrova-km-svoyata-teritoriya-pribavya-rusiya-395453.html", "text": "Най-новите допълнения към руските територии в Северния ледовит океан бяха   на северните морски граници на страната. \r\nОкеанографите от руския Северен флот планират експедиция, за да потвърдят съществуването на нови острови, открити на сателитни снимки на архипелага \"Нова Земя\" в Северния ледовит океан, заяви представителят на флота Алексей Корнис. Експедицията ще тръгне през август или септември тази година. \r\nКорнис обясни, че  , покриващи повечето арктически архипелази. Следи за съществуването на новообразуваните шест или седем острова идват не само от сателитните снимки, но и от данни, получени от други експедиции. Въпреки това, тяхното съществуване може да бъде потвърдено само от отделен екип от океанографи, който трябва да отиде на място и да проучи тези острови. \r\n\"Първо трябва да знаем, че това са твърди, постоянни обекти, а не само части от ледник\", каза той. \r\nАрктическият регион е важен за Русия, като , за да спечели площ от 1,2 милиона квадратни километра, която според някои оценки може да съдържа до 5 милиарда еквивалента тона петрол. Подкомисията на ООН по въпроса реши през април 2019 година, че географски въпросната област принадлежи на Русия, като по този начин увеличава шансовете за успех.", "date": "2019.06.22", "title": "Седем нови острова към своята територия прибавя Русия"}
{"url": "https://standartnews.com/svyat/sashch-nalivat-50-mlrd-v-blizkiya-iztok-395444.html", "text": "Икономически план за подпомагане на Близкия изток на стойност 50 млрд. долара ще бъде представен от САЩ по време на Международната конференция в Бахрейн следващата седмица, съобщава Ройтерс, цитирана от БНР. В него е предвидено изграждането на транспортен коридор, който да свърже Западния бряг и Газа на стойност 5 млрд. долара. Планът на Вашингтон включва общо 179 инфраструктурни и бизнес проекти, като повече от половината от 50-те милиарда долара ще бъдат инвестирани в палестински територии с икономически проблеми в продължение на 10 години, а останалата част ще бъде разделена между Египет, Ливан и Йордания. Някои от проектите ще бъдат реализирани в Синайския полуостров в Египет. Администрацията на Тръмп се надява да привлече към своя пран за Близкия изток и други, главно богати държави от Персийския залив, както и частни инвеститори.", "date": "2019.06.22", "title": "САЩ наливат $ 50 млрд. в Близкия изток"}
{"url": "https://standartnews.com/svyat/dzhonsn-i-khnt-s-ofitsialen-start-na-kampaniyata-si-395452.html", "text": "Във Великобритания Борис Джонсън и Джеръми Хънт официално стартираха кампанията си за следващ лидер на Консервативната партия и премиер на страната. Съботните вестници обаче днес излязоха на първа страница с новина, че съседи на Борис Джонсън са повикали през нощта полиция заради шумен семеен скандал в дома му. Джонсън и Хънт са в Бирмингам, където на конференция се опитват да убедят членовете на Консервативната партия в достойнствата си да бъдат лидери и премиери. Джонсън заяви, че е имало \"мрачни дни\" за неговата партия, но той може да обърне нещата в положителна посока и да победи лидера на лейбъристите Джеръми Корбин. Той допълни, че е напълно възможно излизането от ЕС на 31 октомври. Джонсън обаче отказа да коментира съобщенията за скандала с партньорката му с аргумента, че хората това не ги интересува, а искат да чуят какво той може да направи за страната. От своя страна Джеръми Хънт каза, че \"ако бъде избран погрешният човек за премиер, няма да има преговори, няма да има доверие, няма да има сделка, и ако парламентът спре всичко това, може да няма дори Брекзит\". Джонсън и Хънт ще участват в още 15 подобни конференции в рамките на месец преди членовете на Консервативната партия да гласуват кой предпочитат за поста.", "date": "2019.06.22", "title": "Джонсън и  Хънт с официален старт на кампанията си"}
{"url": "https://standartnews.com/svyat/iran-izsska-na-trmp-395448.html", "text": "Иран ще отговори твърдо на всяка заплаха на САЩ срещу него. Това е заявил  говорителят на външното министерство Абас Мусави, съобщи информационна агенция Тасним. Няма да позволим никакво нарушение на иранските граници. Иран твърдо ще се противопостави на всяка агресия или заплаха от Америка, казал още Мусави. Напрежението между Техеран и Вашингтон рязко се покачи от четвъртък насам, когато иранска ракета унищожи американски военен дрон \"Глоубъл хоук\".  Техеран каза, че дронът е бил свален над иранска територия, а Вашингтон – машината е била в международното въздушно пространство. Американският президент Доналд Тръмп разпореди военна атака срещу Иран, но в последния момент я отмени. След това спря всички американски самолети да летят над Иран. Решението на САЩ бе последвано от много световни авиокомпании. Днес Тръмп каза, че не цели война с Иран, но предупреди, че ако се стигне до сблъсък, той ще доведе до \"унищожение\". \"Независимо от решението, което американските официални лица ще вземат, няма да позволим да бъде нарушена която и да е от границите на Иран\", увери Мусави. По-рано днес Иран увери, че въздушното му пространство е безопасно за гражданските полети.", "date": "2019.06.22", "title": "Иран изсъска на Тръмп"}
{"url": "https://standartnews.com/svyat/tekheran-pokazva-kde-e-svalen-dront-trmp-s-novi-sanktsii-395450.html", "text": "Иранският външен министър Мохамад Джавад Зариф публикува в Туитър карта с точни координати, които според него доказват, че сваленият в четвъртък от Иран американски безпилотен дрон се е намирал в иранското териториално въздушно пространство, предаде агенция Ройтерс, цитирана от БТА. Техеран твърди, че дронът е бил свален, защото е нарушил въздушното му пространство и е пренебрегнал много предупреждения. Вашингтон отхвърля тези обвинения и настоява, че летателният апарат е бил в международното въздушно пространство. На картата, която министър Зариф пусна в профила си социалната мрежа, са изобразени и два жълти квадрата по маршрута на дрона, които според данните в нея обозначават изпратени ирански радио предупреждения. \"Не може да има съмнение къде се е намирал безпилотният самолет, когато е бил свален\", пише Зариф под публикацията. В същото време иранското външно министерство призова шарже д'афер на посолството на Обединените арабски емирства в Техеран, за да изрази протест срещу ролята на неговата страна в изпращането на американски дрон, който според Иран е прелетял през въздушното му пространство, предадоха ДПА и Ройтерс. Иран заяви, че дронът, който беше свален в четвъртък, е излетял от американска военна база в ОАЕ и е летял към Иран. Според иранската агенция ИРНА Техеран е порицал днес \"неприемливото сътрудничество\" между ОАЕ и чуждите войски, които приближават иранските граници. ОАЕ, Саудитска Арабия и Израел са основните съюзници на Вашингтон в Близкия изток, отбелязва ДПА. Президентът на САЩ Доналд Тръмп заяви днес пред журналисти в Белия дом, че ще наложи допълнителни санкции на Иран, за да му попречи да се сдобие с ядрени оръжия и че възможността да бъдат предприети военни действия срещу Иран \"остава на масата\". \"Въвеждаме допълнителни санкции срещу Иран. В някои случаи придвижваме нещата бавно, но в други случаи действаме бързо\", като той. Президентът увери, че ако иранците се откажат от ядрената си програма, той ще стане най-добрият им приятел, предаде Франс прес. \"Няма да допуснем Иран да се сдобие с ядрено оръжие и когато те приемат това, ще имат богата страна, ще са толкова щастливи и аз ще съм им най-добрият приятел. Надявам се това да се случи\", каза Тръмп. Той изрази готовност САЩ бързо да постигнат споразумение с Иран, което да съживи иранската икономика, отбелязва Ройтерс. \"Ще го наречем \"Да направим Иран отново велик\", каза Тръмп, който имаше подобен лозунг по време на предизборната си кампания - \"Да направим Америка отново велика\". Тръмп благодари на Иран, че не е свалил в четвъртък пилотиран американски разузнавателен самолет, предаде ТАСС. Президентът определи като \"много мъдро\" решението на Иран да не се открива огън по пилотирания самолет, който е летял редом със сваления американски дрон. По думите на Тръмп САЩ са признателни на Иран за това решение. Той добави, че не знае дали свалянето на дрона е било преднамерено или неволно, но допусна, че е било преднамерено. Президентът заяви, че Бюрото за имиграционен и митнически контрол полага усилия да изгони престъпната банда МС-13 от САЩ. Бюрото утре ще извърши акции по депортиране в редица градове в страната, съобщи тази седмица и.д. директор на бюрото Марк Морган, предаде Ройтерс. Акциите ще са насочени към около 2000 семейства, които са получили заповеди за депортация в десетина града, сред които Хюстън, Чикаго, Маями и Лос Анджелис, съобщи вчера в. \"Вашингтон пост\". Междувременно в Иран е екзекутиран Джалал Хаджизавар, бивш доставчик на министерството на отбраната, осъден за шпионаж в полза на американското Централно разузнавателно управление (ЦРУ), предадоха Франс прес и Ройтерс, цитирайки местни медии. Хаджизавар е работел за авиокосмическата агенция на иранското отбранително министерство. Той е напуснал поста си преди девет години. Присъдата срещу него беше издадена от военен съд, след като при разследване в дома му били открити документи и шпионска техника. Не се уточнява кога е изпълнена екзекуцията.", "date": "2019.06.22", "title": "Иран показа къде свали дрона, Тръмп с нови санкции"}
{"url": "https://standartnews.com/svyat/folkloren-sstav-v-katastrofiraliya-bus-obnovena-395445.html", "text": "Фолклорен състав се е возел в буса, който катастрофира днес в Ловешко. Едно дете е с черепно-мозъчна травма. 12 души са се връщали с буса от участие в Априлци. На разклона между селата Българене и Малиново, Ловешка област, шофьорът се спазил предимство и се ударил в лека кола. Всички пътници в буса са откарани с три линейки в Ловешката болница. Петима трябвало да остават в нея за лечение, но трима били преместени в други клиники. Припомняме, че сигналът за катастрофата на разклона за Априлци на пътя между селата Българене и Малиново, Ловешка област е получен малко след 14 часа, съобщи МВР. По първоначална информация водачът на бус „Форд Транзит“, превозващ група от 8 деца и техния придружител /всички от Червен бряг/, не е спазил предимство и се е ударил в лека кола. Незабавно към мястото са насочени екипи на пътна полиция и спешна помощ. Направена е организация всички да бъдат превозени до болницата в Ловеч за преглед. Изясняват се обстоятелствата за възникването на инцидента.", "date": "2019.06.22", "title": "Фолклорен състав в катастрофиралия бус /ОБНОВЕНА/"}
{"url": "https://www.standartnews.com/sport/chili-s-vtora-pobeda-na-kopa-amerika-395407.html", "text": "Защитаващият титлата си отбор на Чили постигна втора победа на \"Копа Америка\". Този път \"жертвата\" с 2:1 бе Еквадор. Така Чили си осигури място на четвъртфиналите на южноамериканското първенство. Чили оглави класирането в група С с пълен актив от 6 точки, втори е съставът на Уругвай с 4 точки. Алексис Санчес продължава със силното си представяне, като отбеляза победния гол за чилийците, негов втори в турнира. Хосе Фуенсалида откри за Чили в 8-а минута, а Енер Валенсия изравни за Еквадор след точно изпълнена дузпа в 26-а минута. В началото на второто полувреме Алексис Санчес реализира с едно докосване след центриране на Карлос Арангис и осигури победата на Чили. Еквадор завърши мача в намален състав след директен червен картон на защитника Габриел Ачилиер в добавеното време за груб фаул срещу Артуро Видал.", "date": "2019.06.22", "title": "Чили с втора победа на \"Копа Америка\""}
{"url": "https://www.standartnews.com/sport/kostadinova-gost-na-mok-za-otkrivaneto-na-novata-tsentrala-395422.html", "text": "Председателят на БОК Стефка Костадинова ще бъде утре сред групата ВИП гости, които ще бъдат \r\nтрансферирани с чартър от Минск до Лозана. Президентите на националните \r\nолимпийски комитети от Европа ще бъдат специални гости и ще се \r\nприсъединят към останалите олимпийски шефове при откриването на новата \r\nщаб квартира на МОК. Стефка Костадинова ще бъде част от тържествената \r\nцеремония, на която президентът Томас Бах ще пререже лентата и ще \r\nразведе гостите из новите помещения. \r\nСъбитието е насрочено точно в Олимпийския ден – 23 юни и ще отбележи \r\n125-ата годишнина от основаването на Международния олимпийски комитет. \r\nСградата, която ще се нарича „Олимпийска дом“, се строи от няколко \r\nгодини и изграждането й струва над 145 милиона швейцарски франка. \r\nВътрешността е с уникална архитектура и спиращ дъха дизайн, отделните \r\nетажи могат да се изкачват без стълбища и асансьори, а с плавно ходене \r\nнагоре по извитите серпантини... В нея ще работят над 500 служители, \r\nкоито досега бяха разпръснати из различни офиси в града. Архитектът 3ХN \r\nКим Нерфорд Нелсон е проектирал една от най-енергийно спестяващите \r\nсгради на планетата, отговаряща на най-модерните еко норми. Тя е \r\nизградена с много от материалите, които останаха след разрушаването на \r\nпредишната постройка. Например 95 процента от разрушения бетон бе вложен \r\nв изграждането на новата сграда. \r\nДен по-късно, в понеделник, Стефка Костадинова и останалите президенти \r\nна национални олимпийски комитети от Европа ще се върнат в Минск за да \r\nпроследят до края Европейските игри в беларуската столица.", "date": "2019.06.22", "title": "Костадинова гост на МОК за откриването на новата централа"}
{"url": "https://www.standartnews.com/sport/finansi-ostavyat-de-khea-v-yunayted-395414.html", "text": "Вратарят на Манчестър Юнайтед и Испания Давид де Хеа вероятно ще остане в клуба, а причината е повече от прозаична, а именно по-висока заплата, пише Сън. \"Шефовете на Манчестър Юнайтед ще направят всичко възможно да оставят вратаря в клуба, като ще му бъде предложен нов договор със седмична заплата от 350 000 паунда, а ако Давид се съгласи договорът ще бъде подписан за 4 години. Единствената по-добра оферта от финансова гледна точка вероятно може да дойде от френския Пари Сен Жермен\", пише изданието. Договорът на вратаря с Юнайтед е до лятото на 2020 година като той получава по 200 000 паунда на седмица. През миналия сезон Де Хеа записа 48 мача с екипа на \"червените дяволи\", а в 5 от тях не допусна гол във вратата си.", "date": "2019.06.22", "title": "Финанси оставят Де Хеа в Юнайтед"}
{"url": "https://www.standartnews.com/sport/real-madrid-specheli-titlata-v-barselona-395401.html", "text": "Баскетболистите на Реал Мадрид получиха едно наистина рядко удоволствие, каквото е да вдигнеш трофея на Лига Ендеса в залата на най-яростния съперник - Барселона. \"Белия балет\" за втора поредна година стана шампион на Испания и завоюва общо 35-ата си титла след победа 74:68 в \"Палау Блауграна\". Тъй като крайният изход на мача беше предизвестен, голяма част от домакинските фенове побързаха да напуснат съоръжението, за да не стават свидетели на болезнените мигове. В същото време играчите на Пабло Ласо се насладиха на всяка секунда, а кулминацията настъпи, когато президентът на лигата им връчи шампиноския трофей.", "date": "2019.06.22", "title": "Реал Мадрид спечели титлата в Барселона"}
{"url": "https://standartnews.com/svyat/zaksneniya-na-poletite-v-manchestr-zaradi-kompyutren-sriv-395454.html", "text": " на полетите на третото най-натоварено британско летище – това в Манчестър, съобщава „Скай нюз“. \r\nПътници се оплакаха в социалните мрежи, че заради непредвиденото забавяне на полетите чакат от часове на аерогарата, а дори не им е предложена вода. \r\nВ изявление на летищните власти се посочва, че и екипи специалисти работят по отстраняването на повредата. Компютърният проблем е засегнал най-вече терминали 1 и 2 на летището. \r\nВъпреки че след няколко часа повредата беше отстранена, хаосът на аерогарата продължава, ", "date": "2019.06.22", "title": "Закъснения на полетите в Манчестър заради компютърен срив"}
{"url": "https://standartnews.com/sport/aleks-nacheva-oglavi-svetovnata-ranglista-395398.html", "text": "Националката по лека атлетика Александра Начева оглави световната ранглиста за девойки, след като записа резултат над 14 мерта в първия ден на първенството на Румъния по лека атлетика за юноши и девойки под 20 г. в Питещ. Още в първия си опит в тройния скок Начева преодоля 14 метра  и 13 сантиметра. Така българката изравни най-добрия резултат в света за девойки, постигнат от кубинката Леянис Перес в Хавана на 18 май. Александра Начева стана световна шампионка за девойки под 20 години през юли миналата година в Тампере с 14.18 м. По-късно – през октомври тя спечели титлата на Младежките олимпийски игри в Буенос Айрес. Нормативът за участие на световното първенство за жени в Доха през септември е 14 метра и 20 сантиметра.", "date": "2019.06.22", "title": "Алекс Начева оглави световната ранглиста"}
{"url": "https://www.standartnews.com/sport/grozdeva-i-donkov-s-nov-rekord-v-minsk-395424.html", "text": "Полският град Краков единодушно избран за домакин на третото издание на \r\nЕвропейските игри 2023. Това стана по време на Асамблеята на Асоциацията \r\nна европейските национални олимпийски комитети в Минск, в която \r\nучастваха председателят на бОК Стефка Костадинова и генералният секретар \r\nБелчо Горанов. \r\nМеждувременно Мария Гроздева и Самуил Донков поставиха европейски рекорд \r\nв дисциплината микс 10 м въздушен пистолет с резултат 581 т. от \r\nквалификациите. След това в полуфиналите те се наредиха на седмо място в \r\nкрайното класиране. Полският град Краков единодушно избран за домакин на третото издание на \r\nЕвропейските игри 2023. Това стана по време на Асамблеята на Асоциацията \r\nна европейските национални олимпийски комитети в Минск, в която \r\nучастваха председателят на бОК Стефка Костадинова и генералният секретар \r\nБелчо Горанов.", "date": "2019.06.22", "title": "Гроздева и Донков с нов рекорд в Минск"}
{"url": "https://standartnews.com/svyat/trmp-ne-iskam-voyna-s-iran-395406.html", "text": "Президентът на САЩ Доналд Тръмп каза, че не се стреми към война с Иран, но предупреди, че ако се стигне до сблъсък, той ще доведе до \"унищожение\", съобщи Ройтерс, като цитира интервю на Тръмп пред Ен Би Си. \"Аз не се стремя към война и ако се стигне до война, това ще бъде унищожение, каквото не сте виждали преди. Но аз не се стремя да направя това\", каза Тръмп пред телевизията в петък. Вчера стана ясно, че американският президент е наредил въздушни удари срещу Иран, но впоследствие се е отказал. Самолети са били вдигнати във въздуха, а кораби са заели позиция, но така и не се стигнало до изстрелване на ракети, защото дошло разпореждане за отказ от атаката, казва висш представител на американската администрация. Тръмп написа в Туитър, че всичко е било готово за ударите по три обекта в Иран, но ги отменил 10 минути преди планираното им нанасяне. Решението си той взел, след като попитал колко много хора ще умрат. Разбрал, че при атаката ще има 150 убити, което не би било \"съразмерен отговор\" на свалянето на безпилотен самолет.   ", "date": "2019.06.22", "title": "Тръмп: Не искам война с Иран"}
{"url": "https://standartnews.com/sport/mariya-grozdeva-izliza-v-tandem-dnes-395400.html", "text": "Двукратната олимпийска шампионка Мария Гроздева ще представя България заедно със Самуил Донков в смесения старт на 10 м въздушен пистолет в днешния първи ден от турнира по спортна стрелба на Европейските игри в Минск, които бяха открити снощи.", "date": "2019.06.22", "title": "Мария Гроздева излиза в тандем днес"}
{"url": "https://standartnews.com/sport/voleybolistite-vzekha-samo-geym-na-braziliya-395399.html", "text": "Националите по волейбол започнаха неуспешно участието си в Лигата на нациите в Бразилия. Те допуснаха трета поредна и общо 7-а загуба в турнира. Момчетата на Силвано Пранди се бореха много, но взе само гейм на олимпийския шампион Бразилия и отстъпи с  1:3 /20:25, 25:21, 19:25, 14:25/ в първия си мач от турнира в Група 16 от 4-ия уикенд в Лигата, игран тази нощ в пълната зала \"Аецин Токантинс\" в Куяба. Така българските \"лъвове\" остават на 12-о място във временното общо класиране с 3 победи, 7 загуби и 8 точки. Бразилия пък е на втора позиция с 9 победи, 1 загуба и 25 точки. Утре (23 юни) България ще играе срещу Русия, която по-рано тази нощ надигра Германия с 3:1 гейма, докато олимпийските шампиони ще спорят с Бундестима. Срещите са съответно от 00,00 и 03,00 часа българско време през нощта. Най-резултатни за българския тим бяха Цветан Соколов (48% ефективност в атака) и Розалин Пенчев (2 блока, 3 аса и 32% ефективност в атака) с 14 и 12 точки. За \"Селесао\" Йоанди Леал заби 15 точки (2 блока, 2 аса и 85% ефективност в атака) за победата. Рикардо Лукарели (3 аса и 53% ефективност в атака) и Уолъс Де Соуса (3 блока и 43% ефективност в атака) добавиха 13 и 12 точки за успеха.", "date": "2019.06.22", "title": "Волейболистите взеха само гейм на Бразилия"}
{"url": "https://www.standartnews.com/sport/botas-e-1-vv-vtorata-trenirovka-vv-frantsiya-395425.html", "text": "Пилотите на Мерцедес Валтери Ботас и Люис Хамилтън дадоха първо и второ време във втората свободна тренировка преди Гран при на Франция във Формула 1. \r\nЗа разлика от сутрешната сесия, в която най-доброто време бе за световния шампион Хамилтън, в следобедната финландецът Ботас бе пилотът с най-добро време. Той завъртя най-бърза обиколка на пистата \"Пол Рикар\" за 1:30.937 минути. \r\nХамилтън остана на 0.424 секунди зад него, но британецът единствен от лидерите постигна най-доброто си време със среднотвърдите гуми. \r\nТрети във втората сесия остана пилотът на Ферари Шарл Льоклер на 0.649 секунди зад Ботас, докато съотборникът му Себастиан Фетел се нареди четвърти с изоставане от 0.728 секунди от това на Ботас.", "date": "2019.06.22", "title": "Ботас е №1 във втората тренировка във Франция"}
{"url": "https://www.standartnews.com/sport/federer-s-nov-rekord-v-tenisa-395441.html", "text": "Швейцарският тенисист Роджър Федерер се класира за рекорден, 13-и път на финала на турнира на трева в Хале (Гер), с награден фонд 2,08 милиона евро. Лидерът в основната схема победи Пиер Юг Ербер (Франция) с 6:3, 6:3. 37-годишният Федерер не даде нито една възможност за пробив на съперника. Той реализира ранен пробив и дръпна с 3:0 по пътя си към успеха в първия сет, а във втората част направи серия от четири поредни гейма, за да триумфира. В търсене на десети трофей в Хале Федерер ще се изправи срещу белгиеца Давид Гофен. Той елиминира Матео Беретини (Италия) със 7:6, 6:3 и ще играе за титла за първи път от финалния турнир на АТП в Лондон през ноември 2017 г, когато загуби от Григор Димитров. Белгиецът прекъсна серия от осем поредни победи на трева на Беретини, който през миналата седмица триумфира с трофея в Щутгарт. Италианецът влезе в мача със спечелени 83 от последните си 84 сервис гейма. Той загуби оспорваната първа част с 4:7 точки, след като позволи на съперника си да направи серия от четири поредни разигравания. Във втората част Беретини допусна единствен пробив в осмия гейм и това се оказа решаващо. Федерер има 7 победи от 8 мача срещу Гофен. Двамата се играли веднъж и в Хале на четвъртфиналите през 2016 година, когато швейцарецът печели с 6:1, 7:6.", "date": "2019.06.22", "title": "Федерер с нов рекорд в тениса"}
{"url": "https://standartnews.com/svyat/tri-zhertvi-v-poreden-smrtonosen-pozhar-395411.html", "text": "15 души са били спасени от огнеборците със стълби, обяви капитан Флориан Лоантие. Сред жертвите има момиченцe, скочило от прозорец на 6-етажната сграда в 11-ти район на френската столица, двама души са загинали в пламъците. В партерното пространство на зданието се помещават ресторант и хамам (турска баня), посочи говорител на пожарните служби.", "date": "2019.06.22", "title": "Три жертви в пореден ужасен пожар в Париж"}
{"url": "https://www.standartnews.com/sport/khamiltn-trgva-prvi-v-gran-pri-na-frantsiya-395440.html", "text": "Британецът Люис Хамилтън победи съотборника си в Мерцедес Валтери Ботас и взе поул-позишън в утрешния старт за Гран При на Франция във Формула 1 на пистата Пол Рикар на Лазурния бряг. За Хамилтън това е 86-а победа в квалификации, като утре ще се стреми към шеста победа за сезона. Световният шампион бе с 0.286 секунди по-бърз от финландеца, който се опитва да влезе здраво в битката за титлата преди преполовяването на сезона. Времето на Хамилтън е 1 минута, 28.319 секунди. Ботас изостава в момента с 29 точки след Хамилтън в генералното класиране, а за да се върне отново на върха трябва да победи утре. След тях се нареди Шарл Льоклер (Ферари) с 1:28.965 мин, я съотборникът му Себастиан Фетел трябваше да се задоволи едва със 7-ата позиция. На 4-о място е Макс Верстапен (Холандия) с Ред Бул и време от 1:29.409 минути, следван от двамата пилоти на Макларън. На 5-о място е Ландо Норис (Великобритания) с 1:29.418, а 6-и е Карлос Сайнц-младши (Испания) с 1:29.522. Хамилтън и Ботас си спретнаха истински дуел по време на днешното състезание, като класата на Хамилтън се прояви в третата квалификационна сесия. Тогава британецът сякаш се бе адаптирал максимално за пистата, кара почти безгрешно и остави финландския си съотборник на 2-а позиция.", "date": "2019.06.22", "title": "Хамилтън тръгва първи в Гран при на Франция"}
{"url": "https://standartnews.com/svyat/novi-razkritiya-kukla-do-trupa-na-maykl-dzheksn-395430.html", "text": "Нови шокиращи подробности за смъртта на Майкъл Джексън през 2009 г. излязоха след шокиращия документален филм “Да напуснеш Невърленд”, в който Краля на попа е многократно обвиняван в педофилия. Подробностите са представени в нов документален филм за Майкъл Джексън, в който трима детективи разкриват хода на разследването, последвало след като бе потвърдено, че певецът е починал в дома си на 25 юни 2009 г., съобщи БГНЕС. Много дебати повдигна новината за смъртта му, за която през 2011 г. бе осъден на две години личния му лекар, Конрад Мъри, заради непозволена комбинация и дози лекарства, които той е дал на Майкъл. Мъри излежава присъдата, а сега детективите Орландо Мартинес, Дан Майърс и Скот Смит разкриват какво са открили в стаята, в която Майкъл Джексън е намерен мъртъв. “Имаше бележки, парченца хартия, залепени навсякъде из стаята, огледала и врата с кратки слогани и изрази“, разказват те, като добавят, че спалнята е била в пълна бъркотия и че някои от тези надписи са били като текст на песни. “Когато влязохме в стаята, където Конрад лекуваше Майкъл, на леглото намерихме компютър, цветна кукла и снимки на бебета като тези от рекламите”, добавят още детективите. Те допълват, че стаята не приличала на такава, в която се лекува някой, но и че са намерили чантата на д-р Мъри, в която било лекарството, за което се смята, че е убило Майкъл.  ", "date": "2019.06.22", "title": "Нови разкрития: Кукла до трупа на Майкъл Джексън"}
{"url": "https://www.standartnews.com/sport/blgariya-s-prvi-medal-ot-evropeyskite-igri-395439.html", "text": "Първи медал за България от вторите Европейските игри в Минск (Блр) спечели Цветелина Цветанова. Тя взе бронз на самбо в кат. 48 кг, след победа в малкия финал над Даниела Михаела Кис (Румъния) с 3:1 технически точки. Преди това тя загуби на четвъртфиналите от Анастасия Новикова, но украинката достигна до финала и изтегли българката до директния репешаж за бронза. Мартин Иванов завърши на пето място в категория до 68 кг, след като загуби мача за бронза от Емил Хасанов (Азербайджан). Преди това той претърпя поражение на четвъртфиналите от италианеца Матиа Галбиати, но продължи в репешажите, където елиминира Далибор Богданов (Северна Македония), за да стигне до мача за бронзовото отличие. фото Костадин Андонов/БОК", "date": "2019.06.22", "title": "България с първи медал от Европейските игри"}
{"url": "https://standartnews.com/sport/real-madrid-specheli-titlata-v-barselona-395401.html", "text": "Баскетболистите на Реал Мадрид получиха едно наистина рядко удоволствие, каквото е да вдигнеш трофея на Лига Ендеса в залата на най-яростния съперник - Барселона. \"Белия балет\" за втора поредна година стана шампион на Испания и завоюва общо 35-ата си титла след победа 74:68 в \"Палау Блауграна\". Тъй като крайният изход на мача беше предизвестен, голяма част от домакинските фенове побързаха да напуснат съоръжението, за да не стават свидетели на болезнените мигове. В същото време играчите на Пабло Ласо се насладиха на всяка секунда, а кулминацията настъпи, когато президентът на лигата им връчи шампиноския трофей.", "date": "2019.06.22", "title": "Реал Мадрид спечели титлата в Барселона"}
{"url": "https://standartnews.com/sport/finansi-ostavyat-de-khea-v-yunayted-395414.html", "text": "Вратарят на Манчестър Юнайтед и Испания Давид де Хеа вероятно ще остане в клуба, а причината е повече от прозаична, а именно по-висока заплата, пише Сън. \"Шефовете на Манчестър Юнайтед ще направят всичко възможно да оставят вратаря в клуба, като ще му бъде предложен нов договор със седмична заплата от 350 000 паунда, а ако Давид се съгласи договорът ще бъде подписан за 4 години. Единствената по-добра оферта от финансова гледна точка вероятно може да дойде от френския Пари Сен Жермен\", пише изданието. Договорът на вратаря с Юнайтед е до лятото на 2020 година като той получава по 200 000 паунда на седмица. През миналия сезон Де Хеа записа 48 мача с екипа на \"червените дяволи\", а в 5 от тях не допусна гол във вратата си.", "date": "2019.06.22", "title": "Финанси оставят Де Хеа в Юнайтед"}
{"url": "https://standartnews.com/svyat/iran-nebeto-ni-e-bezopasno-395433.html", "text": "Иран увери, че въздушното му пространство е безопасно за гражданските полети. Според говорителя на иранската служба за гражданска авиация, цитиран от БТА, контролираното от Иран въздушно пространство над Персийския залив и други въздушни маршрути са напълно безопасни. След като тази седмица американски дрон беше свален с иранска ракета над Ормузкия проток, Федералното авиационно управление на САЩ забрани на самолети на американски авиокомпании да прелитат над морската територия на иранското въздушно пространство. Подобни мерки предприеха и други световни авиокомпании. Сред тях са не само \"Луфтханза\", \"Бритиш еъруейз\", \"Еър Франс\" и \"Ка Ел Ем\", но и арабските \"Емирейтс\" и \"Етихад\".  ", "date": "2019.06.22", "title": "Иран: Небето ни е безопасно"}
{"url": "https://standartnews.com/sport/chili-s-vtora-pobeda-na-kopa-amerika-395407.html", "text": "Защитаващият титлата си отбор на Чили постигна втора победа на \"Копа Америка\". Този път \"жертвата\" с 2:1 бе Еквадор. Така Чили си осигури място на четвъртфиналите на южноамериканското първенство. Чили оглави класирането в група С с пълен актив от 6 точки, втори е съставът на Уругвай с 4 точки. Алексис Санчес продължава със силното си представяне, като отбеляза победния гол за чилийците, негов втори в турнира. Хосе Фуенсалида откри за Чили в 8-а минута, а Енер Валенсия изравни за Еквадор след точно изпълнена дузпа в 26-а минута. В началото на второто полувреме Алексис Санчес реализира с едно докосване след центриране на Карлос Арангис и осигури победата на Чили. Еквадор завърши мача в намален състав след директен червен картон на защитника Габриел Ачилиер в добавеното време за груб фаул срещу Артуро Видал.", "date": "2019.06.22", "title": "Чили с втора победа на \"Копа Америка\""}
{"url": "https://standartnews.com/sport/grozdeva-i-donkov-s-nov-rekord-v-minsk-395424.html", "text": "Полският град Краков единодушно избран за домакин на третото издание на \r\nЕвропейските игри 2023. Това стана по време на Асамблеята на Асоциацията \r\nна европейските национални олимпийски комитети в Минск, в която \r\nучастваха председателят на бОК Стефка Костадинова и генералният секретар \r\nБелчо Горанов. \r\nМеждувременно Мария Гроздева и Самуил Донков поставиха европейски рекорд \r\nв дисциплината микс 10 м въздушен пистолет с резултат 581 т. от \r\nквалификациите. След това в полуфиналите те се наредиха на седмо място в \r\nкрайното класиране. Полският град Краков единодушно избран за домакин на третото издание на \r\nЕвропейските игри 2023. Това стана по време на Асамблеята на Асоциацията \r\nна европейските национални олимпийски комитети в Минск, в която \r\nучастваха председателят на бОК Стефка Костадинова и генералният секретар \r\nБелчо Горанов.", "date": "2019.06.22", "title": "Гроздева и Донков с нов рекорд в Минск"}
{"url": "https://standartnews.com/sport/kostadinova-gost-na-mok-za-otkrivaneto-na-novata-tsentrala-395422.html", "text": "Председателят на БОК Стефка Костадинова ще бъде утре сред групата ВИП гости, които ще бъдат \r\nтрансферирани с чартър от Минск до Лозана. Президентите на националните \r\nолимпийски комитети от Европа ще бъдат специални гости и ще се \r\nприсъединят към останалите олимпийски шефове при откриването на новата \r\nщаб квартира на МОК. Стефка Костадинова ще бъде част от тържествената \r\nцеремония, на която президентът Томас Бах ще пререже лентата и ще \r\nразведе гостите из новите помещения. \r\nСъбитието е насрочено точно в Олимпийския ден – 23 юни и ще отбележи \r\n125-ата годишнина от основаването на Международния олимпийски комитет. \r\nСградата, която ще се нарича „Олимпийска дом“, се строи от няколко \r\nгодини и изграждането й струва над 145 милиона швейцарски франка. \r\nВътрешността е с уникална архитектура и спиращ дъха дизайн, отделните \r\nетажи могат да се изкачват без стълбища и асансьори, а с плавно ходене \r\nнагоре по извитите серпантини... В нея ще работят над 500 служители, \r\nкоито досега бяха разпръснати из различни офиси в града. Архитектът 3ХN \r\nКим Нерфорд Нелсон е проектирал една от най-енергийно спестяващите \r\nсгради на планетата, отговаряща на най-модерните еко норми. Тя е \r\nизградена с много от материалите, които останаха след разрушаването на \r\nпредишната постройка. Например 95 процента от разрушения бетон бе вложен \r\nв изграждането на новата сграда. \r\nДен по-късно, в понеделник, Стефка Костадинова и останалите президенти \r\nна национални олимпийски комитети от Европа ще се върнат в Минск за да \r\nпроследят до края Европейските игри в беларуската столица.", "date": "2019.06.22", "title": "Костадинова гост на МОК за откриването на новата централа"}
{"url": "https://standartnews.com/sport/botas-e-1-vv-vtorata-trenirovka-vv-frantsiya-395425.html", "text": "Пилотите на Мерцедес Валтери Ботас и Люис Хамилтън дадоха първо и второ време във втората свободна тренировка преди Гран при на Франция във Формула 1. \r\nЗа разлика от сутрешната сесия, в която най-доброто време бе за световния шампион Хамилтън, в следобедната финландецът Ботас бе пилотът с най-добро време. Той завъртя най-бърза обиколка на пистата \"Пол Рикар\" за 1:30.937 минути. \r\nХамилтън остана на 0.424 секунди зад него, но британецът единствен от лидерите постигна най-доброто си време със среднотвърдите гуми. \r\nТрети във втората сесия остана пилотът на Ферари Шарл Льоклер на 0.649 секунди зад Ботас, докато съотборникът му Себастиан Фетел се нареди четвърти с изоставане от 0.728 секунди от това на Ботас.", "date": "2019.06.22", "title": "Ботас е №1 във втората тренировка във Франция"}
{"url": "https://standartnews.com/sport/blgariya-s-prvi-medal-ot-evropeyskite-igri-395439.html", "text": "Първи медал за България от вторите Европейските игри в Минск (Блр) спечели Цветелина Цветанова. Тя взе бронз на самбо в кат. 48 кг, след победа в малкия финал над Даниела Михаела Кис (Румъния) с 3:1 технически точки. Преди това тя загуби на четвъртфиналите от Анастасия Новикова, но украинката достигна до финала и изтегли българката до директния репешаж за бронза. Мартин Иванов завърши на пето място в категория до 68 кг, след като загуби мача за бронза от Емил Хасанов (Азербайджан). Преди това той претърпя поражение на четвъртфиналите от италианеца Матиа Галбиати, но продължи в репешажите, където елиминира Далибор Богданов (Северна Македония), за да стигне до мача за бронзовото отличие. фото Костадин Андонов/БОК", "date": "2019.06.22", "title": "България с първи медал от Европейските игри"}
{"url": "https://standartnews.com/sport/federer-s-nov-rekord-v-tenisa-395441.html", "text": "Швейцарският тенисист Роджър Федерер се класира за рекорден, 13-и път на финала на турнира на трева в Хале (Гер), с награден фонд 2,08 милиона евро. Лидерът в основната схема победи Пиер Юг Ербер (Франция) с 6:3, 6:3. 37-годишният Федерер не даде нито една възможност за пробив на съперника. Той реализира ранен пробив и дръпна с 3:0 по пътя си към успеха в първия сет, а във втората част направи серия от четири поредни гейма, за да триумфира. В търсене на десети трофей в Хале Федерер ще се изправи срещу белгиеца Давид Гофен. Той елиминира Матео Беретини (Италия) със 7:6, 6:3 и ще играе за титла за първи път от финалния турнир на АТП в Лондон през ноември 2017 г, когато загуби от Григор Димитров. Белгиецът прекъсна серия от осем поредни победи на трева на Беретини, който през миналата седмица триумфира с трофея в Щутгарт. Италианецът влезе в мача със спечелени 83 от последните си 84 сервис гейма. Той загуби оспорваната първа част с 4:7 точки, след като позволи на съперника си да направи серия от четири поредни разигравания. Във втората част Беретини допусна единствен пробив в осмия гейм и това се оказа решаващо. Федерер има 7 победи от 8 мача срещу Гофен. Двамата се играли веднъж и в Хале на четвъртфиналите през 2016 година, когато швейцарецът печели с 6:1, 7:6.", "date": "2019.06.22", "title": "Федерер с нов рекорд в тениса"}
{"url": "https://standartnews.com/kultura/meksikanets-pya-detelini-s-lili-395431.html", "text": "Едва ли някой може да каже откога Лили Иванова не е пяла „Детелини“. След дълга любимата на цяла България песен прозвуча почти на финала на концерт край езерото в Панчарево. И публиката буквално полудя. Всички пееха в хор със своята любима певица, която в продължение на час и половина не спираше да разказва своите приказки за любовта, щастието и надеждата, съобщи бТВ. \r\nНад 700 души посрещнаха първия ден на лятото на открито, в компанията на Лили и нейните музиканти – Ангел Дюлгеров, Веселин Веселинов-Еко, Огнян Енев, Орлин Цветанов, Росен Ватев и вокалното трио „Ла Ти Да“.  Сред най-запалените фенове бе и мексиканец, дошъл да чуе на живо жената, за която преди това е чувал само легенди. Когато Лили разбра за неговото присъствие, го поздрави на английски: Hello. How are you? Do you like Bulgaria? Застаналият пред сцената чужденец бе толкова стъписан от неочакваното внимание, че въобще не успя да отговори на поздрава, а просто се скри в публиката. \r\nЗлатните хитове на Лили – „За тебе бях“, „Щурче“, „Искам те“, „Невероятно“, по-новите – „Дали“, „Обичай ме“, „Вкусът на греха“, и най-новите – „Главна роля“, „Бурната река“, „Мигът и любовта“, за пореден път доказаха нейния висок професионализъм на артист, роден с умението да улавя най-доброто от миналото, радостта от момента и щастието от красотата на утрешния нов ден. И всичко това като ток минава през нейната личност и излиза от гласа й, за да влезе в сърцата на хората. \r\nНезабравимата юнска вечер завърши със смразяващ финал – с композицията „Присъда“ и стиховете на Михаил Белчев – „Последната ми дума ще е песен“. \r\nСледващите спирки от турнето на Лили Иванова са в Пловдив и Варна, съответно на 30 юни и 17 септември, но билети за тези концерти отдавна няма. Финалът ще бъде сложен с две софийски дати в зала 1 на НДК – на 8 и 9 декември.", "date": "2019.06.22", "title": "Мексиканец пя „Детелини” с Лили"}
{"url": "https://standartnews.com/sport/khamiltn-trgva-prvi-v-gran-pri-na-frantsiya-395440.html", "text": "Британецът Люис Хамилтън победи съотборника си в Мерцедес Валтери Ботас и взе поул-позишън в утрешния старт за Гран При на Франция във Формула 1 на пистата Пол Рикар на Лазурния бряг. За Хамилтън това е 86-а победа в квалификации, като утре ще се стреми към шеста победа за сезона. Световният шампион бе с 0.286 секунди по-бърз от финландеца, който се опитва да влезе здраво в битката за титлата преди преполовяването на сезона. Времето на Хамилтън е 1 минута, 28.319 секунди. Ботас изостава в момента с 29 точки след Хамилтън в генералното класиране, а за да се върне отново на върха трябва да победи утре. След тях се нареди Шарл Льоклер (Ферари) с 1:28.965 мин, я съотборникът му Себастиан Фетел трябваше да се задоволи едва със 7-ата позиция. На 4-о място е Макс Верстапен (Холандия) с Ред Бул и време от 1:29.409 минути, следван от двамата пилоти на Макларън. На 5-о място е Ландо Норис (Великобритания) с 1:29.418, а 6-и е Карлос Сайнц-младши (Испания) с 1:29.522. Хамилтън и Ботас си спретнаха истински дуел по време на днешното състезание, като класата на Хамилтън се прояви в третата квалификационна сесия. Тогава британецът сякаш се бе адаптирал максимално за пистата, кара почти безгрешно и остави финландския си съотборник на 2-а позиция.", "date": "2019.06.22", "title": "Хамилтън тръгва първи в Гран при на Франция"}
