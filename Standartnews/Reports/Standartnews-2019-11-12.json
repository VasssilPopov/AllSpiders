{"url": "https://standartnews.com/biznes/vtb-izliza-ot-sstava-na-aktsionerite-na-vivakom-406492.html", "text": "Изцяло  от състава на акционерите на българската телекомуникационна компания Виваком ще излезе руската инвестиционна банка ВТБ Капитал, част от групата компании ВТБ,, съобщи РБК, позовавайки се на пресслужбата на банката. Решението е взето във връзка със сделката по продажбата на българския оператор на компанията Юнайтед груп (United Group). ВТБ съобщи, че инвестиционното й подразделение ВТБ Капитал е продало целия си дял във Виваком на Юнайтед груп, информира Ройтерс. ВТБ капитал се присъедини към консорциума Ве Те Ел (VTL) през 2015 година, за да инвестира във Виваком. ВТБ Капитал, която се присъедини към консорциума VTL за инвестиране във \"Виваком\" през 2015 година, заяви, че \"заедно със своите съинвеститори и новото управление на компанията успяхме значително да увеличат стойността на \"Виваком\" и да запазим водещите си позиции на българския пазар, което спомогна за генериране на силен интерес към активите на българския телеком\". В изявлението на ВТБ Капитал също така се казва, че придобиването на \"Виваком\" от \"Юнайтед груп\" \"още веднъж подчертава водещите пазарни позиции на българския оператор и обещаващи перспективи. Уверени сме, че компанията ще продължи своя устойчив растеж при новия собственик\". ВТБ Капитал допълни, че собствената му инвестиция във \"Виваком\" е \"още един пример за успешна сделка с частен капитал в региона\". Продажбата на \"Виваком\" бе анонсирана миналата седмица и все още е на предварителен етап. Официално от ВТБ не са коментирали кога се очаква да бъде приключена сделката, както и условията по сделката с \"Юнайтед груп\". Ройтерс съобщи за сделката, като се позова на официални съобщения на \"Виваком\" и лондонския фонд \"Би Си Партнърс\", който е мажоритарен собственик на \"Юнайтед Груп\".  Източници на агенцията твърдят, че цената на цялата сделка е 1,2 млрд. евро.  ", "date": "2019.11.11", "title": "ВТБ  излиза от състава на акционерите на Виваком"}
{"url": "https://standartnews.com/biznes/a1-s-ustroystva-na-spetsialni-tseni-v-mesetsa-na-black-friday-406448.html", "text": "  В месеца на Black Friday   стартира кампания с   от висок, среден и нисък клас, която ще продължи до края на ноември. Смартфоните, които потребителите ще имат възможност да закупят с до 50% отстъпка, са Nokia 2.2, A1 Alpha, Samsung Galaxy A30s, Huawei P30 Lite, Samsung Galaxy A70, LG K50s, iPhone 7, Huawei P30 Pro, Samsung Galaxy S10+, iPhone 11 и iPhone 11 Pro. Клиентите на А1 могат да закупят на преференциални цени и 3 смарт часовника – Samsung Galaxy Watch BT 46mm, Samsung Galaxy Watch BT 42mm и Huawei Watch GT.   Смартфонът има HD+ IPS дисплей с капковидно изрязан прорез и с големина от 5.71 инча. Nokia 2.2 разполага с 13 MP основна камера (f/2.2). Хардуерът се допълва от четириядрен процесор, оперативна памет от 2 GB и 16 GB вградена памет, която може да се увеличи с още 32 GB чрез microSD карта памет, налична в комплекта. При покупка на смартфона настоящите и нови клиенти на А1 ще го получат в комплект с оригинално хендсфри. Nokia 2.2 се предлага за 40 лева в брой с план A1 ONE Unlimited 2XL.   Позициониран в средния клас смартфони, А1 Alpha притежава елегантен дизайн и отлични характеристики - двойна камера на гърба - основна 13MP (f/2.0) + сензор за дълбочина с 2MP (f/2.4), селфи камера от 8 MP (f/2.0), осемядрен процесор, 3GB оперативна памет, мощна 3 200 mAh батерия, 64 GB вградена памет, както и най-новата версия на Android – 9 Pie. A1 Alpha се предлага за 85 лева в брой с план A1 ONE Unlimited 2XL.   Samsung Galaxy A30s се предлага за 227,48 лева в брой с план A1 ONE Unlimited 2XL. Смартфонът притежава корпус, изграден от полирана пластмаса и стъкло, които му придават елегантност и здравина. Моделът включва осемядрен процесор Exynos 7904, батерия с капацитет 4 000 mAh с функция за бързо зареждане. Galaxy A30s е с тройна камера на задния панел: основен сензор от 25 MP (f/1.7), ултраширокоъгълна бленда с 8 MP (f/2.2), както и сензор за дълбочина от 5MP (f/2.2), който спомага за добавянето на „боке” ефект.   Huawei P30 Lite следва дизайна на моделите от серията, като разполага с тройна камера на гърба: 48 MP широкоъгълна, 8 MP ултраширокоъгълна и сензор за дълбочина от 2 MP. Предната камера е с 24 MP и поддържа над 10 режима на снимане. Дисплеят на Huawei P30 Lite e с големина от 6,15 инча, с FHD+ резолюция, като матрицата на екрана е IPS LCD. Капацитетът на батерията е 3340 mAh, като разполага с функция за бързо зареждане с 18 W. Huawei P30 Lite се предлага за 337,49 лева в брой с план A1 ONE Unlimited 2XL. Samsung Galaxy A70 разполага с тройна камера на гърба: 32 MP широкоъгълна с бленда от f/1.7, \r\n8 MP ултраширокоъгълна с бленда от f/2.2 + 5 MP сензор за дълбочина с бленда от f/2.2. Осемядреният процесор Snapdragon 675 е изграден по 11-нанометрова архитектура, с редица AI функции. 128 GB вградена памет, 6 GB оперативна и голямата батерия от 4500 mAh допълват хардуера. При покупка на устройството настоящите и нови клиенти на А1 ще получат смартфона в комплект с калъф. Samsung Galaxy A70 се предлага за 455,99 лева в брой с план A1 ONE Unlimited 2XL.   iPhone 7 притежава компактно тяло, 4,7-инчов Retina IPS LCD дисплей с олеофобно покритие и четириядрен процесор Apple A10 Fusion, изграден по 16-нанометрова архитектура. Основната камера е с 12 MP (f/1.8) с функция за оптична стабилизация (OIS) и заснемане на видео с 2160 пиксела и 30 кадъра в секунда. Селфи камерата е 7 MP (f/2.2) с функции като Face detection и технологията HDR. Оперативната памет на устройството е 2 GB, а паметта за съхранение – 32 GB. Смартфонът се захранва от батерия с капацитет от 1960 mAh, а софтуерът може да бъде обновен до последната версия на iOS – 13.2. iPhone 7 може да бъде закупен за 659,99 лева в брой с план A1 ONE Unlimited 2XL.   Флагманът Huawei P30 Pro притежава 6.47-инчов FHD+ OLED дисплей. Фокусът при модела е четворната му камера, разработена в партньорство с Leica: 40 MP широкоъгълна с бленда от f/1.6, 20 MP ултраширокоъгълна с бленда от f/2.2, 8 MP телефото обектив с бленда от f/3.4, както и ToF 3D камера. Лазерен автофокус, HDR функция, оптична и дигитална стабилизация, петорно оптично увеличение и супер нощен режим са част от функциите на камерата. Предната камера е широкоъгълна с 32 MP и с бленда f/2.0, като включва HDR функция и заснемане на FHD видео. Мощният осемядрен процесор Kirin 980 разполага с AI функции, които оптимизират работата на камерата и производителността. Huawei P30 Pro се предлага за 1133,99 лева в брой с план A1 ONE Unlimited 2XL.   Galaxy S10+ разполага с 6,4-инчов QHD+ sAMOLED, с резолюция 3040х1440 и е оборудван с Gorilla Glass стъкло от последно поколение за по-голяма здравина. Моделът разполага и с Ultrasonic сензор за пръстови отпечатъци, който е вграден в дисплея на устройството. Камерите на новата Galaxy S10+ разполагат с изкуствен интелект и редица функции, които позволяват заснемане на висококачествени изображения дори при по-слаба осветеност. Samsung Galaxy S10+ може да се закупи за 1196,99 лв. в брой с план A1 ONE Unlimited 2XL.   Смартфонът от последната серия на Apple съчетава най-новите технологии на по-достъпна цена. Моделът има нова двойна задна камера – 12 MP широкоъгълна камера (f/1.8) и 12 MP ултраширокоъгълна камера (f/2.4), поддържаща HDR функции, заснемане на панорамни изображения, разпознаване на сцени посредством изкуствен интелект и много други. Мощният процесор А13 Bionic притежава AI функции и предоставя отлична производителност. Смартфонът се предлага на цена от 1277,98 лева в брой с план A1 ONE Unlimited 2XL за версията със 128 GB.   iPhone 11 Pro е с 5,8-инчов Super Retina XDR OLED дисплей. Моделът разполага с тройна камера на гърба – 12-мегапикселова широкоъгълна (f/1.8), 12-мегапикселова ултраширокоъгълна (f/2.4) и 12-мегапикселов телефото обектив (f/2.0) с двойно оптично увеличение. Apple iPhone Pro се предлага на цена от 1861,99 лева в брой с план A1 ONE Unlimited 2XL за версията с 64 GB", "date": "2019.11.11", "title": "А1 с устройства на специални цени в месеца на Black Friday"}
{"url": "https://standartnews.com/biznes/spetsialno-izdanie-na-smes-webinars-za-kibersigurnostta-406472.html", "text": "Цивилизацията ни напредва и заедно с изобретенията й, които променят живота до неузнаваемост, се развиват технологии, които проникват във всеки бизнес и успяват да усвоят фирмени тайни и решения, като на практика унищожават истинските собственици. Най-честите обекти за посегателство са финансовите системи и индустриалното оборудване. Основна цел на компютърната сигурност е защита на   и   от кражби и повреждане. Това бе причината темата „киберсигурност” да стане особено актуална и необходима в съвременния напълно компютъризиран свят. Именно тази тема ще бъде обсъждана на 18 ноември 2019 г. от 10:00 ч. от заместник министър-председателя по икономическата и демографската политика и председател на Съвета по киберсигурност Марияна Николова и министъра на икономиката Емил Караниколов, които ще се включат в специално издание на серията уебинари на Изпълнителната агенция за насърчаване на малките и средните предприятия SMEs Webinars. Специалното издание на SMEs Webinars ще бъде на тема „Киберсигурност: Превенция и защита за частния сектор“ . В него ще се включат още Главна Дирекция \"Борба с организираната престъпност\" и Държавна агенция „Електронно управление“, които ще помогнат на представителите на бизнеса да изградят ефективни стратегии за защита на дигиталното си присъствие. Уебсеминарът „Киберсигурност: Превенция и защита за частния сектор“ ще бъде открит от вицепремиер Николова, министър Караниколов и изпълнителния директор на ИАНМСП Бойко Таков. В специален панел участниците ще имат възможност да зададат своите въпроси, свързани с киберсигурността, към лекторите на онлайн семинара. Всички събития от серията SMEs Webinars са напълно безплатни и достъпни чрез бърза регистрация на  Те са форма на онлайн семинари, в които не е предвидена присъствена форма на място. След успешна регистрация, участниците ще получат имейл, съдържащ линк към виртуална стая, в която ще стартират събитията.        ", "date": "2019.11.11", "title": "Специално издание на SMEs Webinars за киберсигурността"}
{"url": "https://standartnews.com/biznes/pristanishche-varna-shche-priema-korabi-giganti-406420.html", "text": "Варненския и Белославският заливи ще бъдат направени по-дълбоки в рамките на проект на обща стойност 350 милиона лева. Това е инфраструктура за държавата, за да могат да влизат стоки и товари с огромни кораби, съобщи министърът на транспорта Росен Желязков в предаването „Тази сутрин” по бТВ. „Ще направим така, че врата на България по море – Варна, да бъде отворена за най-тежките кораби, които в момента не могат да влизат. Целта на проекта е да има удълбочаване до 13 м и по този начин транспортът поевтинява и прави нашето пристанище по-атрактивно. В момента търговската конкуренция на Черно море е там, където отиват товарите. Искаме товарите да влизат през Варна”, обясни министърът на транспорта. По отношение на повишаването на безопасността за движение по пътищата Росен Желязков посочи, че от Министерството на транспорта са заявили, че трябва да се въведе контролирана среда за провеждането на изпити за вземане на шофьорска книжка. „В момента се изработва софтуер за теста, но и за подготовка на водачите. Много от школите експериментално вече го използват. Важно е да се преценяват уменията на младите водачи, от една страна тяхната подготовка,  а от друга страна – честността на изпита. А косвеният ефект е пресичане на корупцията”, каза Росен Желязков. По думите му честността на изпита ще бъде гарантирана.", "date": "2019.11.11", "title": "Пристанище Варна ще приема кораби-гиганти"}
{"url": "https://www.standartnews.com/sport/tsitsipas-debyutira-s-pobeda-v-london-406482.html", "text": "Стефанос Циципас от Гърция стартира с победа при дебютното си участие във Финалния турнир на АТП на осемте най-добри през сезона в Лондон. Поставеният под номер 6 Циципас надделя със 7:6(5), 6:4 над четвъртия в схемата Даниил Медведев (Русия), който също дебютира в надпреварата, след 102 минути игра в първия мач от група \"Андре Агаси\". \r\nГъркът сервира много солидно, като спечели 88 процента от точките при вкаран първи сервис (39 от 44) и не даде нито една възможност на пробив на съперника. Той взе първия сет в оспорван тайбрек след две поредни точки, а във втората част успя да реализира единствен брейк за 5:4, след което затвори мача при собственото си подаване. Така Циципас записа първи успех срещу Медведев в шестата среща помежду им, а руснакът не успя да запише 60-а победа за сезона. В другия двубой от групата тази вечер водачът в световната ранглиста Рафаел Надал ще играе срещу защитаващия титлата си Александър Зверев (Германия).", "date": "2019.11.11", "title": "Циципас дебютира с победа в Лондон"}
{"url": "https://standartnews.com/biznes/yuristi-razplitat-bez-pari-zapleteni-kazusi-ss-zemedelski-imoti-406466.html", "text": "Висококвалифицирани екипи от юристи на лидера в управлението на земеделски земи „Агрион Инвест“ ще дават безплатни правни консултации за всички собственици и ползватели на земя от 12 до 21 ноември в офисите на компанията в цялата страна.   \r\nОт предложението могат да се възползват собственици на земи, наследници на ниви, както и всички, които искат просто да разберат колко струват техните терени, за да сключат изгодна сделка. \r\nКонсултациите ще бъдат в офисите на „Агрион“, в ключови областни градове като Стара Загора, Хасково, Шумен, Варна, Русе, Бургас, Средец, Монтана, Плевен, София, Пловдив. в Стара Загора. На следващия ден специалистите от „Агрион“ ще бъдат в Хасково, а на 15-ти ноември – във Варна, Шумен и Русе. На 19-ти и 20 ноември експертите ще дават консултации в Бургас и Средец. На 21 ноември от безплатните съвети на „Агрион“ могат да се възползват живеещите във и около Монтана, Плевен, София и Пловдив. \r\n„Земята е един от най-ценните, макар и подценявани активи. Често заплетените юридически казуси с наследници и арендатори обезкуражават тези, които имат собственост, да трупат доход от нея.  С безплатните консултации за разрешаването на тези проблеми, за да могат собствениците да печелят от земеделските си земи, без да се налага да плащат за скъпи консултации“, заявиха от „Агрион“. \r\nНай-честите казуси, които разрешават юристите на „Агрион“, са наследствените. Често земята е разпокъсана между десетки собственици, някои от които дори не живеят в България.  Експертите на „Агрион“ са доказали, че могат да намират решения на такива случаи, дори с по 30 собственика от различни части на страната и чужбина. Стопаните често не са наясно с процедурите и правата си и търсят юридическа помощ, за да получат адекватно заплащане за собствеността си. Тези, които не са доволни от досегашните си контракти, могат да получат съвет как да прекратят неизгодния си договор за аренда, за да получат по-добри условия. \r\nХората често искат да разберат цената на земята си или да я продадат изгодно, бързо и без излишна бюрокрация. За тях, освен с правни консултации, „Агрион“ е готова да съдейства с проверка на собствеността на парцелите, както и да направи безплатна оценка на имота. \r\n\"Агрион\" е първата българска компания, която изгради професионална верига от офиси на ключови точки в страната и въведе нови стандарти в професионалното управление на земеделски активи. за всеки терен, тъй като, за разлика от други, не използва осреднени оценки, а работи по специално създаден алгоритъм, с различни показатели, който гарантира прецизна оценка. \r\nПрез годините компанията разви екип от висококвалифицирани специалисти в сделките със земеделска земя, които могат да намерят решение на всеки един казус – независимо дали е свързан с покупко-продажба, отдаване под наем или аренда на ниви. \r\nПълна информация за адресите на офисите на „Агрион“ и графика за посещения на експертите можете да получите от сайта на компанията https://www.agrion.bg/bg/offices/, както и от Фейсбук страницата на дружеството https://www.facebook.com/agrion.bg/ Информация може да се получи и на безплатния телефон  0800 111 66. 12.11.2019 Г. - Стара Загора \r\n13.11.2019 г. - Хасково \r\n15.11.2019 г. - Шумен \r\n15.11.2019 г. - Варна \r\n15.11.2019 г. - Русе \r\n19.11.2019 г. - Бургас \r\n20.11.2019 г. - Средец \r\n21.11.2019 г. - Монтана \r\n21.11.2019 г. - Плевен \r\n21.11.2019 г. - София \r\n21.11.2019 г. - Пловдив", "date": "2019.11.11", "title": "Юристи разплитат без пари заплетени казуси със земеделски имоти"}
{"url": "https://standartnews.com/regionalni/deputat-ot-vns-oglavi-obshchinskiya-svet-v-razgrad-406456.html", "text": "Ексдепутатът от Великото Народно събрание  Стоян Димитров ще ръководи общинския съвет в Разград. Той бе избран на поста с гласовете на БСП, в която членува, с подкрепата на десните съветници от „Демократична България” и групите на местните коалиции ВМРО–БНД и ЗНС в местния парламент. Две групи съветници - от ГЕРБ и ДПС, се очертаха като опозиционен блок в новоизбрания  общински съвет. ГЕРБ, които загубиха кметските избори след балотаж с БСП, имат най-голямата група от 8 души в 33-членния местен парламент на Разград. Те обаче не издигнаха кандидат за председател на общинския съвет, нито участваха в гласуването. ДПС застана зад кандидатурата на своя общински лидер доктор Левент Апти, но  след края на тайния вот стана ясно, че той е получил подкрепа от 6 гласа, колкото са и съпартийците му. В урната бяха преброени 25 бюлетини, 23 от които валидни. 17 от тях бяха за фаворита на  БСП Стоян Димитров. Той е известен адвокат в Разград и едно от знаковите лица на столетницата в региона. Кариерата му в политиката започва през 1990 година, когато е избран за депутат във ВНС. Общински съветник в групата на левицата във всички местни парламенти от 1991 година насам. По времето на кабинета „Орешарски” той бе областен управител на Разград.  ", "date": "2019.11.11", "title": "Депутат от ВНС оглави общинския съвет в Разград"}
{"url": "https://standartnews.com/regionalni/kmett-na-kula-polozhi-kletva-za-treti-mandat-406433.html", "text": "\"След този тържествен акт по полагане на клетва, Вие встъпихте в своите нови правомощия и отговорности. През следващите 4 години ще имате онази сила, от която зависи развитието и просперитета на вашата община. Защото във ваши ръце е бъдещето й, и отговорността за това как ще живеят хората и в каква посока ще се развива Кула\". Това каза областният управител Албена Георгиева, която ръководи тържествената сесия на Общински съвет-Кула. На нея се падна честта символично да предаде кметската огърлица на избрания за трети мандат кмет на община Кула д-р Владимир Владимиров, който днес тържествено положи клетва и встъпи официално в длъжност. „През следващите 4 години отново ще се стремя да бъда кмет на всички граждани на общината, независимо от тяхната партийна принадлежност. През предстоящия мандат ще разчитам на вас, жителите на Кула, ще разчитам на новоизбраните общински съветници, ще разчитам на помощта на Правителството. Нека всички заедно да работим за една още по-хубава община, за привличане на инвестиции, за разкриване на нови работни места, за да можем след 4 години да се поздравим с постигнати успехи“, каза в  приветствието си кметът на Кула д-р Владимир Владимиров.   \r\n     \r\nНа тържественото заседание положиха клетва 11 общински съветници. През следващите четири години работата на Общински съвет-Кула ще ръководи отново Димитър Цанков.  ", "date": "2019.11.11", "title": "Кметът на Кула положи клетва за трети мандат"}
{"url": "https://www.standartnews.com/sport/despodov-dari-118-topki-na-3-detski-shkoli-406436.html", "text": "Футболист номер едно на България за 2018-а година Кирил Десподов продължи благородната традиция победителите в анкетата на спортните журналисти да подаряват футболни топки на детско-юношески школи. Навръх 23-ия си рожден ден нападателят на Щурм (Грац) покани деца от трите клуба, формирали го като играч у нас - Перун (Кресна), Литекс (Ловеч) и ЦСКА-София. Те получиха 118 топки - точно толкова, колкото представители на медиите гласуваха за Десподов в миналогодишната анкета. \"Това е най-малкото, което мога да направя, за да се отблагодаря на отборите, които са ме изградили. Надявам се тези млади таланти да надминат мен, а и не само мен\", заяви голмайсторът преди началото на подготвителния лагер на националния отбор за двубоите с Парагвай и Чехия.", "date": "2019.11.11", "title": "Десподов дари 118 топки на 3 детски школи"}
{"url": "https://www.standartnews.com/sport/grigor-przholite-na-mama-mi-lipsvat-nay-mnogo-406457.html", "text": "Григор Димитров даде доста емоционално и любопитно интервю, в което разкри, че в момента няма приятелка. Той говори за любовта в живота си, за това какво е постигнал в тениса до момента, за партньорството си с Андре Агаси. Освен това Димитров разказа и за почивката си в Исландия пред bTV. \"В Исландия беше специално, различно. За първи път решихме да направим такова приключение с моите родители. Всяка година гледаме да направим почивка, в която да сме само тримата. Това бе перфектното място. Бях оставил телефона на страни и се фокусирахме за нашето време. Разказвахме си за случки. В Исландия всичко беше страхотно. Ходихме да караме на глетчерите. Баща ми дори се впечатли, а той не се впечатлява лесно\", обясни той. \"Винаги със своето семейство успявам да се пречистя. Различно е. Говорим си за всичко. Спомняме си какви съм ги вършил като малък. С майка ми и баща ми сме много близки. Когато споделям с тях, винаги гледам да взема нещо от тях, някакъв опит. Дали са ми много. Повече ги наблюдавам, отколкото искам съвети\", добави Димитров. \"10 години вече съм в тура, което е впечатляващо. Все пак имах добри постижения като цяло. Но знам, че мога много повече. В последните години имах и добри и лоши резултати. Контузих се тази година. Но това е спорта. Искам да знам какво хората мислят за мен. Обичам критиката, но не в огромни количества! Именно и за това броят на хората, на които се доверявам може да се преброи на пръстите на едната ръка\", добави той. \"В тениса има един плюс - има турнири непрекъснато. В моя случай 2-3 турнира обърнаха годината. Надявам се, че повече няма да има такива спадове. Много неща ме държат мотивиран - работата и дисциплината са основните. Тренирах много, работих. Но всеки мач ми се струваше като вечност. Това не е много приятно, но някой път получаваш този попътен вятър\". \"Случвало се е да съм отчаян. Когато бях в болница се чувствах именно така. Бях ядосан на хората, на всичко и всички. Но тогава трябва да си кажеш \"стига толкова\" и започваш на ново. Бях сам, имах подкрепа от любимите хора около мен. Но държах една дистанция. С всеки един ден ставах все по-близък със себе си. Извън корта е съвсем различно. Трябва да имаш добра връзка със себе си. Този година ми се наложи да седя повече време у нас. Да правя доста различни неща от тениса. Беше странно. Винаги съм бил себе си. Някой път може да съм малко по-емоционален. Но то се вижда. В края на годината изиграх някои мачове, които все едно не бях аз. Гледах се по телевизията и се чудих. Но пък някои неща се получиха добре. Аз искам да бъде себе си\", добави Григор. \"Не трябва да оставяш никой да контролира играта. Може да ти помага, да те напътства. Но ако някой те държи като птичка в клетка, това е най-лошото, което може да се случи на един играч. Трябва да бъдеш свободен на твориш. С Радек Щепанек никога не сме почвали толкова сериозно. Не успяхме да намерим правилния подход. Андре Агаси е специален човек в нашия отбор. Не мога да го обясня като човек и като треньор. Ние имаме специална връзка. В най-деликатните моменти можеш да разчиташ на него. Той разказва за усещанията си от всякакъв тип мачове\", заяви още той. \"С Андре се забавляваме много. Ходихме на родео с Агаси, например. Беше супер. Разходихме се един ден и се озовахме в Лас Вегас на родео. В тези моменти следваме сърцата си. И двамата сме на интересна позиция\", обясни Гришо. \"Има приятелства, но зависи до каква степен. Ние сме в една съблекалня. Всички имаме една цел, да победим. Надал, Федерер и Джокович? С Рафа си пишем за различни неща. С Джокович се виждаме в Монако. С Роджър също се засичаме. Но е трудно. Имал съм случаи, в които да играеш срещу приятел ми тежи, но всички спазваме правилната дистанция. Ако опитваш да се бориш с чувствата си на корта, си загубен\", добави още той. \"Нямам любим прякор. Много ми е приятно да чуя \"Мачкай Гришо\", когато съм на другия край на света. Горд съм, че съм българин. Когато вдигна глава към публиката и ми става хубаво. Искам да помогна на останалите родни играчи. Винаги съм правил всичко възможно да давам най-доброто от себе си за България. За първа година ще е този турнир ATP Cup\", разкри Григор. \"За съжаление трябва да бъда егоист в някои ситуации и за това не мога да поддържам контакт с много приятели. Като бях малък много исках да стана тенисист. Винаги съм казвал, че искам да стана такъв. Този спорт ме е грабнал още най-ранните ми години. Не съжалявам за нещата, които съм правил. Като бях на 14-15 години не мислих, толкова за титли и за ранглиста\", добави Димитров. \"Любовта? Това са толкова лични неща. Тази година въобще не съм мислил за това. Фокусът ми е на друго място. Има си плюсовете и минусите. Но има една граница между тениса и любовта. Да си влюбен, да това може да ти помогне в 1-2 турнира. Но за повече - трудно. Най-трудното нещо е да оставяш нещата извън корта, да не ти влияят, докато играеш\", сподели Димитров. \"За момента нямам приятелка. Въздухът в София е различен. Тук се чувствам по-специално. Искам да бъде баща. Защо не! Но аз самия не знам къде искам да живея в момента. Децата ми искам да ги уча на работа и дисциплина. И да бъдат себе си. Това е едно от най-важните неща. Храната в България ми липсва най-много. Какво точно ли? Пържолите на мама\", завърши Гришо.", "date": "2019.11.11", "title": "Григор: Пържолите на мама ми липсват най-много"}
{"url": "https://standartnews.com/regionalni/mestnata-uprava-v-silistra-oshche-ot-sshchoto-406461.html", "text": "Общинският лидер на ГЕРБ в Силистра доктор Мария Димитрова е новият стар председател на общинския съвет в крайдунавския град. Тя поема поста за трети път, след като на учредителната сесия в понеделник за нея гласуваха 22-ма от всичките 33-ма членове на местния парламент. След изборите за местна власт тази година общинският съвет в Силистра се оказа изключително шарен. В него са представени 8 политически сили, като партията на Бойко борисов доминира категорично сред тях със своите 11 съветници. ГЕРБ запазва позиците си в крайдунавска Добруджа. След балотажа миналата неделя  досегашният кмет доктор Юлиян Найденов победи  конкурента си от БСП Момчил Неков и ще управлява общината за трети мандат.  ", "date": "2019.11.11", "title": "Местната управа в Силистра: Още от същото"}
{"url": "https://www.standartnews.com/sport/domuschiev-pozhela-na-stoyanov-brzo-navlizane-vv-forma-406453.html", "text": "Собственикът на Лудогорец Кирил Домусчиев излезе с любопитен коментар относно завръщането на стража на тима Владо Стоянов, който заради тежка контузия бе аут от терените повече от 2 години и половина. Бизнесменът заяви, че „орлите” са направили всичко необходимо за възстановяването на вратаря и му пожела да влезе във форма, колкото се може по-бързо. \r\nПрипомняме, че Стоянов благодари на Кирил и Георги Домусчиеви за всичко, което са направили за него през този период. \r\nЕто какво написа босът на Лудогорец в официалната си страница във Фейсбук: \r\n„През тези две години и половина направихме всичко необходимо Владо Стоянов да се възстанови. Успех, приятелю! Влизай във форма колкото се може по-бързо!”", "date": "2019.11.11", "title": "Домусчиев пожела на Стоянов бързо навлизане във форма"}
{"url": "https://www.standartnews.com/sport/botev-vratsa-ima-nov-trenor-406435.html", "text": "Антони Здравков се завръща в Ботев (Враца) като треньор на първия тим. Това ще бъде негов втори период в тима, който води от 2011 до 2013 г. Новият треньор бе представен на медиите лично от кмета на града Калин Каменов. \r\nЗдравков заменя Сашо Ангелов, който миналата седмица реши да подаде оставка след равенството (1:1) с Витоша (Бистрица). Ботев е на предпоследното 13-о място в таблицата с актив от 13 точки. Тони Здравков ще дебютира начело на отбора в петък, когато врачани гостуват на Локомотив Пловдив. По време на треньорската си кариера 55-годишният Здравков е бил начело на Чавдар (Бяла Слатина), Калиакра (Каварна), Левски, Ботев Враца, България до 21 г. и Лудогорец.", "date": "2019.11.11", "title": "Ботев (Враца) има нов треньор"}
{"url": "https://www.standartnews.com/sport/vikat-speshno-zanev-v-natsionalniya-406425.html", "text": "Защитникът на ЦСКА София Петър Занев беше повикан в състава на националния отбор на България за лагера преди приятелския двубой с Парагвай и европейската квалификация с Чехия, съответно на 14 и 17 ноември. 34-годишният футболист ще замени Антон Недялков, който бе освободен от състава на Георги Дерменджиев поради травма, която получи в мача на Лудогорец срещу Витоша (Бистрица) снощи.  Занев има 39 мача за националния отбор, където е дебютирал през 2006 година. Националите се събират днес в Национална футболна база \"Бояна\", за да започнат подготовка преди последните си два мача за календарната година.", "date": "2019.11.11", "title": "Викат спешно Занев в националния"}
{"url": "https://www.standartnews.com/sport/stefka-kostadinova-zaradva-detsata-siratsi-406440.html", "text": "Стотици деца и младежи в риск изпитаха истинско щастие да бъдат приветствани и наградени от две емблематични български спортистки. \r\nСветовната рекордьорка в скока на височина Стефка Костадинова и едно от златните български момичета Ренета Камберова бяха сред официалните гости наградили призьорите в държавното първенство, състояло се днес в комплекс „Спортна София 2000“ в Зона Б5. \r\n„Пожелавам ви много от вас да станат олимпийски, световни и европейски шампиони и рекордьори, да изпитат радостта от спорта. Благодаря на вашите ръководители и треньори, знайте, че Българският олимпийски комитет и българските шампиони винаги ще ви подкрепят,“ каза председателят на БОК Стефка Костадинова. \r\nПредставителите на Дом Велико Търново II и III грабнаха титлата за комплексен победител в 32-рия национален шампионат за деца и младежи в риск. Втори са децата от Роман, а трети Велико Търново Цветарска. \r\nПървенството се организира от „Българска спортна федерация за деца и младежи в риск“ със съдeйствието на „София – европейска столица на спорта“ под мотото „Спортът достъпен за всички деца“. \r\nШампионатът събра близо 300 представителите на 22 институции - домове за деца в риск, центрове за настаняване от семеен тип, възпитателни училища, интернати, фондации за работа с деца в риск от цялата страна. \r\nКъм тях отново се присъединиха и участници от центровете за временно настаняване на бежанци на възраст между 12 и 18 години. Програмата включваше надпревари в шест вида спорт – баскетбол, лека атлетика, тенис на маса, футбол на малки врати, таекуон-до  и бадминтон. Събитието се организира ежегодно  от 2003 г. досега с по две издания всяка година – пролетно (Великденско) и есенно-зимно (Коледно). \r\nВъв футболния турнир отборът на Враца защити титлата си от миналата година, като във финала надделя в много оспорван мач над тима на Конкордия с 3:1. Бронзовите медали заслужиха представителите на Исперих, победили в малкия финал отбора на Ракитова също с 3:1. \r\n \r\nСтотиците деца бяха щастливи да си направят селфита и да получат автограф от олимпийската шампионка Стефка Костадинова и от бронзовата олимпийска медалистка Ренета Камберова - гимнастичката водеше представителите на „Златните орли“ от Пещера и Лисичево, събрали погледите със стилните си екипи. \r\n \r\n„Поздравявам ви с участието тук и ви пожелавам нови спортни успехи. Федерацията организира редица събития, за да имате повече възможности през годината. От сега ви каня на държавните първенства през следващия сезон,“ заяви в края на шамипоната Анатоли Илиев, председател на „Българска спортна федерация за деца и младежи в риск“, който също бе сред наградилите и поздравили призьорите. \r\n \r\nЕто и шампионите: \r\n \r\nЛека атлетика, крос \r\nМомчета 13-15 г.: Богомил Станев (В. Търново II и III) \r\nМомичета 13-15 г.: Валя Сонева (В. Търново II и III) \r\nЮноши 16-18 г.: Богдан Миладинов (Долна баня) \r\nДевойки 16-18 г.: Борислава Цветанова (Подем) \r\n \r\nМинифутбол \r\nМомчета: Враца \r\n \r\nБаскетбол 3 х 3 \r\nМомчета: Исперих \r\nМомичета: Велико Търново Цветарска \r\nЮноши: Ракитово \r\nДевойки: Шумен \r\n \r\nТаекуон-до \r\nМомчета: Йордан Стефанов (Първомай) \r\nМомичета: Илиана Маламова (Цветарска В. Търново) \r\nЮноши: Христо Иванов (ЦНСТ II Павликени) \r\nДевойки: Виктория Ангелова (Шумен) \r\n \r\nБадминтон \r\nМомчета: Методи Колев (Ракитово) \r\nМомичета: Анна Асенова (Велико Търново Цветарска) \r\nЮноши: Богдан миладинов (Долна баня) \r\nДевойки: Мирослава Рангелова (Роман) \r\n \r\nТенис на маса \r\nМомчета: Гюнер Христов (Разград) \r\nМомичета: Йоана Терзийска (Разград) \r\nЮноши: Тодор Тодоров (Роман) \r\nДевойки: Ивалина Александрова Враца \r\n \r\nКомплексно класиране: ЦНСТ Велико Търново Т2 и 3,  Роман, Велико Търново \r\nЦветарска", "date": "2019.11.11", "title": "Стефка Костадинова зарадва децата сираци"}
{"url": "https://standartnews.com/sport/kde-da-gledame-sport-po-televiziyata-dnes-406418.html", "text": "Спортът по телевизията днес: \r\n \r\n14,45 ч Снукър, Eurosport 1 \r\n \r\n16,00 ч Тенис, финали на АТП в Лондон, MAX sport 1 \r\n \r\n17,30 ч Футбол, Царско село - Дунав, Нова спорт \r\n \r\n19,00 ч Баскетбол, Химки - Парма, Диема спорт 2 \r\n \r\n20,45 ч Снукър, Eurosport 1 \r\n \r\n21,30 ч Футбол, СП до 17 г., Испания – Франция, БНТ З \r\n \r\n21,45 ч Футбол, Харогейт - Портсмут, Нова спорт \r\n \r\n22,00 ч Тенис, финали на АТП в Лондон, MAX sport 1", "date": "2019.11.11", "title": "Къде да гледаме спорт по телевизията днес"}
{"url": "https://standartnews.com/svyat/osnovatelyat-na-belite-kaski-otkrit-mrtv-406483.html", "text": "Бившият британски военен и основател на групата за спешна помощ в Сирия „Белите каски“ Джеймс ле Месюрие бе открит мъртъв  край дома му в Истанбул. Това се случва само няколко дни, след като Русия го обяви за шпионин. Веднага се появиха и подозрения, че е бил убит. \r\n \r\nБританецът е директор на благотворителната организация Mayday, която обучаваше членове на Сирийската гражданска защита. Той изигра основна роля в създаването на \"Белите каски“ в Турция през 2013 година. Три години по-късно, заради работата си, получи Орден на Британската империя. \r\n \r\nПричината за смъртта му още не е ясна, но според някои турски медии, той е паднал от балкона на апартамента си в Истанбул. \r\n \r\nТова се случва само три дни след като говорителят на външния министър на Русия Мария Захарова обяви Джеймс ле Месюрие за „бивш агент на МИ6, който е бил забелязван навсякъде по света“. \r\n \r\n\"Уведомиха ни, че е умрял. Това, което прочетохме е, че са намерили тялото му извън дома му в Истанбул. Полицията разследва случая и все още няма заключение по него. Чакаме полицейския доклад“, казва ръководителят на \"Белите каски“ Рийд Ал Салах пред The Independent. Той признава, че всички са съсипани от смъртта на Джеймс, който \"им помогнал толкова много“. \r\n \r\nСъсед казва пред Reuters, че тялото на Месюрие е било намерено в понеделник, а обстоятелствата около смъртта му са неясни. \r\n \r\nТой оставя две деца сирачета. \r\n \r\n\"Белите каски“ са спасили много човешки животи по време на гражданската война в Сирия, когато определени региони са бомбандирани от сирийската и руската армия. Mayday е нестопанска организация с офиси в Амстердам и Истанбул, чиито проекти се финансират от ООН и различни правителства. \r\n \r\nВ петък Мария Захарова заяви, че той е „шпионин“, който е работил на Балканите и Близкия изток. Тя обвини \"Белите каски“ в подкрепа на терористите и се усъмни, че са си измисляли въздушните удари в Сирия, за да накърняват името на руските и сирийските военни сили. Захарова също така добави, че те отново организират провокация и ще инсценират фалшиви химични атаки. \r\n ", "date": "2019.11.11", "title": "Основателят на \"Белите каски\" открит мъртъв"}
{"url": "https://standartnews.com/sport/despodov-dari-118-topki-na-3-detski-shkoli-406436.html", "text": "Футболист номер едно на България за 2018-а година Кирил Десподов продължи благородната традиция победителите в анкетата на спортните журналисти да подаряват футболни топки на детско-юношески школи. Навръх 23-ия си рожден ден нападателят на Щурм (Грац) покани деца от трите клуба, формирали го като играч у нас - Перун (Кресна), Литекс (Ловеч) и ЦСКА-София. Те получиха 118 топки - точно толкова, колкото представители на медиите гласуваха за Десподов в миналогодишната анкета. \"Това е най-малкото, което мога да направя, за да се отблагодаря на отборите, които са ме изградили. Надявам се тези млади таланти да надминат мен, а и не само мен\", заяви голмайсторът преди началото на подготвителния лагер на националния отбор за двубоите с Парагвай и Чехия.", "date": "2019.11.11", "title": "Десподов дари 118 топки на 3 детски школи"}
{"url": "https://standartnews.com/sport/avstriets-iznenada-federer-v-london-406414.html", "text": "Доминик Тийм спечели за трети пореден път срещу швейцареца Роджър Федерер и даде сериозна заявка за класиране на полуфиналите на заключителния за годината турнир на АТП в Лондон. Финалистът от \"Ролан Гарос\" се наложи над 20-кратния победител в \"Големия шлем\" със 7:5, 7:5 за час и 42 минути игра и заедно с Новак Джокович, който по-рано днес победи в два сета италианеца Матео Беретини, оглави класирането в група \"Бьорн Борг\". Тийм започна отлично мача и проби Федерер още в първия гейм, но Маестрото скоро отговори за 2:2. Последва размяна на геймове до 11-ия, в който Тийм получи нов шанс за пробив и го използва, за да поведе с 6:5. Малко след това той успя да затвори и първата част. Във втория сет ситуацията бе почти идентична. До 5:5 двамата печелеха подаванията си без особени трудности, но в 11-ия гейм Тийм отново проби. Австриецът показа известни колебания в следващия гейм на свой сервис, но Федерер не успя да върне пробива при нито една от двете си възможности и така крайният успех отново се оказа в полза на Тийм.", "date": "2019.11.11", "title": "Австриец изненада Федерер в Лондон"}
{"url": "https://standartnews.com/sport/yuventus-specheli-derbito-v-italiya-406412.html", "text": "Ювентус победи Милан с 1:0 в дербито на 12-ия кръг на италианската Серия \"А\" и се завърна на върха в класирането. Единственото попадение за \"бианконерите\" в мача реализира Пауло Дибала в 77-мата минута след чудесно двойно подаване със сънародника си Гонсало Игуаин. Дибала започна мача на пейката, но се появи в игра в 55-ата минута, когато замени звездата на домакините Кристиано Роналдо. Португалецът, който бе сменен и в двубоя с Локомотив Москва от Шампионската лига преди дни, не прие никак радушно решението на Маурицио Сари и веднага се насочи към съблекалните, като не изчака на пейката края на мача. Макар и без най-добрия си футболист домакините показаха, че се намират в много добра моментна форма. Дори и след гола, когато Милан всячески потърси изравняването, защитата на Ювентус не трепна и не допусна попадение. С победата Ювентус събра 32 точки и води с една пред втория Интер. Милан е на незавидното 14-о място с едва 13 пункта.", "date": "2019.11.11", "title": "Ювентус спечели дербито в Италия"}
{"url": "https://standartnews.com/sport/botev-vratsa-ima-nov-trenor-406435.html", "text": "Антони Здравков се завръща в Ботев (Враца) като треньор на първия тим. Това ще бъде негов втори период в тима, който води от 2011 до 2013 г. Новият треньор бе представен на медиите лично от кмета на града Калин Каменов. \r\nЗдравков заменя Сашо Ангелов, който миналата седмица реши да подаде оставка след равенството (1:1) с Витоша (Бистрица). Ботев е на предпоследното 13-о място в таблицата с актив от 13 точки. Тони Здравков ще дебютира начело на отбора в петък, когато врачани гостуват на Локомотив Пловдив. По време на треньорската си кариера 55-годишният Здравков е бил начело на Чавдар (Бяла Слатина), Калиакра (Каварна), Левски, Ботев Враца, България до 21 г. и Лудогорец.", "date": "2019.11.11", "title": "Ботев (Враца) има нов треньор"}
{"url": "https://standartnews.com/sport/vikat-speshno-zanev-v-natsionalniya-406425.html", "text": "Защитникът на ЦСКА София Петър Занев беше повикан в състава на националния отбор на България за лагера преди приятелския двубой с Парагвай и европейската квалификация с Чехия, съответно на 14 и 17 ноември. 34-годишният футболист ще замени Антон Недялков, който бе освободен от състава на Георги Дерменджиев поради травма, която получи в мача на Лудогорец срещу Витоша (Бистрица) снощи.  Занев има 39 мача за националния отбор, където е дебютирал през 2006 година. Националите се събират днес в Национална футболна база \"Бояна\", за да започнат подготовка преди последните си два мача за календарната година.", "date": "2019.11.11", "title": "Викат спешно Занев в националния"}
{"url": "https://standartnews.com/sport/stefka-kostadinova-zaradva-detsata-siratsi-406440.html", "text": "Стотици деца и младежи в риск изпитаха истинско щастие да бъдат приветствани и наградени от две емблематични български спортистки. \r\nСветовната рекордьорка в скока на височина Стефка Костадинова и едно от златните български момичета Ренета Камберова бяха сред официалните гости наградили призьорите в държавното първенство, състояло се днес в комплекс „Спортна София 2000“ в Зона Б5. \r\n„Пожелавам ви много от вас да станат олимпийски, световни и европейски шампиони и рекордьори, да изпитат радостта от спорта. Благодаря на вашите ръководители и треньори, знайте, че Българският олимпийски комитет и българските шампиони винаги ще ви подкрепят,“ каза председателят на БОК Стефка Костадинова. \r\nПредставителите на Дом Велико Търново II и III грабнаха титлата за комплексен победител в 32-рия национален шампионат за деца и младежи в риск. Втори са децата от Роман, а трети Велико Търново Цветарска. \r\nПървенството се организира от „Българска спортна федерация за деца и младежи в риск“ със съдeйствието на „София – европейска столица на спорта“ под мотото „Спортът достъпен за всички деца“. \r\nШампионатът събра близо 300 представителите на 22 институции - домове за деца в риск, центрове за настаняване от семеен тип, възпитателни училища, интернати, фондации за работа с деца в риск от цялата страна. \r\nКъм тях отново се присъединиха и участници от центровете за временно настаняване на бежанци на възраст между 12 и 18 години. Програмата включваше надпревари в шест вида спорт – баскетбол, лека атлетика, тенис на маса, футбол на малки врати, таекуон-до  и бадминтон. Събитието се организира ежегодно  от 2003 г. досега с по две издания всяка година – пролетно (Великденско) и есенно-зимно (Коледно). \r\nВъв футболния турнир отборът на Враца защити титлата си от миналата година, като във финала надделя в много оспорван мач над тима на Конкордия с 3:1. Бронзовите медали заслужиха представителите на Исперих, победили в малкия финал отбора на Ракитова също с 3:1. \r\n \r\nСтотиците деца бяха щастливи да си направят селфита и да получат автограф от олимпийската шампионка Стефка Костадинова и от бронзовата олимпийска медалистка Ренета Камберова - гимнастичката водеше представителите на „Златните орли“ от Пещера и Лисичево, събрали погледите със стилните си екипи. \r\n \r\n„Поздравявам ви с участието тук и ви пожелавам нови спортни успехи. Федерацията организира редица събития, за да имате повече възможности през годината. От сега ви каня на държавните първенства през следващия сезон,“ заяви в края на шамипоната Анатоли Илиев, председател на „Българска спортна федерация за деца и младежи в риск“, който също бе сред наградилите и поздравили призьорите. \r\n \r\nЕто и шампионите: \r\n \r\nЛека атлетика, крос \r\nМомчета 13-15 г.: Богомил Станев (В. Търново II и III) \r\nМомичета 13-15 г.: Валя Сонева (В. Търново II и III) \r\nЮноши 16-18 г.: Богдан Миладинов (Долна баня) \r\nДевойки 16-18 г.: Борислава Цветанова (Подем) \r\n \r\nМинифутбол \r\nМомчета: Враца \r\n \r\nБаскетбол 3 х 3 \r\nМомчета: Исперих \r\nМомичета: Велико Търново Цветарска \r\nЮноши: Ракитово \r\nДевойки: Шумен \r\n \r\nТаекуон-до \r\nМомчета: Йордан Стефанов (Първомай) \r\nМомичета: Илиана Маламова (Цветарска В. Търново) \r\nЮноши: Христо Иванов (ЦНСТ II Павликени) \r\nДевойки: Виктория Ангелова (Шумен) \r\n \r\nБадминтон \r\nМомчета: Методи Колев (Ракитово) \r\nМомичета: Анна Асенова (Велико Търново Цветарска) \r\nЮноши: Богдан миладинов (Долна баня) \r\nДевойки: Мирослава Рангелова (Роман) \r\n \r\nТенис на маса \r\nМомчета: Гюнер Христов (Разград) \r\nМомичета: Йоана Терзийска (Разград) \r\nЮноши: Тодор Тодоров (Роман) \r\nДевойки: Ивалина Александрова Враца \r\n \r\nКомплексно класиране: ЦНСТ Велико Търново Т2 и 3,  Роман, Велико Търново \r\nЦветарска", "date": "2019.11.11", "title": "Стефка Костадинова зарадва децата сираци"}
{"url": "https://standartnews.com/sport/tsitsipas-debyutira-s-pobeda-v-london-406482.html", "text": "Стефанос Циципас от Гърция стартира с победа при дебютното си участие във Финалния турнир на АТП на осемте най-добри през сезона в Лондон. Поставеният под номер 6 Циципас надделя със 7:6(5), 6:4 над четвъртия в схемата Даниил Медведев (Русия), който също дебютира в надпреварата, след 102 минути игра в първия мач от група \"Андре Агаси\". \r\nГъркът сервира много солидно, като спечели 88 процента от точките при вкаран първи сервис (39 от 44) и не даде нито една възможност на пробив на съперника. Той взе първия сет в оспорван тайбрек след две поредни точки, а във втората част успя да реализира единствен брейк за 5:4, след което затвори мача при собственото си подаване. Така Циципас записа първи успех срещу Медведев в шестата среща помежду им, а руснакът не успя да запише 60-а победа за сезона. В другия двубой от групата тази вечер водачът в световната ранглиста Рафаел Надал ще играе срещу защитаващия титлата си Александър Зверев (Германия).", "date": "2019.11.11", "title": "Циципас дебютира с победа в Лондон"}
{"url": "https://standartnews.com/sport/domuschiev-pozhela-na-stoyanov-brzo-navlizane-vv-forma-406453.html", "text": "Собственикът на Лудогорец Кирил Домусчиев излезе с любопитен коментар относно завръщането на стража на тима Владо Стоянов, който заради тежка контузия бе аут от терените повече от 2 години и половина. Бизнесменът заяви, че „орлите” са направили всичко необходимо за възстановяването на вратаря и му пожела да влезе във форма, колкото се може по-бързо. \r\nПрипомняме, че Стоянов благодари на Кирил и Георги Домусчиеви за всичко, което са направили за него през този период. \r\nЕто какво написа босът на Лудогорец в официалната си страница във Фейсбук: \r\n„През тези две години и половина направихме всичко необходимо Владо Стоянов да се възстанови. Успех, приятелю! Влизай във форма колкото се може по-бързо!”", "date": "2019.11.11", "title": "Домусчиев пожела на Стоянов бързо навлизане във форма"}
{"url": "https://standartnews.com/svyat/ruskiyat-prepodavatel-ubiets-ostava-v-aresta-406480.html", "text": "Руският историк Олег Соколов, който призна, че е убил приятелката си и после разчленил трупа й, ще остане впредварителния арест до 8 януари, постанови днес съд в Санкт Петербург. Соколов освен това беше уволнен от университета, в който работеше, предаде Франс прес. Убийството породи дебат в Русия за ненаказаността на извършителите на домашно насилие. \r\n \r\nСоколов беше ръководител на катедра по история в държавния университет на Санкт Петербург. Той е голям специалист по Наполеон. \r\n \r\nВ събота полицията в града извади очевадно пияния преподавател от река Мойка. Той носеше там раница, в която полицаите откриха две женски ръце и сигнален пистолет. След това полицията откри други фрагменти от човешко тяло на няколко километра от първото място, в друга река. После 63-годишният историк призна, че е убил и разчленил приятелката си, 24-годишната Анастасия Ешченко, която била негова бивша студентка. \r\n \r\nДнес в съдебната зала Соколов се разрида, скри с ръце лицето си, а после обвини жертвата си, че първа го е нападнала. Той разказа, че в последно време младата жена направо полудявала, когато ставало дума за неговите деца от предишен негов брак. В съда ученият разказа, че жената, която той мислел за идеална, се била променила. Соколов допълни, че тя го нападнала с нож. \"Аз съм шокиран, изпитвам угризения\", каза той. Адвокатът му Александър Почуев пък спомена за възможността по време на процеса да се пледира за легитимна защита. \r\nПо-рано днес братът на жертвата - Сергей, каза, че в основата на убийството била ревността. \"Сестра ми му каза, че ще ходи на рожден ден на приятел студент. Той я преби, тя излезе въпреки това, но после се прибра\", разказал Сергей. \r\n \r\nРуски асоциации виждат в този случай нова илюстрация на епидемията от домашно насилие над жени в страната, в момент, в който Русия в повечето случай декриминализира семейното и съпружеското насилие. Правозащитничката Алена Попова обвини руската съдебна система, че е загнила и че защитава насилниците, докато се стигне до трупове. Тя каза, че убийството на младата жена е можело да бъде предотвратено. \r\n \r\nСпоред руския в. \"Московский комсомолец\" и според петиция в сайта Change.org Соколов е бил обвиняван и в миналото за прояви на насилие. Хората, подписали се под петицията, обвиняват ръководството на университета, че не е реагирало спрямо преподавателя, чието поведение е обрисувано като \"чудовищно\". \r\n \r\nДиректорът на Института по история към университета, в който работи Соколов - Абдула Дадудов, изтъкна качествата на професора и каза, че нито неговите студенти, нито неговите колеги са се оплаквали от него. Но след като днес стана ясно, че Соколов ще остане в ареста, той беше отстранен от поста си. \r\n \r\nСтудентка, която е имала връзка с преподавателя, през 2008 г., е внесла жалба, че той я вързал на стол, удрял я по лицето и я заплашил да я дамгоса с нагорещено желязо, когато тя му казала, че иска да го напусне, разкрива още \"Московский комсомолец\".  А авторите на петицията пък казват, че срещу преподавателя не са били предприети никакви дисциплинарни мерки. Те адресираха петицията си до президента Владимир Путин, който също е учил в този университет и настояват за оставки на ректора и на други университетски ръководни кадри.  \r\n \r\nГоворителят на Кремъл Дмитрий Песков определи убийството като ужасяващо престъпление, но отказа да го обвърже с един по-широк дебат. \"В такива ситуации, когато всичко, както изглежда, показва, че става дума за проява на лудост, убиецът е този, който трябва да бъде обвинен\", заяви Песков.", "date": "2019.11.11", "title": "Руският преподавател убиец остава в ареста"}
{"url": "https://standartnews.com/sport/grigor-przholite-na-mama-mi-lipsvat-nay-mnogo-406457.html", "text": "Григор Димитров даде доста емоционално и любопитно интервю, в което разкри, че в момента няма приятелка. Той говори за любовта в живота си, за това какво е постигнал в тениса до момента, за партньорството си с Андре Агаси. Освен това Димитров разказа и за почивката си в Исландия пред bTV. \"В Исландия беше специално, различно. За първи път решихме да направим такова приключение с моите родители. Всяка година гледаме да направим почивка, в която да сме само тримата. Това бе перфектното място. Бях оставил телефона на страни и се фокусирахме за нашето време. Разказвахме си за случки. В Исландия всичко беше страхотно. Ходихме да караме на глетчерите. Баща ми дори се впечатли, а той не се впечатлява лесно\", обясни той. \"Винаги със своето семейство успявам да се пречистя. Различно е. Говорим си за всичко. Спомняме си какви съм ги вършил като малък. С майка ми и баща ми сме много близки. Когато споделям с тях, винаги гледам да взема нещо от тях, някакъв опит. Дали са ми много. Повече ги наблюдавам, отколкото искам съвети\", добави Димитров. \"10 години вече съм в тура, което е впечатляващо. Все пак имах добри постижения като цяло. Но знам, че мога много повече. В последните години имах и добри и лоши резултати. Контузих се тази година. Но това е спорта. Искам да знам какво хората мислят за мен. Обичам критиката, но не в огромни количества! Именно и за това броят на хората, на които се доверявам може да се преброи на пръстите на едната ръка\", добави той. \"В тениса има един плюс - има турнири непрекъснато. В моя случай 2-3 турнира обърнаха годината. Надявам се, че повече няма да има такива спадове. Много неща ме държат мотивиран - работата и дисциплината са основните. Тренирах много, работих. Но всеки мач ми се струваше като вечност. Това не е много приятно, но някой път получаваш този попътен вятър\". \"Случвало се е да съм отчаян. Когато бях в болница се чувствах именно така. Бях ядосан на хората, на всичко и всички. Но тогава трябва да си кажеш \"стига толкова\" и започваш на ново. Бях сам, имах подкрепа от любимите хора около мен. Но държах една дистанция. С всеки един ден ставах все по-близък със себе си. Извън корта е съвсем различно. Трябва да имаш добра връзка със себе си. Този година ми се наложи да седя повече време у нас. Да правя доста различни неща от тениса. Беше странно. Винаги съм бил себе си. Някой път може да съм малко по-емоционален. Но то се вижда. В края на годината изиграх някои мачове, които все едно не бях аз. Гледах се по телевизията и се чудих. Но пък някои неща се получиха добре. Аз искам да бъде себе си\", добави Григор. \"Не трябва да оставяш никой да контролира играта. Може да ти помага, да те напътства. Но ако някой те държи като птичка в клетка, това е най-лошото, което може да се случи на един играч. Трябва да бъдеш свободен на твориш. С Радек Щепанек никога не сме почвали толкова сериозно. Не успяхме да намерим правилния подход. Андре Агаси е специален човек в нашия отбор. Не мога да го обясня като човек и като треньор. Ние имаме специална връзка. В най-деликатните моменти можеш да разчиташ на него. Той разказва за усещанията си от всякакъв тип мачове\", заяви още той. \"С Андре се забавляваме много. Ходихме на родео с Агаси, например. Беше супер. Разходихме се един ден и се озовахме в Лас Вегас на родео. В тези моменти следваме сърцата си. И двамата сме на интересна позиция\", обясни Гришо. \"Има приятелства, но зависи до каква степен. Ние сме в една съблекалня. Всички имаме една цел, да победим. Надал, Федерер и Джокович? С Рафа си пишем за различни неща. С Джокович се виждаме в Монако. С Роджър също се засичаме. Но е трудно. Имал съм случаи, в които да играеш срещу приятел ми тежи, но всички спазваме правилната дистанция. Ако опитваш да се бориш с чувствата си на корта, си загубен\", добави още той. \"Нямам любим прякор. Много ми е приятно да чуя \"Мачкай Гришо\", когато съм на другия край на света. Горд съм, че съм българин. Когато вдигна глава към публиката и ми става хубаво. Искам да помогна на останалите родни играчи. Винаги съм правил всичко възможно да давам най-доброто от себе си за България. За първа година ще е този турнир ATP Cup\", разкри Григор. \"За съжаление трябва да бъда егоист в някои ситуации и за това не мога да поддържам контакт с много приятели. Като бях малък много исках да стана тенисист. Винаги съм казвал, че искам да стана такъв. Този спорт ме е грабнал още най-ранните ми години. Не съжалявам за нещата, които съм правил. Като бях на 14-15 години не мислих, толкова за титли и за ранглиста\", добави Димитров. \"Любовта? Това са толкова лични неща. Тази година въобще не съм мислил за това. Фокусът ми е на друго място. Има си плюсовете и минусите. Но има една граница между тениса и любовта. Да си влюбен, да това може да ти помогне в 1-2 турнира. Но за повече - трудно. Най-трудното нещо е да оставяш нещата извън корта, да не ти влияят, докато играеш\", сподели Димитров. \"За момента нямам приятелка. Въздухът в София е различен. Тук се чувствам по-специално. Искам да бъде баща. Защо не! Но аз самия не знам къде искам да живея в момента. Децата ми искам да ги уча на работа и дисциплина. И да бъдат себе си. Това е едно от най-важните неща. Храната в България ми липсва най-много. Какво точно ли? Пържолите на мама\", завърши Гришо.", "date": "2019.11.11", "title": "Григор: Пържолите на мама ми липсват най-много"}
{"url": "https://standartnews.com/kultura/portret-na-zl-boyadzhiev-shche-ukrasi-bala-na-yuristite-406424.html", "text": "Уникално двуметрово платно, нарисувано от Златю Бояджиев преди 80 години, ще бъде показано за първи път пред публика на Благотворителния юридически бал, който ще се проведе на 23.11 в хотел Маринела. Събитието за 7-ма поредна година ще събира средства за деца, болни от церебрална парализа. Картината показва ликовете на самия Златю Бояджиев, съпругата, сина и дъщеря му, а като фона зад всеки един от тях е професията и житието му. Собственик на творбата е внучката на великия майстор на четката Цена Бояджиева – Ценова. Платното ще даде начало на благотворителния търг с картини на различни творци, подбрани лично от г-жа Ива Панева, председател на сдружение Хипократ. Актьорът Ники Сотиров, адвокатът-художник Румяна Недялкова, Кеазим Исинов, Иван Яхнаджиев, Красимира Михайлова, скулптора Добромир Иван са творците, които ще предоставят своите ненадминати произведения за благородната кауза. По време на Благотворителния бал по традиция ще бъдат отличени и най-добрите през отминалата година адвокати, съдии, нотариуси, прокурори, млади юристи, кантори, синдици и медиатори. Събитието се организира от Балканската медийна асоциация с подкрепа от  Международния Адвокатски Съюз, Адвокатските колегии от цялата страна, Камарата на Нотариусите, Българска Съдийска Асоциация, Професионалната Асоциация на Медиаторите, Асоциацията на Жените Адвокати и Асоциацията на Синдиците в България, които отправят своите предложения за номинации в различните категории. Церемонията се осъществява и не без огромната  медийна подкрепа  на телевизия Евроком и предаването „Темида-цената на истината“, БНТ, БНР и предаването „Законът и Темида“, БТА, вестниците Труд, Стандарт, 19 минути, Телеграф, Търговски в-к, бизнес списанието В2В, онлайн  медиите pik.bg, kmeta.bg, trafficnews.bg, actualno.com, topnovini.bg, glas.bg, bnews.bg, blife.bg, todaybg.com, sofiainfo.bg, temida.tv, classa.bg, big5.bg, no-comment.bg, dartsnews.bg, woman.bg, legalno.bg, nbox, най-голямото ФБ списание Хай Лайф и други.", "date": "2019.11.11", "title": "Портрет на Зл. Бояджиев ще украси Бала на юристите"}
{"url": "https://standartnews.com/kultura/koreyski-balet-v-stara-zagora-406439.html", "text": "Спектакълът „Love or Hate it“ /„Обичай или мрази“/ по мюзикъла „Уестсайдска история“ гледат в Стара Загора на 14 ноември от 19 часа в обновената зала на Синдикалния културен дом. Аплодираната из цял свят корейска балетна компания K-Arts  ще представи и съвременния танцов спектакъл „Bow/ Between/No comment” – на 15 ноември. „Love or Hate it“ е постановка с уважение към творбата на Стивън Сондхайм, който описва конфронтацията и конфликта между враждуващите групи с танци и пеене чрез любовта на местните и имигрантите в Ню Йорк. Хореографията е адаптирана и насочена към изцяло танцова интерпретация на вълнуващата любовна драма от прочутия мюзикъл. Въпреки че оригиналната версия на West Side Story е създадена през 60-те години, хореографът Джухиун Джо вярва, че това е възможност да сподели красивата история, която все още е жива. Музиката е на Ленард Бърнстейн, костюмите са на Бохва Сонг. „Bow/ Between/No comment“ обединява три съвременни миниатюри по хореография на изтъкнатите корейски хореографи Мисук Джеон /Bow/ Between/ и Чанхо Шин /No comment/. K-Arts Dance сompany е създадена през 1997 година с подкрепата на Министерството на културата, спорта и туризма в Корея. Нейните звезди танцуват в New York сity сenter в Ню Йорк , Кенеди център във Вашингтон, театър „Лабан“ в Лондон, в Париж, Токио, Пекин, Сеул. K-Arts всяка година обикаля, предлагайки смесен репертоар от класически, модерен и традиционен корейски танц. Управлявана и подържана от корейското правителство, трупата се стреми да създава изключителни спектакли. Над 50 танцьори от различни стилове са аплодирани за перфектните си изпълнения, носители са на множество награди на  международни конкурси.", "date": "2019.11.11", "title": "Корейски балет в Стара Загора"}
{"url": "https://standartnews.com/svyat/zashcho-putin-namalyava-razkhodite-za-otbrana-406477.html", "text": "Руският президент Владимир Путин на заседание на правителството обяви, че намаляването на разходите за отбрана и сигурност се дължи на преминаването на \"пика на модернизацията\". \"Това не се дължи на факта, че се отнасяме несериозно към тези въпроси, а на това, че основното запланирано и свързано с необходимостта от засилване на работата за осигуряване на сигурността на страната и необходимостта от смяна на военно оборудване и военна техника, ние все пак преминахме основния пик в тази работа\", обясни държавният глава на Русия. Путин също така отбелязал, че колективите от военнопромишления комплекс трябва да работят допълнително, да създават високотехнологична продукция и конкурентноспособна техника, а не да \"произвеждат тенджери\", както е било в края на 1990-те години. Освен това Путин разпоредил да се подготвят \"ясни и разбираеми\" планове за включване на отбранителни предприятия в изпълнението на национални проекти и да се докладва за необходимите нормативно-правни и организационни решения. \"Необходимо е да се гарантира стриктно целево използване на средствата, отпуснати за закупуване на техника и оборудване. Необходимо е да се постигне абсолютна прозрачност в тази област, искам да подчертая това. Потокът от средства трябва да е ясно проследим на всички равнища на управлението и за всички видове бюджетни разходи\", настоял той. През октомври Путин обяви, че Русия заема едва седмо място в света по разходи за отбрана, въпреки че вече била създала оръжия, които нямат аналози в света. Тогава той отбеляза, че не възнамерява да се впуска в прекомерни бюджетни разходи заради съперничеството с други страни, тъй като \"надпреварата във въоръжаването не предвещава нищо добро\". Путин обаче подчерта, че Русия няма да допусне крах на отбранителните си предприятия и ще продължи да развива потенциал в тази област, за да гарантира сигурността на страната.", "date": "2019.11.11", "title": "Защо Путин намалява разходите за отбрана"}
{"url": "https://standartnews.com/svyat/zhena-pochina-zaradi-shalche-v-kukhnenski-robot-406481.html", "text": "Шалчето на петдесет и осем годишна жена се заклещило в електрически кухненски робот и я удушило, докато приготвяла сладкиш заедно със сина си в кухнята им, предаде Франс прес. В полицията се обадил 15-годишният син, който бил до майка си по време на случилото се в апартамента й. Спасители напразно се опитали да върнат към живота жената. Преди идването им тийнейджърът следвал инструкциите им - прекъснал електрозахранването на робота и отрязал шалчето на майка си.", "date": "2019.11.11", "title": "Жена почина заради шалче в кухненски робот"}
{"url": "https://standartnews.com/kultura/zam-ministr-se-smya-na-frenska-komediya-406441.html", "text": "Зам.министърът на културата Румен Димитров  аплодира „Приятна жена в лоша компания“ в Народния театър. Той беше сред зрителите край  камерната сцена, които се смяха и забавляваха на макс с екшъна във френската пиеса, перфектно адаптирана и режисирана от Юрий Дачев. Във фокуса на перипетите и обратите е супер дамата Нина.“Тя върти на пръста си всички мъже около нея – съпругът, любовникът, полицаят. Но всъщност е влюбена в любовта, която я зарежда с така необходимата й енергия, за да дирижира самия живот. На финала обаче припомня, че никак не й е лесно да бъде толкова силна“, коментира Емануела Шкодрева, чиято героиня вихрено сменя намерения и тоалети като същинска жена вамп. Господата са изумително изобретателният в смеха Кръстю Лафазанов като рогоносеца Адолф, ефектният Павел Иванов като професионалния сваляч Жерар и атрактивният Васил Драганов като инспектора. Триото от драматургията още веднъж доказва, че мъжете  се чувстват най-добре, когато представителките на нежния пол взимат в свои ръце решенията и въобще действителността.  „В геометрията не съществуват двустранни триъгълници, но в човешките отношения те са доста често срещано явление. Изобретателна жена, ревнив съпруг, самонадеян любовник: всичко изглежда толкова ясно, че никак не можеш да му повярваш. И не бива. Защото зад тази яснота бушуват такива непредвидими стремежи, ходове и коалиции, че свят да ти се завие. В този световъртеж на Андре Русен може да изгубиш някъде капките си за нос, но не и усмивката си.  Комедията е направена по стара френска рецепта: любов, хаплив хумор, елегантна размяна на ролите. Към всичко това: симпатия към страните от двустранния триъгълник. Много автори на ситуационни комедии отвисоко се присмиват на героите си и се чудят как да ги изкарат препъващи се идиоти, които непрекъснато бъркат вратите. Русен симпатизира на хората, които показва. Добър е към тях“, споделя Юрий Дачев.   Художник е Радина Близнакова, музиката е на Асен Аврамов. Хайлайфът на София и тази вечер, 11 ноември, продължава с посещението на  „Приятна жена в лоша компания“. Като горещи фенове на представлението вече се разписаха художниците Греди Асса и Христо Алексиев, университетските преподаватели Жана Асса и Мариета Гергинова, Траянка Орфаниду, Диляна Русева, бизнесдамите Миа Михайлова, Андриана Петкова – председател на Търговската камера на Казахстан, финансистът Росица Петрова, архитект Стефан Добрев, Мария Конакчиева от Френския институт, адвокати, кинаджии, театрали.", "date": "2019.11.11", "title": "Зам. министър се смя на френска комедия"}
{"url": "https://www.standartnews.com/sport/avstriets-iznenada-federer-v-london-406414.html", "text": "Доминик Тийм спечели за трети пореден път срещу швейцареца Роджър Федерер и даде сериозна заявка за класиране на полуфиналите на заключителния за годината турнир на АТП в Лондон. Финалистът от \"Ролан Гарос\" се наложи над 20-кратния победител в \"Големия шлем\" със 7:5, 7:5 за час и 42 минути игра и заедно с Новак Джокович, който по-рано днес победи в два сета италианеца Матео Беретини, оглави класирането в група \"Бьорн Борг\". Тийм започна отлично мача и проби Федерер още в първия гейм, но Маестрото скоро отговори за 2:2. Последва размяна на геймове до 11-ия, в който Тийм получи нов шанс за пробив и го използва, за да поведе с 6:5. Малко след това той успя да затвори и първата част. Във втория сет ситуацията бе почти идентична. До 5:5 двамата печелеха подаванията си без особени трудности, но в 11-ия гейм Тийм отново проби. Австриецът показа известни колебания в следващия гейм на свой сервис, но Федерер не успя да върне пробива при нито една от двете си възможности и така крайният успех отново се оказа в полза на Тийм.", "date": "2019.11.11", "title": "Австриец изненада Федерер в Лондон"}
{"url": "https://standartnews.com/kultura/vchera-izprevari-10-noemvri-406443.html", "text": "Ако има филм, който беше увертюра на 10 ноември, то това е „Вчера“. Неговият режисьор Иван Андонов – най-автентичният интелектуалец и изискан дисидент в БГ киното, започва снимките още през 1987-а по сценарий на Владо Даверов, базиран на новелата му “Седмица в живота ти”, публикувана в списание “Пламък”. Писателят се връща към тийнейджърството си в немската езикова гимназия в Ловеч – елитно училище, където две-трети от децата са наследници на партийни функционери и висши администратори. Смята се, че образът на изиграния от Георги Стайков мускулест непослушник Ростислав – едно от малкото момчета „от народа“ – е събирателен: в него има черти от характера на бъдещия шеф на разузнаването Бриго Аспарухов и на бъдещия банкер Атанас Тилев. Самият Даверов пък се оглежда в Иван – също бунтар, макар и син на „голям“ човек, както се казваше по соца. Всъщност това е и заложеният конфликт във филма: между върховете – макар и зад кадър – и низините. Въпреки че за България трудно може да се уточни традиционната дефиниция за революция – първите не могат да продължават постарому, а вторите не искат.  Освен отдавна станалия наистина култов хит „Вчера“ на Кирил Маричков, който е брат на Люба – съпругата на Иван Андонов, в лентата звучат парчета на “Бийтълс” точно от средата на 60-те – когато се развива екранното действие. Така че бунтът е заложен и в музиката, а стремежът към промяната – предизвестен. Те изкристализират и в някои от легендарните реплики от „Вчера“: „Caмo oт дoбъp пpиятeл cтaвa ĸaчecтвeн пpeдaтeл!“, „Cтpaxливo зaпoчвaмe живoтa cи, Ивaнe!“, „Bчepa мoжe, днec - нe мoжe!“, „Няма да си играем тука на абстрактен хуманизъм. Сега ще видите вие кон боб яде ли!“, „Каквото прошепнеш, трябва да имаш кураж да го кажеш високо. Достойният човек говори високо и гледа право в очите“. Но не само заради мъдростите и афоризмите, които през следващите 30 години ще бъдат често тиражирани, държавната комисия с председател Николай Хайтов дава на “Вчера” втора категория. Филмът е обявен за „кичозен“, а някои от шефовете в киното веднага отсичат: Така ли се държат децата на другарите? Премиерата на “Вчера” е на 25 януари 1988 година, а критиките са повече от добрите думи. Но публиката е във възторг – абитуриентите пеят „Вчера“, а салоните преливат. След няколко награди на международни кинофестивали на „Вчера“ е „присъдена“ първа категория. Той е големият хит на прехода, макар че последните 30 години преминават под знака на „Кръстникът“, чиято премиера в България е през 1974-а.", "date": "2019.11.11", "title": "„Вчера“ изпревари 10 ноември"}
{"url": "https://standartnews.com/kultura/18-sivo-s-premiera-prez-yanuari-406459.html", "text": "Ще гледаме „18% сиво“ от януари по кината - вторият пълнометражен филм на режисьора Виктор Чучков-син. След първата им успешна съвместна работа по филма „Тилт“, продуцентът Борислав Чучков прочита едноименния роман на Захари Карабашлиев и откупува правата за филмиране. Сценарият заживява свой живот, следва адаптиране на книгата и прехвърляне на действието от Америка (в романа) в Европа. Филмът е заснет във  Варна, Лондон, Брайтън, Дувър, Белгия,  Ваймар, Лайпциг и Берлин, защото преди всичко историята е пътешествие на много нива. В главните роли са актьорът певец  Рушен Видинлиев /„Снимка с Юки“, „Цветът на хамелеона“/ и Доля Гавански /„Пътуването“ на Майкъл Уинтерботом, глобалния феномен играта Overwatch на Blizzard./ Впечатляващо е и участието на утвърдени европейски актьори,  визуалната работа на оператора Ненад Бороевич,  интернационалния творчески и  снимачен екип, реализирал лентата в 7 държави. „18% сиво“ - интимен, див, забавен, тъжен – е филм за съвременния човек, борещ се да намери своето място в света. “Това е филм за любов, мечти, загуба, оцеляване и надежди, и пак за любов. От къде сме и какво не ни стига тук?  Какво ни кара да се преместваме на друго място и какво търсим? История за всеки човек. Как градим отношенията ни между мъж и жена при нови условия, и в променен свят. Тези теми не само силно докосват над два милиона български семейства, които имат близки и роднини извън страната ни, но по принцип и чувствителността на съвременния човек който се търси, в свят на несигурност. Едновременно с това филмът е актуален поглед върху противоречива Европа.“ , споделя режисьорът Виктор Чучков-син. Следвайки своята мечта,  влюбените Захари и Стела се преместват от Варна в Лондон. Но оцеляването в новата страна не е толкова лесно, и когато жена му го напуска, Захари се отправя на лудо пътешествие от Лондон до Берлин, по време на което среща поредица от необикновени  хора. Това е пътуване, което разкрива истината за неговата изгубена любов, и в крайна сметка го довежда до  неудобни открития за самия него.", "date": "2019.11.11", "title": "„18% сиво“ с премиера през януари"}
{"url": "https://www.standartnews.com/sport/yuventus-specheli-derbito-v-italiya-406412.html", "text": "Ювентус победи Милан с 1:0 в дербито на 12-ия кръг на италианската Серия \"А\" и се завърна на върха в класирането. Единственото попадение за \"бианконерите\" в мача реализира Пауло Дибала в 77-мата минута след чудесно двойно подаване със сънародника си Гонсало Игуаин. Дибала започна мача на пейката, но се появи в игра в 55-ата минута, когато замени звездата на домакините Кристиано Роналдо. Португалецът, който бе сменен и в двубоя с Локомотив Москва от Шампионската лига преди дни, не прие никак радушно решението на Маурицио Сари и веднага се насочи към съблекалните, като не изчака на пейката края на мача. Макар и без най-добрия си футболист домакините показаха, че се намират в много добра моментна форма. Дори и след гола, когато Милан всячески потърси изравняването, защитата на Ювентус не трепна и не допусна попадение. С победата Ювентус събра 32 точки и води с една пред втория Интер. Милан е на незавидното 14-о място с едва 13 пункта.", "date": "2019.11.11", "title": "Ювентус спечели дербито в Италия"}
{"url": "https://standartnews.com/kultura/chetem-dvoyna-biografiya-na-chrchil-i-oruel-406455.html", "text": "„Чърчил и Оруел. Борбата за свобода” – книгата за силата на куража в лицето на авторитаризма – ще има премиера на 12 ноември от 18 и 30 часа в American сorner в Столичната библиотека. В своеобразната дискусия ще участват професор Веселин Методиев, Весела Чернева, създателят на поредицата „Власт и отговорност“ в „Сиела“ Свилен Спасов и отговорният редактор на томчето Христо Блажев. Уникалната по рода си двойна биография на Томас Рикс противопоставя живота на две от най-влиятелните личности на XX век и преплита съдбите на държавник и писател, поставяйки въпроса за разликата между слово и действие. Когато Европа се сблъсква с Втората световна война, на карта са поставени не просто политическите очертания на държавите и животът на големи групи в обществата, но и самата свобода. Военните усилия на фронта водят до победата над войските на Райхстага, а опазването на морала в домашния фронт съхранява победата над авторитарната идеология. Далновидността, визионерството и проактивността на единици успяват да предпазят демокрацията от заплахите на авторитаризма – и от крайнодясното  на Хитлер, и от лявото на Сталин. Непоклатимостта и дори жестокостта на Чърчил запазват политическата свобода на Великобритания, последния бастион в Европа в кулминацията на нацистката експанзия през 1942-а и водят британската нация до победа. В същото време Оруел води не по-малка борба от студиата на BBC, дефинирайки заплахата от авторитаризма във „Фермата на животните” и по-късно в „1984”. Чърчил предупреждава за заплахите от комунизма. Оруел от рано обръща внимание върху опасността от Сталин. Дали това, което двамата правят, е същностно различно? Като журналист Оруел влияе на политическия пейзаж. Не по-малко умелият с думите Чърчил отразява същата сила на духа в безсмъртните си речи. Двама поклонници пред силата на словото, двама дейци с активно участие в политиката – две личности, изградили Европа такава, каквато я познаваме. „Чърчил и Оруел. Борбата за свобода” от Томас Рикс прави обзор на целия живот и труда на двамата визионери – от началото на века, през двете световни войни, чак до последствията от борбата срещу Хитлер. С уникалния си подход Рикс противопоставя – и същевременно с това допълва – съдбите на политик и писател, превръщайки общата им биография в красиво свидетелство за силата на моралното убеждение и куража да останеш верен на принципите си, независимо от обстоятелствата. Предлагаме ви откъс от „Оруел и Чърчил. Борбата за свобода”. „На 13 декември 1931-а петдесет и седем годишен английски политик, все още депутат, но доста недолюбван от правителството на собствената си партия, слиза от такси на нюйоркското Пето авеню. Той е в Ню Йорк за поредица от лекции, с които да си възстанови част от финансовите щети, претърпени от борсовия крах две години по-рано. Тъй като е англичанин, а вероятно и потънал в грижи, той поглежда в погрешната посока и не забелязва идващата с около петдесет километра в час кола, която го бута и влачи по паважа, оставяйки го с няколко счупени ребра и спукан череп. Ако тогава бе загинал, щеше да бъде запомнен от шепа специалисти по английска история от началото на двайсети век. Ала той остава жив. Името му е Уинстън Чърчил. Близо шест години по-късно, на 30 май 1937 година, друг англичанин се буди на разсъмване и изпълзява от неудобната си обител в окопите по фронтовата линия на Испанската гражданска война в Североизточна Испания на юг от Пиренеите. Въпреки че служи като войник, в действителност е писател, скромен автор на посредствени романи, които не се продават добре. Той смята себе си за ляв, но с последната си книга, в която с методите на социологията изследва живота на бедните хора в Англия, предизвиква известно объркване и вероятно губи някои приятели с критиката си срещу социалистите. И все пак в Испания той се сражава на страната на проправителствените социалистически сили на Испанската република. Той е висок и крачейки в обърнатите на запад окопи, за да провери хората от своя взвод, главата му хвърля сянка от изгряващото зад него слънце. Снайперист националист го зърва от около 175 метра и изстрелва 7-милиметров куршум с медно покритие. Изстрелът е перфектен и изпраща куршума в основата на врата на англичанина, малко встрани от сънната артерия. Изненадан, той се строполява на земята. Съзнава, че е улучен, но поради шока не знае къде точно. Като разбира, че е прострелян във врата, очаква смъртта да настъпи за минути, защото не е чувал някой да е оцелял с подобна рана. Ако бе загинал тогава, то едва ли днес някой щеше да си спомни за него освен шепата специалисти по недотам известни английски разказвачи от средата на двайсети век. Но той не умира. Името му е Ерик Блеър, известен под псевдонима Джордж Оруел. Привидно двамата са много различни. Чърчил е много по-стабилен във всяко едно отношение; роден двайсет и осем години преди Оруел, той го надживява с петнайсет години. Но по някои съдбовни въпроси те са сродни души. В ключовите съвпадащи години от живота им в средата на века двамата се сблъскват с едни и същи големи въпроси – Хитлер и фашизмът, Сталин и комунизмът, Америка и нейното превъзходство над Великобритания. Те отговарят със сходни качества и средства – със своя интелект, своята вяра в собствената си преценка, дори тя да е порицавана от техни съвременници, както и с изключителните си умения да боравят с думите. И двамата се водят от основните принципи на либералната демокрация: свободата на мисълта, на словото и на сдружаването. Пътищата им никога не се пресичат, но всеки се възхищава от другия, макар и от разстояние, и когато идва времето Джордж Оруел да напише „1984“, той кръщава героя си Уинстън. Според някои свидетелства Чърчил толкова много харесва романа, че го изчита два пъти. Независимо от различията си за двамата един приоритет е доминиращ – човешката свобода. И той се превръща в тяхна обща кауза. А те наистина са коренно различни, със съвсем различен житейски път. Буйната екстровертност на Чърчил, ораторските му умения и неговите призиви за всеотдайна въоръжена отбрана му печелят общественото признание, което до голяма степен моделира днешния ни свят. А по-флегматичният и стеснителен характер на Оруел, съчетан с краен идеализъм и пунктуално възприемане и обрисуване на нещата, го превръща в писател, който се бори за опазване на личното пространство в съвременния свят... В средата на двайсети век тези двама мъже стават политически и интелектуални пътеводители срещу двойната тоталитарна заплаха от фашизъм и комунизъм. В деня на влизането на Великобритания във Втората световна война Чърчил заявява: „Присъщо на тази война е да издигне правата на индивида на непревземаеми скали, това е война за възраждане на човешкото достойнство“. Оруел изказва същата мисъл в своя по-опростен стил: „Живеем във времена, в които отделната личност престава да съществува“, ще каже загрижено той две години по-късно. Оруел и Чърчил разбират, че ключовият въпрос на века в крайна сметка не е кой контролира средствата за производство, както смята Маркс, или как функционира човешката психика, както учи Фройд, а по-скоро как да се опази свободата на личността във времена, в които държавата все по-силно нахлува в личния живот. Историкът Саймън Шама ги описва като архитектите на своето време. Според Шама те са „най-невъобразимите съюзници“. Общата им кауза е да спрат възхода на вълната от убийства, извършвани от държави, който започва през 20-те и 30-те години и достига своя апогей през 40-те години“.  ", "date": "2019.11.11", "title": "Четем двойна биография на Чърчил и Оруел"}
{"url": "https://standartnews.com/svyat/kak-gorbachov-e-prodal-gdr-na-khelmut-kol-406489.html", "text": "Бившияг съветски дипломат и френски писател Владимир Фьодоровски заяви, че бившият  генерален секретар Михаил Горбачов през юни 1989 г. в Бон \"просто е продал ГДР\" на тогавашния германски канцлер Хелмут Кол. Фьодоровски заяви, че в кулоарите на Кремъл се заговаря за падането на стената през пролетта на 1989 година. ГДР започва да предупреждава за това в началото на същата година. В СССР по това време има два лагера, които се застъпват за различни решения на проблема, пише \"Поглед инфо\". Служителите на КГБ и военните настояват за военна намеса в ГДР, докато съветникът на Горбачов Александър Яковлев и министърът на външните работи на СССР Едуард Шеварнадзе са против, заяви Фьодоровски. Западът в този момент, според бившия дипломат, се държи \"изключително колебливо\": френският президент Франсоа Митеран не иска обединението на Германия, а британският премиер Маргарет Тачър изпраща телеграми до Горбачов. Решението идва, след като Яковлев решава да представи своето виждане за проблема пред съпругата на генералния секретар Раиса Горбачова. “Яковлев заяви: ако въведем войски, ние ще станем заложници на КГБ и Перестройката ще приключи”, а Раиса продължи мисълта му в частна обстановка. На следващата сутрин Горбачов се завърна. Решено беше да не се въвеждат войски”, заяви Фьодоровски. Какъв беше животът преди 10 ноември 1989 г.? През юни 1989 г., според него, Горбачов отива в Бон, “и просто продава ГДР на Хелмут Кол”. Това се случва на официална вечеря, на която има много алкохол. “Горбачов, подобно на Саркози, не може да понася алкохола, докато Кол вече беше изпил двете си бутилки вино. Кол излезе (той беше на “ти” с Горбачов) и каза: „Михаил, знаеш ли, обединението на Германия е поток като Рейн - не може да бъде спрян.“ В този момент той замълча и изрече съдбовна фраза: „Освен това ние сме готови да платим“. Следва миг мълчание, след което Горбачов, поставяйки точка по въпроса, попита: „Колко?”, спомня си Фьодоровски. ", "date": "2019.11.11", "title": "Как Горбачов е продал ГДР на Хелмут Кол"}
{"url": "https://www.standartnews.com/sport/kde-da-gledame-sport-po-televiziyata-dnes-406418.html", "text": "Спортът по телевизията днес: \r\n \r\n14,45 ч Снукър, Eurosport 1 \r\n \r\n16,00 ч Тенис, финали на АТП в Лондон, MAX sport 1 \r\n \r\n17,30 ч Футбол, Царско село - Дунав, Нова спорт \r\n \r\n19,00 ч Баскетбол, Химки - Парма, Диема спорт 2 \r\n \r\n20,45 ч Снукър, Eurosport 1 \r\n \r\n21,30 ч Футбол, СП до 17 г., Испания – Франция, БНТ З \r\n \r\n21,45 ч Футбол, Харогейт - Портсмут, Нова спорт \r\n \r\n22,00 ч Тенис, финали на АТП в Лондон, MAX sport 1", "date": "2019.11.11", "title": "Къде да гледаме спорт по телевизията днес"}
{"url": "https://standartnews.com/kultura/zlaten-vek-za-kulturni-deytsi-406463.html", "text": "Министърът на културата Боил Банов връчи най-високото отличие „Златен век” на оперната прима Красимира Стоянова, ректора на Академията за музикално и танцово изкуство в Пловдив проф. Милчо Василев, и композитора, музикант и общественик Ценко Минкин, съобщиха от министерството на културата. Изявените творци бяха отличени за приноса си към развитието и популяризирането на българската култура и изкуство и по повод Деня на народните будители – 1 ноември. Те получиха наградите си на тържествена церемония в Министерството на културата днес, тъй като не бяха в страната при връчването на отличията в галерия „Средец” миналата седмица. Гости на днешното събитие бяха талантливи студенти от Майсторския клас на Красимира Стоянова и преподаватели от НМА „Проф. Панчо Владигеров”. \r\n \r\nКрасимира Стоянова благодари за голямата чест - да получи най-стойностния знак в сферата на културата. „Смятам, че културата не е само нещо, което е много важно и задължително за развитието на едно общество, това е нещото, което отличава една нация от друга“, каза Маестра Стоянова при получаването на „Златен век” – огърлие и грамота. „Аз съм щастлива, че мога да бъда просто една малка прашинка от цялата тази история, от културата, от нашата нация, от всичко, което толкова велики хора са правили и продължават да правят”, допълни оперната прима. Тя благодари на Вокалния факултет на Националната музикална академия в лицето на проф. Нико Исаков, както и на младите певци, които участват в Майсторския клас. На младите тя пожела успех в живота. „Не целта е важна, важен е пътят към целта”, подчерта голяма ни оперна прима. \r\n \r\n„Аз съм изключително развълнуван и сега си мисля, че наистина си е заслужавало толкова години да се трудиш, да работиш, за да преодолееш всички трудности”, каза ректорът на Академията за музикално и танцово изкуство в Пловдив проф. Милчо Василев при получаването на отличието Златен век” – огърлие и грамота. БГНЕС \r\n \r\nКомпозиторът, музикант и общественик Ценко Минкин благодари за високото отличие и заяви, че приема наградата „Златен век“ – звезда и грамота и от името на всички български композитори и творци, „работещи на духовната нива на България”. „Наградата е и за всички онези хора, които всеки ден вдигат духа на нашия прекрасен народ”, допълни Минкин.", "date": "2019.11.11", "title": "\"Златен век\" за културни дейци"}
{"url": "https://standartnews.com/kultura/novi-sblstsi-v-otkradnat-zhivot-406460.html", "text": "Схема в болница „Света Анастасия“, нови стъпки в отношенията и спомени от миналото ще завладеят тази седмица „Откраднат живот“. Чакъров пак ще се опита да манипулира ситуацията и здравните пътеки. В центъра на конфликта ще попадне доктор Тасев, който ще трябва да вземе категорична позиция пред екипа. Доктор Табаков ще се заяви официално като баща, а новата роля ще се окаже и ново предизвикателство в живота на самоуверения лекар. Сред първите, предложили помощта си, ще бъдат доктор Огнянова и доктор Грънчарова, които ще потърсят най-доброто за бебето Диана. Неочакван случай ще доведе пацент на кон пред „Света Анастасия“. Ситуацията ще сближи Кая и доктор Василев, които ще открият нови черти в характерите си и допирни точки помежду си. Доктор Огнянова и доктор Ковачев ще трябва да решат дали искат да дадат втори шанс на връзката си или ще продължат в различни посоки. По време на преглед Мирослава ще разкрие част от миналото си пред доктор Петмезов, оставяйки изненада в гастроентеролога с приятелския си жест.    ", "date": "2019.11.11", "title": "Нови сблъсъци в „Откраднат живот“"}
{"url": "https://standartnews.com/kultura/duzina-bg-izplniteli-s-kontsert-v-ndk-406470.html", "text": "Български изпълнители, любими на няколко поколения, ще станат част от голям концерт на 16-ти декември в НДК. Сред тях са Роси Кирилова, Орлин Горанов, „Сигнал”, Мими Иванова, Маргарита Хранова и много други, съобщи NOVA. \r\n \r\n„Мисля, че в България хората обичат мелодичните песни. Когато чуят някоя от тях, те си припомнят цял един период от живота си”, заяви в ефира на „Плюс-минус. Коментарът след новините”  Росица Кирилова. Тя разказва, че вече няколко години изнася представления из страната и наблюдението и е, че интересът към този вид музика се засилва. Всеки един от участниците в предстоящия концерт е изградил свой собствен, уникален стил. „Много се радвам на тези сборни концерти, на които чувам песните, с които е минала моята младост\", добави Кирилова. Роси Кирилова споделя, че без съмнение „Боса по асфалта” се е превърнала в нейна визитка. Тя обаче не крие, че всеки път когато изпълнява „Учителко, целувам ти ръка” се вълнува много и винаги хората пеят заедно с нея.", "date": "2019.11.11", "title": "Дузина BG-изпълнители с концерт в НДК"}
