{"url": "https://standartnews.com/biznes/uchat-mladi-khora-za-nova-rabota-s-pari-ot-byudzheta-391679.html", "text": "Над 8000 лица ще бъдат обучени със средства на държавния бюджет през 2019 г. в нови професионални компетентности по заявка на работодателя. Това заяви министърът на труда и социалната политика Бисер Петков при откриване на кръгла маса за дуалното и професионалното образование „Знам, мога, богат съм и щастлив“ в Минно-геоложкия университет „Св. Иван Рилски“. Министерството на труда и социалната политика се стреми да отговори на прогнозите за  търсене и предлагане на кадри на пазара на труда и да улесни избора за професионална реализация. Изискванията към уменията на работната сила непрекъснато нарастват и затова е нужно образованието и обучението да не приключват с напускането на университета, а да продължават през целия живот, посочи министър Петков. За целта министерството разработва уеб базирана информационна система, чрез която всеки ще може да направи справка по предварително зададени критерии каква е реализацията и средната работна заплата за съответна икономическа дейност, група професии, степен на  образование. Прогнозите на МТСП за пазара на труда до 2032 г. показват, че се очаква да има недостиг на кадри със средно професионално образование. Образованието е един от най-важните приоритети за правителството, каза вицепремиерът Томислав Дончев на същата дискусия. Той добави, че трябва да се промени отношението към образованието. \"Образованието е възможно най-добрата инвестиция\", изтъкна Томислав Дончев. Кметът на София Йорданка Фандъкова заяви, че дуалното и професионално образование е важно, защото възможността да се обучи човек в професия, дава самочувствие и свобода. \"Свободата е най-важното нещо, което дава професията\", допълни Фандъкова. По думите й моделът на дуалното образование е едно най-големите възможности за България. Тя благодари на правителството, че продължава реформата в образованието, като съществена част от тази реформа е развитието на професионалното образование. Фандъкова посочи, че в София вече има 5 професионални гимназии, които работят по модела за дуалното обучение. Министърът на икономиката Емил Караниколов коментира, че без наука и образование няма как да има работеща икономика и държава. Според него дуалното обучение дава възможност на човек да разбере дали може да прави нещо, което да го удовлетворява. \"Всеки един човек, който инвестира в правилното за него образование и възможности, скоро ще получава по-добри доходи, защото бизнесът търси висококвалифицирани хора\", добави министър Караниколов. Министърът на образованието и науката Красимир Вълчев заяви, че има недостиг на работна сила. Най-голям е в техническите професионални направления, които са с профил математика и природни науки. Поради тази причина е преструктуриран приемът в системата на висшето образование и е предоставено и допълнително финансиране на професионалните гимназии за тези специалности, а от тази година са планирани да се предоставят и допълни стипендии. Образователният министър изтъкна, че вече е започнала дуалната форма на обучение. Преди 4 години, в първата година, са се включили 300 ученици, докато тази година те са близо 3 000, но според министър Вълчев това все още не е достатъчно. Планирани са средства от държавния бюджет, които са предназначени за стипендии на учениците, които се обучават в дуалната форма.", "date": "2019.05.09", "title": "Учат млади хора за нова работа с пари от бюджета"}
{"url": "https://standartnews.com/biznes/mag-predlaga-nay-visoka-investitsiya-za-letishche-sofiya-391705.html", "text": "Manchester Airports Group (MAG) е обявен за кандидата, предложил най-висока по размер капиталова инвестиция в офертата си за летище София, най-големият инфраструктурен концесионен проект в България за последните години, след публичното отваряне на офертите в Министерството на транспорта, информационните технологии и съобщенията (МТИТС). Повече от 1 милиард евро планирани инвестиции, от които 460 милиона евро ще бъдат инвестирани още през първите 10 години, са част от амбициозния план на компанията да изгради уникален, глобален хъб за България и Балканите. Интересът на MAG доказва, че консорциумът вижда България като държава с отлични икономически показатели, стабилна политическа система, която очаква да влезе в Шенген и ERM 2 още тази година, кръстопът между Изтока и Запада. Интересът на международния инвеститор е сериозен и дългосрочен. Като концесионер компанията би искала да се развива и разраства заедно с държавата и местния бизнес. С подобна сериозна и ключова инвестиция компанията вярва, че подпомага благосъстоянието и развитието не само на държавата, но и на отделните граждани и местния бизнес. “Планът ни за летище София е впечатляващ и уникален. Искаме да създадем единствен по рода си нов терминал, който да бъде гордостта на България. Архитектурният дизайн е вдъхновен от пейзажа и историческото наследство на България и отразява най-доброто от страната”, сподели Андрю Харисън, Главен изпълнителен директор на MAG Летищни услуги. Партньорството MAG/BCEG ще съвмести водещия за пазара строителен опит на BCEG, които в момента изграждат най-голямото летище в света – Международното летище Пекин Даксинг. Офертата на компанията включва използването на български доставчици и работници за трансформацията на летище София, като в същото време прилага международно признат опит, създавайки добавена икономическа стойност за местната и национална икономика. Компанията се Стреми да се фокусира върху цялостните ползи, които партньорството между MAG и BCEG ще донесе за летище София и България като цяло – нещо, което ще бъде ключов елемент от бъдещите решения. Андрю Харисън, Главен изпълнителен директор на MAG Летищни услуги, каза: “Днес е важен момент за концесионната процедура, а нашето предложение за капиталови инвестиции от 1 милиард евро демонстрира ангажимента ни да инвестираме в България, икономиката на страната и хората тук. Като компания ние сме доказали, че успешно управляваните летища водят до икономически растеж и просперитет за града, региона и страната. И ние се ангажираме да предоставим тези полза за България.“ “Като кандидатът, който предложи най-високата по размер капиталова инвестиция, ние поемаме ангажимент към София и летището, който е повече от финансово задължение. Става дума за предоставяне на възможност за икономически растеж за България чрез свързването на бизнеса и хората със света и създаване на първо и трайно впечатление за тази прекрасна страна.“", "date": "2019.05.09", "title": "MAG предлага най-висока инвестиция за летище София"}
{"url": "https://standartnews.com/biznes/gnevni-rabotodateli-iskat-promeni-v-nek-391711.html", "text": "Работодателски организации изпратиха гневно писмо до премиера Бойко Борисов, енергийния министър Теменужка Петкова и вицепремиера Томислав Дончев. В посланието те настояват за проверка на ЕРП-та и НЕК, където искат да има и преструктуриране, и смяна на ръководството. Случващото се с цените на електроенергията допълнително поставя под риск производството, растежа, инвестициите и конкурентоспособността на индустрията, се посочва в отвореното писмо. Тревогата на работодателите е най-вече заради свободния пазар и сегмента \"Ден напред\" на електроенергийната борса. Работодателите отново посочват, че плащат най-високата цена за електрически ток в Евросъюза, както се е случило през последните два дни. По-рано днес пък парламентът прие промени в енергийния закон за премахване на таксата за вноса на електроенергия по желание на бизнеса. Ето и цялото писмо до Бойко Борисов:", "date": "2019.05.09", "title": "Гневни работодатели искат промени в НЕК"}
{"url": "https://standartnews.com/biznes/fondt-za-vlogovete-shche-poluchi-nay-mnogo-pari-ot-ktb-391714.html", "text": "От днес кредиторите на фалиралата Корпоративна търговска банка, които са включени в първата частична сметка на приети вземания, могат да получат парите си в някой от клоновете на Булбанк. Вложителите в обявената в несъстоятелност банка може да проверят имената си и сумите за получаване в списъка, оповестен в досието на банката в Търговския регистър. Най-голяма част от събраните до момента 570 милиона лева ще получи Фондът за гарантиране на влоговете в банките - 409 милиона. От юридическите лица най-високи суми ще си върнат \"Сосиете женерал\" и \"Топлофикация-София\", в чиито сметки ще постъпят по около 10 милиона лева. 6,7 милиона лева ще отидат в газовия оператор \"Булгартрансгаз\". Основният обвиняем за източването на банката Цветан Василев ще получи малко над 20 000 лева като физическо лице. Вложителите в банката ще трябва да изчакат синдиците да съберат още пари, за да си възстановят в пълен размер средствата, които са държали в КТБ.", "date": "2019.05.09", "title": "Фондът за влоговете ще получи най-много от КТБ"}
{"url": "https://standartnews.com/biznes/2442-lv-nuzhni-na-chetirichlenno-semeystvo-391669.html", "text": "Издръжката на живот за четиричленно домакинство у нас е нараснала с 32 лева през първите три месеца на годината, показва редовното проучване на КНСБ на потребителските цени и нужните средства за издръжка. Към края на март за едно семейство с двама възрастни и две деца са нужни 2442 лева за посрещане на разходите за храна, облекло, битови сметки, транспорт. За да се осигури нужния доход за нормално посрещане на месечните нужди от храна, разходи за жилището, транспорт, образование, здравеопазване и почивка в четиричленно домакинство всеки от родителите трябва да заработва поне 1221 лева месечно след удръжките при условие, че заплатата е единственият източник на доходи. На фона на това данните на КНСБ показват, че през 2018 г. средната работна заплата у нас е 1135 лева, което съпоставено с инфлацията за годината дава реален ръст от 6,4%. Около 70% от работещите българи получават около или под тази сума месечно. Основните причини за поскъпване на издръжката през първите три месеца на тази година са увеличената цена на природния газ, с пряко отражение върху цените на парното, тока и хранителните продукти. Поскъпването на цените на питейната вода, нарастване на цените на продукцията от селското стопанство, както и динамиката на цените на горивата. Изследването показва, че разходите за храна са се увеличи  2%. като тенденция от наблюдението на КНСБ се очертава намаляване на процента на домакинства, които живеят с доход на човек  под нужните средства за издръжка. Това са общо 70% от семействата у нас, като близо 28%, или около 2 млн. души, преживяват с доход до 348 лева на човек месечно. Другите тенденции са запазване на високите нива на бедните домакинства и повишаване на доходите при високодоходните семейства, което реално показва поляризация между най-бедните и най-богатите българи. Друг доклад на КНСБ показва най-високо и най-ниско платените сектори и професии у нас. Сред най-добре платените са работещите в информационните технологии и въздушния транспорт, а с най-ниски заплати са работещите в ресторанти, охранители и озеленители. От синдиката поискаха актуализация на бюджета за тази година - допълнителни 18,6 млн. лева, с които да се увеличат заплатите на социалните работници, служителите в музеи, галерии, библиотеки, духовите оркестри и фолклорните ансамбли, както и на работещите на трудов договор в затворите.", "date": "2019.05.09", "title": "2442 лв. нужни на четиричленно семейство"}
{"url": "https://standartnews.com/biznes/robot-barbi-idva-u-nas-391709.html", "text": "\r\n-- \r\nПредставете си робот, който може да общува с теб, готви ти, прави кафе и на всичко отгоре има визията на кукла Барби. Изкуственият интелект, който вече е дошъл у нас, се казва Harmony, тоест Хармония, и може да се използва за социален асистент, вместо за тази ниско платена работа да бъдат наемани хора. Засега Хармъни е с брилятна визия - руса коса, дълга до кръста, стройна фигура и голям бюст. Това е първият робот, на който е придадена човешка фигура и за първи път ще бъде представен у нас. Той е компаньон - може да общува с теб, да ти сготви храна и дори да изчисти с прахосмукачката. Русата роботка е продукт на изобретатели от Бразилия, но в момента се доразработва от специалисти от Силиконовата долина. Все още, за жалост, не може да ходи, въпреки че дизайнерите са й дали най-стройните бедра в света. Но догодина щяла и да тръгне, обещават изобретателите. \r\nХармъни е само една от всички технологични изненади, пристигащи на фестивала WEBit, който наистина ще превърне София в дигитална столица. На феста ще има летящи мотоциклети, роботи, трудещи се в сферата на здравеопазването, както и дронове, които знаят всичко за всеки и могат да обезвреждат мини. \r\nНа феста ще пристигнат специалисти от 120 страни. За целта ще бъде построено малко градче пред НДК, което ще отвори врати на 14 май. \"Основният ефект от този фестивал е около 60 милиона евро, които по един или друг начин влизат в икономиката на страната\", каза Пламен Русев, организатор на феста. В основите на конкурса е развитието на изкуствения интелект и финансирането на стартиращи компании, които работят в тази насока и търсят допълнително средства. Общо около 4000 фирми, които в момента започват, са поискали финансиране, като от тях 1500 са одобрени и са получили достъп до събитието. А едва 200 ще получат и пари, като Русев специално заяви, че най-много сред тях ще бъдат българските компании. \"Ако от други страни има по една или две компании, българските са над 5\", допълни Пламен Русев. Сред кандидатите има и фирми, основани в Сан Франциско. \r\nОсновното за тях е да се презентират по правилния начин пред инвеститорите, така че да получат финансиране за идеята си. За мероприятието са ангажирани и 100 души от най-голямата охранителна компания у нас. Специално е търсено и разрешение за дроновете, които ще бъдат представени по време на конкурса и за които в момента няма световен аналог. \"Това бе нещо доста особено, защото става дума за иновация, тоест за обект, който не съществува. Как да поискаме разрешение да лети нещо, което на практика го няма? Въпреки това успяхме\", заяви организаторът на фестивала. \r\nСпоред Пламен Русев, едни от най-съществените решения, които роботите могат да дадат, са в сферата на здравеопазването. От огромно значение ще бъдат и роботите, които ще се превърнат в нещо като социални асистенти с емоции. На практика още в \"Междузвездни войни\" Стивън Спилбърг предсказва наличието на същества с изкуствен интелект, които изпитват емоции. Едва сега обаче учени и специалисти са разработили за първи път роботи, които могат да бъдат емоционално сродни с нас, да ни съчувстват и дори, не дай, Боже, да ни дават съвети. \r\nПо думите на Пламен Русев, благодарение на изкуствения интелект в следващите години ще изчезнат редица професии. Сред първите са миньорите и шофьорите. \"Не вярвам някой човек да иска да се труди при този въздух и в тези трудни условия, в които се трудят миньорите. Предполагам, че в близко бъдеще ще изчезне и професията на шофьори на камиони, както и на адвокати по начина, по който се практикува тази професия в момента\", заяви Русев. По неговите думи, по-сериозният проблем е свързан с това, че образованието подготвя учениците и въобще младите хора предимно за участници в производството, а не и за по-сериозни предизвикателства, тоест за вземането на по-творчески решения в професиите, които ще упражняват. \"Децата в първи клас използват 75 на сто от креативността си при решаване на казуси, зададени от учителя. В седми клас вече говорим за 40 на сто, а в девети са едва 30 процента. Идва време, когато изкуственият интелект ще има по-голяма производителност от човешкия мозък, затова ние трябва да се обърнем по-скоро към ценностите. За първи път човекът влиза в ролята на Господ, като създава друг интелект но ние трябва да разберем, че да си Господ е и огромна отговорност\", заяви Пламен Русев. \r\nПо неговите думи, у нас в рамките на дискусията ще дойдат поне 500 международни инвеститори, които са готови да отворят джоба си за печеливши проекти. \"Те носят милиарди в джобовете си и търсят интересни и иновативни решения, за които да ги похарчат. Дали ще инвестират, дали просто ще споделят, че са присъствали на този фестивал и какво са видели, това е една огромна реклама за България. А министерството на образованието ще финансира посещението на 3000 деца, които да видят демонстрациите на тези изобретения на живо\", допълни той.   Един от печелившите проекти на българи, създадени преди години, е свързан с роботи, които обезвреждат земните мини. Нашият сънародник, който създал концепцията, дори е направил подобен завод в САЩ. Друг български проект е свързан с дрон, който може да вдигне и да пренесе 350 килограма тежест. \r\nИнститутът по роботика на БАН пък прави роботи, които могат да общуват с деца в неравностойно положение и да им помагат в придвижването и комуникацията. БАН създаде и робот, който може да участва в оплождането ин витро, като е много по-точен и прави процедурата по-лека за жените, на които иначе им се налага да търпят много повече и по-болезнени инжектирания на сперматозоиди. Роботът се казва \"Микрона\" и вече се използва и в други държави.", "date": "2019.05.09", "title": "Робот Барби идва у нас"}
{"url": "https://standartnews.com/biznes/malki-elektrotsentrali-na-svobodniya-pazar-ot-1-yuli-391676.html", "text": "От 1 юли всички малки електрически централи с мощност от и над 1 мегават излизат на енергийната борса. Това предвиждат окончателно приетите промени в Закона за енергетиката. Очаква се с измененията да се сложи край на спекулата с тока.  От началото на юли на борсата излизат над 370 малки вятърни и соларни паркове, централи на Биогаз и ВЕЦ, чийто ток сега задължително се изкупува от НЕК на преференциални цени. След промените разликата от пазарната цена и преференциалната ще се плаща на малките централи като премии. Председателят на Енергийната комисия в НС Валентин Николов от ГЕРБ обясни: \"1 500 000 мегаватчаса електрическа енергия вече ще излязат на свободния пазар\". Парламентът реши още клиент с потребление над 50 киловата или производител с такава инсталирана мощност да може да поиска даденото ЕРП да му монтира \"умен\" електромер, който да показва данни в реално време. Николов обясни предимствата: \"Тоест, той ще може да следи своето потребление онлайн. Това дава възможност за реално плащане на това, което е потребил. Второ, той може да потребява в часовите диапазони, когато е най-евтина електрическата енергия. Няма да има забавяне на фактури, както имаше досега и, второ, могат да се обжалват\". Според Валентин  Николов промените няма да доведат до увеличение на тока за потребителите.", "date": "2019.05.09", "title": "Малки електроцентрали на свободния пазар от 1 юли"}
{"url": "https://www.standartnews.com/sport/angliyski-final-v-shampionskata-liga-391632.html", "text": "Стадион \"Уанда Метрополитано\" в Мадрид ще приеме на 1 юни английски финал в Шампионската лига. Единн срещу друг ще застанат Ливърпул и Тотнам. Това стана възможно след като Тотнъм отстрани инфарктно хита на сезона Аякс с 3:2 като гост и общ резултат 3:3. ВНа реванша в Амстрердам домакините поведоха преди почивката с голове на Де Лихт и Зиеш. Бразилецът Лукас Моура обаче направи хеттрик през второто полувреме и прати Тотнъм на финала с 3:3, но повече голове на чужд терен. Последното попадение за отбора на Маурисио Почетино падна в 6-ата минута на добавеното от съдията време. За Тотнъм това е първо участие на финала в Шампионската лига в 137-годишната история на клуба. Тимът от Лондон е първия дебютант стигнал финал в турнира след Челси 2008. Тогава Челси загуби след дузпи битката за купата от Манчестър Юнайтед. За воденият от Тен Хаг отбор на Аякс остана удовлетворението, че стигна до полуфинала след преминаването на 3 квалификационни кръга и отстраняване на осминафинала на Реал Мадрид, а на четвъртфинала на Ювентус. Първият английски финал в историята на евротурнирите е през 1972-а година, когато Тотнъм и Уулвърхамптън се изправят един срещу друг на финала за Купата на УЕФА.", "date": "2019.05.09", "title": "Английски финал в Шампионската лига"}
{"url": "https://standartnews.com/sport/stoycho-stoev-titlata-se-reshava-v-sbota-391694.html", "text": "Двубоят ЦСКА-София - Лудогорец в събота е директния сблъсък за титлата, обяви днес треньорът на шампоните Стойчо Стоев. Дербито между първия и втория е на стадион \"Българска армия\" в събота от 20.15 часа. \r\n\"Мачът с ЦСКА неминуемо е решителен. За всички е ясно, че това е двубой за шампионската титла\", коментира Стоев. \"Играем с конкурента, който е на 3 точки. Няма как този сблъсък да не е решителен и за двата отбора. Изключително важен мач. Самите футболисти осъзнават важността на двубоя. Знаят, че този мач може да определи кой да е шампион. Виждам, че мотивацията на момчетата преди двубоя е на пределно ниво\", каза още Стоев на пресконференция днес. \r\nТой не се притеснява от факта, че стадион \"Българска армия\" може да е пълен по време на мача. \r\n\"Ясно ми е, че ЦСКА ще има огромната подкрепа на привържениците си. Ние сме свикнали да играем под натиска на фенската маса. Това за нас не е от голямо значение. По-скоро ще е от значение за противника. Това ще е допълнителен стимул за тях\", категоричен е Стоев. \r\n\"Напрежението ще даде отражение върху качеството на играта. Но футболът ще вземе предимство, тъй като и двата тима се опитват да играят красиво\", каза още треньорът на Лудогорец. В лагера на разградчани няма кадрови проблеми и Стойчо Стоев ще може да разчита на всички налични футболисти.", "date": "2019.05.09", "title": "Стойчо Стоев: Титлата се решава в събота"}
{"url": "https://www.standartnews.com/sport/pszh-pred-razdyala-ss-svetoven-shampion-391643.html", "text": "Футболният гранд Пари Сен Жермен не планира да поднови договора с вратаря Джанлуиджи Буфон, твърди \"Sport Bild\". Контрактът на световния шампион с Италия от Мондиал 2006 изтича в края на сезона и клубът няма да използва опцията за подновяване. Шампионът на Франция очаква да си върне в състава Кевин Трап. Вратаря в момента играе под наем в Айнтрахт Франкфурт. 41-годишният Джанлуиджи Буфон през текущия сезон е записал 23 мача за ПСЖ, той е допуснал 21 гола и е запазил \"суха мрежа\" на 9 пъти.", "date": "2019.05.09", "title": "ПСЖ пред раздяла със световен шампион"}
{"url": "https://www.standartnews.com/sport/prodlzhava-rabotata-za-domakinstvo-na-evropeysko-ili-svetovno-391634.html", "text": "  Новосформираната Междуведомствена работна група за подготовка на съвместната кандидатура на България, Сърбия, Гърция и Румъния за домакинства на Европейско и Световно първенство по футбол проведе първата си среща. В събитието участваха представители на редица министерства - ММС, МВнР, МТ, МРРБ, МТИТС, МЕ, Столична община, Общините Варна, Бургас, Пловдив и Български футболен съюз (БФС). Министерство на младежта и спорта (ММС) инициира създаването на Междуведомствена работна група, чиято цел е да изготви доклад до края на годината до министър-председателя Бойко Борисов за състоянието и перспективите за двете домакинства и да подготвя информация за заседанията на организационния комитет. Работната група бе създадена в резултат на срещата на високо ниво в Солун, когато министър Красен Кралев и спортните министри на Гърция, Сърбия и Румъния подписаха Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028. По време на срещата днес директорът на дирекция \"Европейски програми, проекти и международно сътрудничество\" Виктория Славкова и Борис Станков, представител на БФС, запознаха участниците с процедурата по кандидатстване за ЕВРО 2028, очакваните изисквания на база на тези за ЕВРО 2024 (документи и срокове, стадиони, тренировъчни бази, хотели, транспортна инфраструктура, сигурност, правни въпроси, медицински изисквания и др.), както и ролите и отговорностите на министерствата и потенциалните общини-домакини по време на подготовката за кандидатурата и за евентуално домакинство.   На срещата присъстваха:   Столична община – Ирена Димитрова, директор на дирекция „Превенция, интеграция, спорт и туризъм“ Община Бургас - Живко Иванов, директор на общинско предприятие „Спортни имоти“, Веселина Деведжиева, Началник Отдел \"Спорт и превенции\" Община Варна – Кристиан Димитров, директор на дирекция „Спорт“ Община Пловдив – Георги Титюков, заместник-кмет „Спорт, младежки дейности и социална политика Министерство на туризма - Милка Нанова, директор на дирекция „Програми и проекти в туризма“ Министерство на регионалното развитие и благоустройството - арх. Пенчо Димитров, директор на дирекция „Устройство на територията и административно-териториално устройство“ Министерство на енергетиката - инж. Иван Маринов, директор на дирекция „Сигурност на енергоснабдяването и управление при кризисни ситуации“ Министерство на транспорта, информационните технологии и съобщенията (МТИТС) - Димитър Савов, директор на дирекция „Национална транспортна политика“ Министерство на външните работи - Деян Катрачев, директор на дирекция „Югоизточна Европа“, Тонка Костадинова, дипломатически служител ІІІ степен", "date": "2019.05.09", "title": "Продължава работата за домакинство на Европейско или световно"}
{"url": "https://standartnews.com/regionalni/izbirat-tsaritsa-roza-mezhdu-18-abiturientki-391702.html", "text": "Общо 18 са претендентките за Царица Роза 2019 в Казанлък, която ще бъде коронована  на пищна церемония на 17 май.Красавиците по традиция са абитуриентки от училищата в Града на розите.  Вече започна и тяхната подготовка за празника, който е наречен „Пътят към короната“. Тя включва  уроци по такт и дипломатичност, по народни танци,  фотосесии, засаждане на рози и др.  \r\nКонкурсът за избор на новата Царица, която ще бъде посланик на красотата на Казанлък през следващата една година, ще се проведе на 17-и май в Дома на културата „Арсенал“.  Водещ на празнична вечер ще бъде Орлин Павлов. \r\n В спектакъла за 51-та царска корона българският фолклор ще бъде главна сюжетна линия в представянето на казанлъшките хубавици и в тяхното облекло. Консултант е популярния дизайнер Елена Христова, утвърден автор – популяризатор на българската шевица. \r\n  Кулминацията на Фестивала на розата и тази година ще бъде в първите дни на юни. На 2 юни в неделя, ще се проведе и традиционното шествие в центъра на града, което ще бъде водено от новата Царица Роза. ", "date": "2019.05.09", "title": "Избират Царица Роза между 18 абитуриентки"}
{"url": "https://standartnews.com/sport/berbo-v-shok-sled-triumfa-na-totnm-video-391664.html", "text": "Димитър Бербатов остана без думи след чудото, което бившият му отбор Тотнъм сътвори насред Амстердам. \"Шпорите\" губеха с 0:2 срещу Аякс и с общ резултат 0:3, но хеттрик на Лукас Моура, включващ победен гол в последните секунди, донесе класирането за финал. Берба логично проследи внимателно мача и стискаше палци на своя отбор, но като че ли и той не беше вярвал в случилото се. \"О, Боже! Това не може да е истина\", бяха единствените думи на онемелия от кеф футболист.", "date": "2019.05.09", "title": "Бербо в шок след триумфа на Тотнъм (ВИДЕО)"}
{"url": "https://standartnews.com/sport/kholandtsite-mechtata-zavrshi-s-koshmar-391665.html", "text": "Всички холандски вестници днес споделят чувство на смазващо разочарование, но също така и гордост от играта в четвъртък след драматичния полуфинал на Аякс за Шампионската лига към Тотнъм Хотспър. \"Шпорите\" изоставаха с 0:2 до почивката, но вкараха три гола през втората част и се класираха на своя първи финал. Аякс обаче си спечели много неутрални фенове в цяла Европа през този сезон, след като техният млад отбор демонстрира бърза, технична игра и успя да хвърли в шок богатите грандове Реал (Мадрид) и Ювентус по пътя си до тук. Най-популярният холандски вестник \"Де Телеграаф\" пише: \"Аякс си изхвърли финала в последната секунда. Мечтата на Аякс си отиде по изключително болезнен начин. И добавя по-надолу в текста: Мечтата за Амстердам завърши с кошмар!\" Победата на Тотнъм снощи беше предшествана от успеха на Ливърпул с 4:0 над Барселона ден по-рано, което осигури втори английски финал в историята на Шампионската лига. \"Фолкскрант\" добавя, че \"пътуването на Аякс през Европа, през страната на мечтите на футбола, завърши драматично . . . след безпрецедентен завършек сред сълзите на Амстердам.\" \"Aлгемеен Дагблад\" добавя, че през второто полувреме в мача \"нещата вървят ужасно погрешно\", но все пак трябва да бъде приветстван отбор от играчи, които вероятно ще бъдат разграбени с Френки де Йонг, който вече се е насочил към Барса, а в 19-годишния капитан и централен защитник Maтайс де Лихт се оглежда целия континент.", "date": "2019.05.09", "title": "Холандците: Мечтата завърши с кошмар!"}
{"url": "https://standartnews.com/biznes/testvat-tolsistemata-ot-15-may-391683.html", "text": "Пълна е готовността за тестване на толсистемата в реално време, както беше обявено - от 15 май, съобщи заместник-министърът на регионалното развитие и благоустройството Николай Нанков. Той информира, че вече 27 камери са монтирани, за други 63, за които са издадени разрешения за строеж, ще бъдат монтирани в рамките на следващите няколко дни. Ще бъде направен и клип за това какво представлява толсистемата като информационна система. Нанков посочи, че ще се търси баланс между частния и обществения интерес по отношение на тарифите, на обхвата на пътищата, които първоначално ще подлежат на толуване. На среща с превозвачите ще бъде представен и анализ на състоянието на пътищата (основно втори и трети клас) във връзка с нулевата ставка, като идеята е толсистемата да бъде изградена върху тези пътища, и когато те след време бъдат ремонтирани, ще бъдат включвани поетапно в обхвата й, каквото е желанието на транспортния бранш, изтъкна заместник-министърът. Очаква се на предстоящата среща да бъде уточнено и колко километра ще бъдат безплатните пътища, като по-думите на заместник-министъра се очаква те да са минимум 13 000 километра. Маржът на толуваните пътища е между 5000 и 7000 километра, от общо 20 000 километра републиканска пътна мрежа.", "date": "2019.05.09", "title": "Тестват толсистемата от 15 май"}
{"url": "https://www.standartnews.com/sport/berbo-v-shok-sled-triumfa-na-totnm-video-391664.html", "text": "Димитър Бербатов остана без думи след чудото, което бившият му отбор Тотнъм сътвори насред Амстердам. \"Шпорите\" губеха с 0:2 срещу Аякс и с общ резултат 0:3, но хеттрик на Лукас Моура, включващ победен гол в последните секунди, донесе класирането за финал. Берба логично проследи внимателно мача и стискаше палци на своя отбор, но като че ли и той не беше вярвал в случилото се. \"О, Боже! Това не може да е истина\", бяха единствените думи на онемелия от кеф футболист.", "date": "2019.05.09", "title": "Бербо в шок след триумфа на Тотнъм (ВИДЕО)"}
{"url": "https://standartnews.com/sport/totnm-i-livrpul-poluchavat-po-16-000-bileta-za-madrid-391666.html", "text": "Ливърпул и Тотнъм ще разполагат само с по 16 613 билета за финала в Шампионската лига, който ще се играе на 1 юни на \"Уанда Метрополитано\". Модерното съоръжение е с капацитет 68 000 зрители, но политиката на УЕФА е такава, че по-малко от половината места ще бъде предоставено за феновете на мърсисайдци и лондончани. Английските привърженици са изключително ентусиазирани, и и тези клубове имат такъв ресурс, че спокойно феновете само на един от двата отбора могат да запълнят и целия капацитет на стадиона. Това означава, че цените на пропуските на черно ще скочат неимоверно много.  Привържениците на Ливърпул показаха, че изобщо не се притесняват от тези ограничения и пред миналата година запълниха 2/3 от капацитета на Олимпийския стадион в Киев за финала с Реал Мадрид. От УЕФА вече са продали 4 000 билета чрез онлайн платформата си, като това стана далеч преди да се знае кои ще бъдат финалистите. Двата клуба ще получат и по 300 билета за щаба и семействата и приятелите на играчите.", "date": "2019.05.09", "title": "Тотнъм и Ливърпул получават по 16 000 билета за Мадрид"}
{"url": "https://standartnews.com/svyat/izvnredna-sreshcha-na-vrkha-na-es-na-28-may-391718.html", "text": "Всички 28 лидери на страните от Европейския съюз ще се срещнат на 28 май, за да дадат старт на процеса по избор на нов председател на Европейската комисия и другите висши постове, предаде АФП. Датата е два дни след края на изборите за Европейски парламент.   Председателят на Европейския съвет Доналд Туск каза днес след среща във формат ЕС-27 в Сибиу, Румъния, че иска лидерите да номинират наследник на Жан-Клод Юнкер на поста шеф на ЕК преди края на юни.  От своя страна президентът на Франция Еманюел Макрон призова да бъде избегната ситуация, в която в името само на компромиса за председател на Европейската комисия бъде избран най-лошият кандидат. Макрон каза още, че не се чувства задължен да се съобразява с издигнатите от политическите партии водещи кандидати. Освен Юнкер в края на октомври си тръгва и шефът на Европейската централна банка Марио Драги. Месец по-късно поста си ще напусне и самият Доналд Туск. Той заяви, че на срещата този месец трябва да бъдат избистрени процедурите за избор на кандидатите и всички свободни длъжности да бъдат запълнени на следващата редовна среща на върха на ЕС в Брюксел през юни. На извънредната среща на 28 май европейските лидери ще анализират и резултатите от изборите за ЕП.  ", "date": "2019.05.09", "title": "Извънредна среща на върха на ЕС на 28 май"}
{"url": "https://standartnews.com/sport/angliyski-final-v-shampionskata-liga-391632.html", "text": "Стадион \"Уанда Метрополитано\" в Мадрид ще приеме на 1 юни английски финал в Шампионската лига. Единн срещу друг ще застанат Ливърпул и Тотнам. Това стана възможно след като Тотнъм отстрани инфарктно хита на сезона Аякс с 3:2 като гост и общ резултат 3:3. ВНа реванша в Амстрердам домакините поведоха преди почивката с голове на Де Лихт и Зиеш. Бразилецът Лукас Моура обаче направи хеттрик през второто полувреме и прати Тотнъм на финала с 3:3, но повече голове на чужд терен. Последното попадение за отбора на Маурисио Почетино падна в 6-ата минута на добавеното от съдията време. За Тотнъм това е първо участие на финала в Шампионската лига в 137-годишната история на клуба. Тимът от Лондон е първия дебютант стигнал финал в турнира след Челси 2008. Тогава Челси загуби след дузпи битката за купата от Манчестър Юнайтед. За воденият от Тен Хаг отбор на Аякс остана удовлетворението, че стигна до полуфинала след преминаването на 3 квалификационни кръга и отстраняване на осминафинала на Реал Мадрид, а на четвъртфинала на Ювентус. Първият английски финал в историята на евротурнирите е през 1972-а година, когато Тотнъм и Уулвърхамптън се изправят един срещу друг на финала за Купата на УЕФА.", "date": "2019.05.09", "title": "Английски финал в Шампионската лига"}
{"url": "https://standartnews.com/sport/prodlzhava-rabotata-za-domakinstvo-na-evropeysko-ili-svetovno-391634.html", "text": "  Новосформираната Междуведомствена работна група за подготовка на съвместната кандидатура на България, Сърбия, Гърция и Румъния за домакинства на Европейско и Световно първенство по футбол проведе първата си среща. В събитието участваха представители на редица министерства - ММС, МВнР, МТ, МРРБ, МТИТС, МЕ, Столична община, Общините Варна, Бургас, Пловдив и Български футболен съюз (БФС). Министерство на младежта и спорта (ММС) инициира създаването на Междуведомствена работна група, чиято цел е да изготви доклад до края на годината до министър-председателя Бойко Борисов за състоянието и перспективите за двете домакинства и да подготвя информация за заседанията на организационния комитет. Работната група бе създадена в резултат на срещата на високо ниво в Солун, когато министър Красен Кралев и спортните министри на Гърция, Сърбия и Румъния подписаха Меморандум за разбирателство между четирите правителства, с който да се официализира учредяването на организационен комитет за подготовка на съвместната кандидатура за Мондиал 2030 и Европейското първенство през 2028. По време на срещата днес директорът на дирекция \"Европейски програми, проекти и международно сътрудничество\" Виктория Славкова и Борис Станков, представител на БФС, запознаха участниците с процедурата по кандидатстване за ЕВРО 2028, очакваните изисквания на база на тези за ЕВРО 2024 (документи и срокове, стадиони, тренировъчни бази, хотели, транспортна инфраструктура, сигурност, правни въпроси, медицински изисквания и др.), както и ролите и отговорностите на министерствата и потенциалните общини-домакини по време на подготовката за кандидатурата и за евентуално домакинство.   На срещата присъстваха:   Столична община – Ирена Димитрова, директор на дирекция „Превенция, интеграция, спорт и туризъм“ Община Бургас - Живко Иванов, директор на общинско предприятие „Спортни имоти“, Веселина Деведжиева, Началник Отдел \"Спорт и превенции\" Община Варна – Кристиан Димитров, директор на дирекция „Спорт“ Община Пловдив – Георги Титюков, заместник-кмет „Спорт, младежки дейности и социална политика Министерство на туризма - Милка Нанова, директор на дирекция „Програми и проекти в туризма“ Министерство на регионалното развитие и благоустройството - арх. Пенчо Димитров, директор на дирекция „Устройство на територията и административно-териториално устройство“ Министерство на енергетиката - инж. Иван Маринов, директор на дирекция „Сигурност на енергоснабдяването и управление при кризисни ситуации“ Министерство на транспорта, информационните технологии и съобщенията (МТИТС) - Димитър Савов, директор на дирекция „Национална транспортна политика“ Министерство на външните работи - Деян Катрачев, директор на дирекция „Югоизточна Европа“, Тонка Костадинова, дипломатически служител ІІІ степен", "date": "2019.05.09", "title": "Продължава работата за домакинство на Европейско или световно"}
{"url": "https://standartnews.com/sport/pszh-pred-razdyala-ss-svetoven-shampion-391643.html", "text": "Футболният гранд Пари Сен Жермен не планира да поднови договора с вратаря Джанлуиджи Буфон, твърди \"Sport Bild\". Контрактът на световния шампион с Италия от Мондиал 2006 изтича в края на сезона и клубът няма да използва опцията за подновяване. Шампионът на Франция очаква да си върне в състава Кевин Трап. Вратаря в момента играе под наем в Айнтрахт Франкфурт. 41-годишният Джанлуиджи Буфон през текущия сезон е записал 23 мача за ПСЖ, той е допуснал 21 гола и е запазил \"суха мрежа\" на 9 пъти.", "date": "2019.05.09", "title": "ПСЖ пред раздяла със световен шампион"}
{"url": "https://www.standartnews.com/sport/kholandtsite-mechtata-zavrshi-s-koshmar-391665.html", "text": "Всички холандски вестници днес споделят чувство на смазващо разочарование, но също така и гордост от играта в четвъртък след драматичния полуфинал на Аякс за Шампионската лига към Тотнъм Хотспър. \"Шпорите\" изоставаха с 0:2 до почивката, но вкараха три гола през втората част и се класираха на своя първи финал. Аякс обаче си спечели много неутрални фенове в цяла Европа през този сезон, след като техният млад отбор демонстрира бърза, технична игра и успя да хвърли в шок богатите грандове Реал (Мадрид) и Ювентус по пътя си до тук. Най-популярният холандски вестник \"Де Телеграаф\" пише: \"Аякс си изхвърли финала в последната секунда. Мечтата на Аякс си отиде по изключително болезнен начин. И добавя по-надолу в текста: Мечтата за Амстердам завърши с кошмар!\" Победата на Тотнъм снощи беше предшествана от успеха на Ливърпул с 4:0 над Барселона ден по-рано, което осигури втори английски финал в историята на Шампионската лига. \"Фолкскрант\" добавя, че \"пътуването на Аякс през Европа, през страната на мечтите на футбола, завърши драматично . . . след безпрецедентен завършек сред сълзите на Амстердам.\" \"Aлгемеен Дагблад\" добавя, че през второто полувреме в мача \"нещата вървят ужасно погрешно\", но все пак трябва да бъде приветстван отбор от играчи, които вероятно ще бъдат разграбени с Френки де Йонг, който вече се е насочил към Барса, а в 19-годишния капитан и централен защитник Maтайс де Лихт се оглежда целия континент.", "date": "2019.05.09", "title": "Холандците: Мечтата завърши с кошмар!"}
{"url": "https://www.standartnews.com/sport/pochetino-blagodarya-ti-futbol-391667.html", "text": "Мениджърът на Тотнъм Маурисио Почетино не успя да удържи емоциите си след невероятната победа с 3:2 над Аякс и класирането на отбора му на финала в Шампионската лига. След мача той бе облян в сълзи и засипа с похвали своите играчи.“Трудно ми е да говоря. Емоцията е невероятна, благодаря ти, футбол! Моите играчи са герои! Постоянно повтарям това през последната година. През второто полувреме бяхме просто невероятни. Благодаря ти, футбол - тази емоция не би била възможна без теб. Благодаря на всички, които вярваха в нас. Трудно ми е да опиша чувствата си с думи. Преди мача казах на футболистите, че когато работиш с любов, тогава няма стрес, а има страст. Ние показахме любовта към спорта и към футбола. Това бе просто удивително. Истинска радост е да гледаш подобен мач”, заяви Почетино.", "date": "2019.05.09", "title": "Почетино: Благодаря ти, футбол!"}
{"url": "https://www.standartnews.com/sport/totnm-i-livrpul-poluchavat-po-16-000-bileta-za-madrid-391666.html", "text": "Ливърпул и Тотнъм ще разполагат само с по 16 613 билета за финала в Шампионската лига, който ще се играе на 1 юни на \"Уанда Метрополитано\". Модерното съоръжение е с капацитет 68 000 зрители, но политиката на УЕФА е такава, че по-малко от половината места ще бъде предоставено за феновете на мърсисайдци и лондончани. Английските привърженици са изключително ентусиазирани, и и тези клубове имат такъв ресурс, че спокойно феновете само на един от двата отбора могат да запълнят и целия капацитет на стадиона. Това означава, че цените на пропуските на черно ще скочат неимоверно много.  Привържениците на Ливърпул показаха, че изобщо не се притесняват от тези ограничения и пред миналата година запълниха 2/3 от капацитета на Олимпийския стадион в Киев за финала с Реал Мадрид. От УЕФА вече са продали 4 000 билета чрез онлайн платформата си, като това стана далеч преди да се знае кои ще бъдат финалистите. Двата клуба ще получат и по 300 билета за щаба и семействата и приятелите на играчите.", "date": "2019.05.09", "title": "Тотнъм и Ливърпул получават по 16 000 билета за Мадрид"}
{"url": "https://standartnews.com/kultura/slay-shche-pokazhe-rambo-5-v-kan-391662.html", "text": "Силвестър Сталоун ще покаже ексклузивни кадри от „Рамбо 5: Последна кръв“ по време на филмовия фестивал в Кан. Прожекцията ще се състои на 24 май. На Ривиерата се очаква и премиерата на осъвременена версия в 4К резолюция на оригиналната лента от поредицата „Рамбо: Първа кръв“ от 1982-а година. Самият Слай ще бъде почетен на събитието по специален начин. В чест на 50-годишната кариера на екшън звездата ще бъде пуснат видео монтаж с кадри от всички негови култови телевизионни и кино роли. „Рамбо 5: Последна кръв“ ще бъде последната лента от поредицата и се очаква да излезе на големия екран  на 20 септември.", "date": "2019.05.09", "title": "Слай ще покаже „Рамбо 5“ в Кан"}
{"url": "https://standartnews.com/biznes/petima-kandidati-za-kontsesiyata-na-letishche-sofiya-391649.html", "text": "Всички пет кандидата за   са допуснати. БГНЕС Комисията по процедурата с председател зам.-министърът на транспорта Велик Занчев започна отварянето на обвързващите предложения на участниците. \r\n  \r\nПреди началото на публичното отваряне на офертите,  обяви, че това е процедура за публично-частно партньорство, която е сравнително нова. Той подчерта, че цялата документация по процедурата се съхранява в защитени сейфове под 24-часово наблюдение и изтъкна, че \r\n  \r\nЕдинствено обвързващите предложения на участниците се подават на хартия. Те бяха прочетени от членове на комисията в момента на тяхното отваряне. БГНЕС Петимата кандидати, допуснати за участие са Консорциум \"Витоша\" с водещ член \"Манчестър Еърпорт Груп Оувърсийз Инвестмънтс Лимитид\"; Консорциум \"Соф Кънект\" с водещ член \"Меридиам Ийстърн Юръп Инвестмънтс САС\". Консорциум \"ССБ София Еърпорт ДжейВи\" с водещ член \"ССБ Зауервайн & Шефер Бау\" АГ; Четвъртият участник е \"Фрапорт България\" ЕАД. Петият участник в процедурата е Консорциум \"Еърпортс Де Пари\" ЕС. ЕЙ и \"ТАВ Хавалиманларъ Холдинг\" А. Ш. с водещ член \"Еърпортс Де Пари\" ЕС. ЕЙ. \r\nПри оценка на офертите финансовите параметри имат 55% тежест, а техническите - 45. Сред изискванията е в срок до 10 години", "date": "2019.05.09", "title": "Петима кандидати за концесията на Летище София"}
{"url": "https://standartnews.com/kultura/lili-ivanova-se-pokloni-pred-todor-kolev-391677.html", "text": "Тодор Колев, поклон! Това написа във Фейсбук примата на българската поп музика Лили Иванова, която поднесе цветя пред паметника на Адама след невероятния си концерт в Шумен. Концертът бе в новата многофункционална зала \"Арена Шумен\" и събра стотици почитатели на Лили Иванова. фото Личен архив", "date": "2019.05.09", "title": "Лили Иванова се поклони пред Тодор Колев"}
{"url": "https://standartnews.com/biznes/otvaryat-ofertite-za-kontsesiyata-na-letishche-sofiya-391636.html", "text": "В Министерството на транспорта отварят офертите за концесията на летище \"София\". През април  бяха депозирани 5 предложения от консорциуми, желаещи да участват в наддаването. Днес ще бъдат отворени документите на участниците, които са допуснати до процедурата. Транспортният министър Росен Желязков ще обяви параметрите на конкретните оферти и ще открие процедурата по определяне на концесионер за столичното летище.", "date": "2019.05.09", "title": "Отварят офертите за концесията на Летище София"}
{"url": "https://www.standartnews.com/sport/fen-na-totnm-si-trgnal-predi-triumfa-391684.html", "text": "Фен на Тотнъм пропусна най-великото полувреме в клубната история по собствено желание, разкриха медиите на Острова. Снощи \"шпорите\" изиграха исторически полуфинален мач-реванш срещу Аякс в Шампионската лига и макар да изоставаха с 0:3 в общия резултат, постигнаха сензационна късна победа. \r\nТака Тотнъм ще играе за първи път в своята 137-годишна история във финал на Шампионската лига, макар да стартира настоящия сезон само с една точка в първите си три мача в груповата фаза. \r\nВпечатляващото е, че Тотнъм нокаутира Аякс само за едно полувреме, след като не вкара нито в Лондон, нито през първата част в Амстердам снощи. \r\nШЛ е орисана за обрати! От 0:2 до 3:2 с гол в 95-ата минута прати Тотнъм на финал срещу Ливърпул \r\nВ социалните мрежи се появи снимка на върл фен на английския клуб, който е напуснал стадион \"Йохан Кройф Арена\" на почивката снощи. \r\nОчевидно мъката на запалянкото е била огромна, защото той маха за сбогом извън стадиона, зарязвайки платеното място в арената. Ултрасът стана обект на подигравки, като очевидно след последния съдийски сигнал той е проливал сълзи както от радост, така и яд, че не е видял с очите си паметния хеттрик на Лукас Моура.", "date": "2019.05.09", "title": "Фен на Тотнъм си тръгнал преди триумфа"}
{"url": "https://www.standartnews.com/sport/i-liga-evropa-s-shans-za-angliyski-final-391680.html", "text": "Тази вечер от 22:00 часа (б.в.) са полуфиналните срещи реванш в турнира Лига Европа по футбол. Челси приема Айнтрахт (Франкфурт) след 1:1 в първия мач, а в Испания Валенсия е домакин на Арсенал след загуба с 1:3 в Лондон. Ако двата лондонски отбора се класират за финала в Баку, за първи път в историята на евротурнирите тимове от един град ще спорят за трофея. Изцяло английски финал е имало в бившата Купа на УЕФА през 1972 година, когато Тотнъм взема трофея след 2:1 и 1:1 с Уулвърхемптън. Освен това и в двата турнира ще има изцяло английски финали, след като в Шампионската лига мачът за титлата е между Ливърпул и Тотнъм. През 2008 година отонов два отбора от Острова спориха за титлата. В Москва Манчестър Юнайтед победи Челси след дузпи. До момента не е имало финали и в двата турнира от отбори от една страна.", "date": "2019.05.09", "title": "И Лига Европа с шанс за английски финал"}
{"url": "https://standartnews.com/kultura/vienna-mozart-orchestra-gostuva-v-sofiya-391698.html", "text": "Classic FM радио ще отпразнува 25-тия си рожден ден с тържествен концерт на Vienna Mozart Orchestra. Един от най-известните класически оркестри в света ще зарадва българската публика на 22 декември в зала 1 на НДК за годишнината на единственото радио за класическа музика в страната и на Балканите. Както подсказва името на оркестъра - Vienna Mozart Orchestra, музикантите в него се посвещават изцяло на произведенията на Волфганг Амадеус Моцарт. Репертоарът на формацията  варира от всички негови симфонии през голямо разнообразие от инструментални концерти (цигулка, пиано и духови) до арии и дуети от най-известните му опери.  Специално за рождения ден на радиото на сцената ще се качат 17 от най-изявените класически музиканти. Вече четвърт век Classic FM радио се стреми да съхранява и популяризира класическа музика сред различни по възраст меломани, като неотлъчно е медиен партньор и ко-организатор на най-значимите концерти, фестивали и събития в този стил музика. Oще от създаването си през 1986-а, Vienna Mozart Orchestra радва публиката по цял свят, като концертите му се отличават не само с високото ниво на професионализъм и музикалното майсторство на сцена. Благодарение на тях, но и на автентичните исторически костюми и перуки, богатата програмата, както и на ентусиазма на всички музиканти, концертите на Vienna Mozart Orchestra се превръщат в незабравимо преживяване. Макар да е роден в Залцбург, Моцарт намира своя дом във Виена, където живее и твори ключови произведения и ненадминати в световен мащаб шедьоври. Всички оркестранти се стремят да запазят музикалната традиция и културното наследство на Виена, като се посветят на популяризирането на симфоничната камерна музика от Виенския класически период. Те с лекота пренесат публиката в онова време, което оформя Виена, столицата и резиденцията на Хабсбургската империя, както никой друг културен период не е правил преди: Барокът! Организатор на концерта на 22 декември в НДК е BGTSC, билети можете да намерите на eventim.bg", "date": "2019.05.09", "title": "Vienna Mozart Orchestra гостува в София"}
{"url": "https://standartnews.com/kultura/iliyan-dzhevelekov-povezhda-zhurito-na-zlatnata-lipa-391690.html", "text": "Известният режисьор Илиян Джевелеков е шефът на международното жури, което ще оценява деветте филма в конкурса на „Златната липа“ в Стара Загора. Седмото издание на фестивала за ново европейско кино стартира на 1 юни в Операта и ще продължи 5 дни с прожекцията на 54 продукции от 25 страни. Както винаги досега, входът е свободен.  „Спазваме още една традиция – за поредна година председател на журито български кинематографист. С последните си два  филма - „Love.net“ и „Вездесъщият“ - Илиян Джевелеков  се представя като една от най-ярките фигури в съвременното българско кино и демонстрира ярък режисьорски почерк“, коментира Магдалена Ралчева – създател и художествен директор на „Златната липа“.  През 2018-а Велислав Павлов спечели в Стара Загора наградата за най-добра мъжка роля именно за „Вездесъщият“. В журито за пореден път ще блесне дама от Русия - Анна Попова, която е добре позната като Лера от продължението на тв сагата „Бригада, Наследникът“ (2012). В Стара Загора тя ще представи „Да празнуваме като възрастни“ – най-новия филм с нейно участие.   Сред оценяващите ще бъде и ученик на световноизвестния ирански кинаджия Аббас Киаростами – Али Джаберансари, който живее и твори в Лондон. Роденият в Техеран режисьор още като тийнейджър заминава за Канада, където завършва компютърни науки. Днес той е на 38, но филмите му, произведени през 2013-а и 2018-а, печелят редица престижни отличия. Донатас Улвидас, чиито филм „Емилия: да скъсаш оковите“ спечели „Златната липа“ за режисура, също ще даде вота си в надпреварата.  Литовецът е автор на най-касовия и награждаван филм в родината си - „Тадас Блинда“, а в Стара Загора ще представи най-новата си творба „Всичките им мъже“ (2019), чиято световна премиера ще бъде именно на фестивала. Янис Коконис пък пристига от Кипър – той е от най-успешните актьори и сценаристи в родината си  /тв сагата „Галатея“/. Публиката в Стара Загора ще го види в „Розмари“ (2017).  „Бях много впечатлена от неговата игра, както и от сюжета и посланията в авторския му филм“, коментира Магдалена Ралчева.  ", "date": "2019.05.09", "title": "Илиян Джевелеков повежда журито на „Златната липа“"}
{"url": "https://standartnews.com/kultura/bnt-puska-detski-serial-391693.html", "text": "\"Островът на сините птици\" се казва новият детски сериал на БНТ, който тематично започва да се върти на 1 юни от 19 часа по първа програма. В продължение на четири седмици зрителите на обществената медия ще гледат продукция, издържана в любимия и позабравен стил на приключенския филм, подходящ за цялото семейство, за да се озоват във вълшебния свят, изпълнен с много пакости и копнежи. След успехите на \"Денят на бащата\" и  \"Лошо момиче\" това е третата премиера  на БНТ за 2019-а. Този път в центъра на сюжета са пет деца, които изживяват незабравимо лято. В ролите на малчуганите влизат Матей Бърнев, Деян Профиров, Ирина Вълкова, Калоян Христов и Антония Димитрова. Чрез забавни случки и авантюри малките герои научават много за безценните неща в живота. Лятната ваканция за Ники (Матей Бърнев) се очертава доста скучна – почивка на море с родителите (Иван Бърнев и Маргита Гошева), без телефон и интернет. На всичкото отгоре му се налага да се грижи за по-малкия си братовчед Алекс ( Деян Профиров), който му къса нервите с детинщините си. Скуката се оказва мираж, когато братовчедите намират приятели и неусетно се забъркват в търсенето на легендарно пиратско съкровище, заровено на Острова на сините птици – тайнствено и недостъпно парче суша навътре в морето. \"Всички емоционални картини от детството изплуваха в съзнанието ни, докато се запознавахме със сценария на \"Островът на сините птици\" и зареждахме творческите си батерии за бъдещата работа\", споделят режисьорите Кристина Грозева и Петър Вълчанов, чиято работа е позната на зрителите от два от най-успешните български филми в последните години – \"Урок\" и \"Слава\", отличени с множество награди от престижни международни фестивали. В сериала участват още Мариана Крумова, Ива Огнянова, Венцислав Константинов и Свежен Младенов. Пред камерата като актьори застават и режисьорите Николай Тодоров и Милко Лазаров, който е и креативен продуцент на сериала. Специалното участие е на Михаил Мутафов като Рое Жерминяк. \"Островът на сините птици\" е създаден по мотиви от романа \"Островът\" на Александър Секулов. Сценаристи на 8-серийния филм са Павлина Божкова, Дечо Таралежков, Симон Еди Шварц, Пламена Велковски, Сабина Иванова и Емил Стефанов. Оператори са Крум Родригес и Калоян Божилов. Освен актьорските заложби на Матей Бърнев и Деян Профиров, филмът разкрива и музикалния им талант в изпълнението на песента към сериала. Автор на текста е Веселка Кунчева, а музиката във филма е на Христо Намлиев /\"Икар\" и \"Аскеер\"/.", "date": "2019.05.09", "title": "БНТ пуска детски сериал"}
{"url": "https://www.standartnews.com/sport/aktsiite-na-ayaks-se-srinakha-sled-zagubata-391685.html", "text": "Акциите на AFC Ajax NV се сринаха, след като холандският футболен отбор пропусна да се класира на първия си финал от Шампионската лига от 1996 г. насам след агонизиращо поражение с последния удар на британския Тотнъм (Tottenham Hotspur). \r\nБразилецът Лукас Моура завърши сензационния си хеттрик в деветдесет и шестата минута на мача в Амстердам, за да изтрие два гола пасив на Аякс за първото полувреме и да изпрати отбора от английската Висша лига до финала, като вкара повече голове на чужд терен, а като отборите завършиха с общ равен резултат 3-3. \r\nАкциите на AFC Ajax NV се сринаха с 21% в началото на търговията в Амстердам, като изтриха ралито от около същия процент, което последва победата на отбора с 1: 0 в Лондон през миналата седмица. Поражението струва на клуба най-малко още 15 милиона евро (16,8 милиона долара) от наградния фонд, равняващи се на около 16% от коригираните приходи за 2018 година.", "date": "2019.05.09", "title": "Акциите на Аякс се сринаха след загубата"}
{"url": "https://standartnews.com/kultura/ornela-muti-se-zavrshcha-v-sofiya-391695.html", "text": "Чаровната Орнела Мути ще си припомни София през юни. Прочутата актриса, която през 90-те снима у нас криминална копродукция, за която камерите се завъртяха в Операта, идва за Фестивала на италианската култура.  Другата звезда в делегацията от Рим се очаква да бъде самият Джанкарло Джанини, който пък получи почетната „Златна липа“ на едноименния фестивал в Стара Загора и дори посади дръвче в Алеята на славата. 16-то издание на форума, който ще се проведе в столицата и из България през май и юни, съвпада с честването на 140 години от установяването на дипломатическите отношения между двете страни и с 500-годишнината от смъртта на Леонардо да Винчи. Събитията от афиша са повече от 20 - в София, Габрово, Пловдив, Варна, Стара Загора, Созопол и Русе, съобщи посланик Стефано Балди. Те ще бъдат от всички жанрове. Да Винчи ще бъде почетен с изложба в Националната библиотека под наслов „Благородният гений“, като откриването е на 25 юни. Националният археологически музей  ще покаже на 15 юни 21 оригинални мозайки от древния Рим.  В Пловдив на 30 юни откриват селекция на фотографии от Матера – другата европейска столица на културата през тази година. От 17 до 21 юни в НДК се въртят  италиански филми, създадени през 2018-а и 2019-а,  информира  Марко Монтеки, президент на Италиано-българска търговска камара.  Форумът, организиран със съдействието на региона Пулия, обединява киното, гастрономията и туризма.  В София ще дойдат някои от режисьорите на лентите. В Дома на киното също ще има прожекции на 8 късометражни продукции.", "date": "2019.05.09", "title": "Орнела Мути се завръща в София"}
{"url": "https://standartnews.com/regionalni/pozhart-v-burgas-e-umishlen-391644.html", "text": "  \"Двете машини за асфалтиране, които са изгорели рано тази сутрин в Бургас са били на разстояние една от друга. Вероятно става въпрос за умишлен палеж, няма как така едновременно, да се говори за случайност\". Това заяви пред БНР шефът на регионалната служба „Пожарна безопасност и защита на населението” Васил Василев. Машините са се намирали в района на светофара на \"Капчето\", където се извършва ремонта на бургаския бул. \"Захари Стоянов\".  \r\n  \"От възникналия пожар е била засегната контактната мрежа  на тролейбусната мрежа в града,  но транспортното обслужване на гражданите не е нарушаено, тъй като платното не се експлоатира, докато не завършат ремонтните дейности там\", твърди управителят на общинското предприятие \"Бургасбус\" Петко Драгнев.\" По линията на тролеите се движели автобуси.  \r\n  Шефът на пожаранта комисар Васил Василев посочи още, че полицията започавало разследване на инцидента. \r\nФото - Радио Бургас", "date": "2019.05.09", "title": "Пожарът в Бургас е умишлен"}
{"url": "https://standartnews.com/regionalni/2-mln-leva-za-remonti-v-chernoochensko-391656.html", "text": "За модернизиране на учебна база, рехабилитация на улици и нови паркови пространства в община Черноочене ще бъдат вложени над 2 млн. лв. Кметът Айдън Осман подписа вече договори с изпълнителния директор на Държавен фонд „Земеделие“. По първия безвъзмездната финансова помощ е в размер на 1 млн. и 135 хил. лв. Със средствата ще бъде извършена рехабилитация на вътрешна улична мрежа, тротоари и принадлежностите към тях в 6  населени места - Пряпорец, Среднево, Петелово, Габрово, Комунига и Паничково, които имат непосредствена връзка с републиканската пътна мрежа. „Ще бъдат асфалтирани и благоустроени улиците и в новият „Квартал 4“,намиращ се над административния център. Освен обновяването на улиците там ще се оформят нови паркови пространства и ще се монтира парково осветление”, обясни кметът Айдън Осман. През новата учебна година над 520 ученика от СУ „Христо Смирненски“ в Черноочене ще влязат в обновена сграда. За саниране и реконструкция на училището, модернизация и внедряване на енергийна ефективност и благоустрояване на дворни площи ще бъдат вложени близо 963  хил. лв. „Предвижда се подмяна на покривната конструкция, също смяна на горивната инсталация за парното отопление с газ метан, която за последно е обновена преди 20 години”, уточниха от  общинска администрация Черноочене. „Успешната реализация на тези проекти, както и изграждането на новата автогара ще има огромно значение за задържането на младите хора и превръщането на Черноочене в добро място –за живеене, ще се създадат и условия, които биха могли да привлекат инвеститорите, което в дългосрочен аспект ще доведе и до икономически растеж”,  заяви кметът Айдън Осман. Безвъзмездната финансова помощ по двата проекта е по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ на ПРСР за периода 2014–2020 г.", "date": "2019.05.09", "title": "2 млн. лева за ремонти в Чернооченско"}
{"url": "https://standartnews.com/sport/pochetino-blagodarya-ti-futbol-391667.html", "text": "Мениджърът на Тотнъм Маурисио Почетино не успя да удържи емоциите си след невероятната победа с 3:2 над Аякс и класирането на отбора му на финала в Шампионската лига. След мача той бе облян в сълзи и засипа с похвали своите играчи.“Трудно ми е да говоря. Емоцията е невероятна, благодаря ти, футбол! Моите играчи са герои! Постоянно повтарям това през последната година. През второто полувреме бяхме просто невероятни. Благодаря ти, футбол - тази емоция не би била възможна без теб. Благодаря на всички, които вярваха в нас. Трудно ми е да опиша чувствата си с думи. Преди мача казах на футболистите, че когато работиш с любов, тогава няма стрес, а има страст. Ние показахме любовта към спорта и към футбола. Това бе просто удивително. Истинска радост е да гледаш подобен мач”, заяви Почетино.", "date": "2019.05.09", "title": "Почетино: Благодаря ти, футбол!"}
{"url": "https://standartnews.com/sport/i-liga-evropa-s-shans-za-angliyski-final-391680.html", "text": "Тази вечер от 22:00 часа (б.в.) са полуфиналните срещи реванш в турнира Лига Европа по футбол. Челси приема Айнтрахт (Франкфурт) след 1:1 в първия мач, а в Испания Валенсия е домакин на Арсенал след загуба с 1:3 в Лондон. Ако двата лондонски отбора се класират за финала в Баку, за първи път в историята на евротурнирите тимове от един град ще спорят за трофея. Изцяло английски финал е имало в бившата Купа на УЕФА през 1972 година, когато Тотнъм взема трофея след 2:1 и 1:1 с Уулвърхемптън. Освен това и в двата турнира ще има изцяло английски финали, след като в Шампионската лига мачът за титлата е между Ливърпул и Тотнъм. През 2008 година отонов два отбора от Острова спориха за титлата. В Москва Манчестър Юнайтед победи Челси след дузпи. До момента не е имало финали и в двата турнира от отбори от една страна.", "date": "2019.05.09", "title": "И Лига Европа с шанс за английски финал"}
{"url": "https://standartnews.com/sport/verder-vze-i-iliya-gruev-starshi-391678.html", "text": "Българският специалист Илия Груев ще бъде помощник треньор на елитния германски Вердер (Бремен) от следващия сезон, съобщи официалният сайт на клуба. Груев ще бъде помощник на сегашния наставник Флориан Кофелд. \r\n\"Добре дошъл в семейството на Вердер, Илия!\", приветстват новите работодатели 49-годишния бивш полузащитник на националния отбор, Левски, Славия, Локомотив (София), Нефтохимик и Дуисбург. \r\n\"Очаквам с нетърпение новите задачи, които ще имам да свърша като част от щаба на Флориан Кофелд. Той е отличен треньор, който аз познавам отдавна и дълбоко ценя. Уверен съм, че заедно с него можем да постигнем много с Вердер\", казва Груев. \r\nНеговият треньорски опит не е никак малък, както в България, така и в Германия, така че назначението му не е случайно. Последният му ангажимент беше с отбора на Дуисбург, откъдето си тръгна през 2018-а година, след като сезон по-рано ги спаси от изпадане. Синът му Илия Груев - младши, който е на 18 години, подписа преди месец договор с първия отбор на Вердер. \r\n\"Една от първите задачи след този сезон беше да се позиционираме още по-професионално в треньорския екип. Искаме да работим с играчите повече време индивидуално, а и също така по-интензивно в областта на статичните положения с екипа. Илия е идеален за нашия екип. Той бил е професионален футболист дълги години и носи почти толкова сериозен опит и като треньор\", коментира Кофелд.", "date": "2019.05.09", "title": "Вердер взе и Илия Груев-старши"}
{"url": "https://standartnews.com/sport/fen-na-totnm-si-trgnal-predi-triumfa-391684.html", "text": "Фен на Тотнъм пропусна най-великото полувреме в клубната история по собствено желание, разкриха медиите на Острова. Снощи \"шпорите\" изиграха исторически полуфинален мач-реванш срещу Аякс в Шампионската лига и макар да изоставаха с 0:3 в общия резултат, постигнаха сензационна късна победа. \r\nТака Тотнъм ще играе за първи път в своята 137-годишна история във финал на Шампионската лига, макар да стартира настоящия сезон само с една точка в първите си три мача в груповата фаза. \r\nВпечатляващото е, че Тотнъм нокаутира Аякс само за едно полувреме, след като не вкара нито в Лондон, нито през първата част в Амстердам снощи. \r\nШЛ е орисана за обрати! От 0:2 до 3:2 с гол в 95-ата минута прати Тотнъм на финал срещу Ливърпул \r\nВ социалните мрежи се появи снимка на върл фен на английския клуб, който е напуснал стадион \"Йохан Кройф Арена\" на почивката снощи. \r\nОчевидно мъката на запалянкото е била огромна, защото той маха за сбогом извън стадиона, зарязвайки платеното място в арената. Ултрасът стана обект на подигравки, като очевидно след последния съдийски сигнал той е проливал сълзи както от радост, така и яд, че не е видял с очите си паметния хеттрик на Лукас Моура.", "date": "2019.05.09", "title": "Фен на Тотнъм си тръгнал преди триумфа"}
{"url": "https://standartnews.com/kultura/narodniyat-pak-izdiga-stsena-pod-zvezdite-391700.html", "text": "За поредна година грандиозна открита сцена, около която ще седнат 951 зрители, ще бъде издигната пред Народния. В продължение на 11 дни ще се случи третото издание на „Театър пред театъра“. Продажбата на билети за хитовите спектакли започва на 14 май –  цените са от 20 до 40 лева. Всички представления са с начален час 21, 30. Очаква се над 11 000 зрители да се потопят в магията под звездите на нощна София. Началото е на 1 юли със съвместния концерт на Народния театър и Софийската филхармония.  На 2 юли по традиция има гост - тази година това е Малък градски театър „Зад канала“ с „Ромул Велики“ от Фридрих Дюренмат, режисьор Бина Харалампиева. В ролите са Герасим Георгиев-Геро, Василена Атанасова, Весела Бабинова, Петър Калчев, Бойко Кръстанов, Владимир Димитров, Владимир Зомбори, Стоян Младенов, Георги Кацарски, Атанас Чопов, Вежен Велчовски и Симеон Бончев. На 3 и 4 юли за първи път на голяма сцена под открито небе зрителите ще видят една от най-хитовите постановки на Народния театър, за която билетите се изкупуват с месеци напред – „Лисичета“ от Лилиан Хелман. Във версията на Бина Харалампиева блестят Теодора Духовникова, Иван Юруков, Дарин Ангелов, Ана Пападопулу, Христо Петков, Цветан Алексиев, Цветомира Даскалова, Радина Боршош и Марин Рангелов. На 5 и 6 юли е ред на  „Един безумен ден“ на Михаил Петров по Бомарше. Звездите в представлението по пиесата „Сватбата на Фигаро“ са Параскева Джукелова, Димитър Живков, Стелиан Радев, Джулия Бочева, Васил Драганов, Стоян Пепеланов, Христо Чешмеджиев, Христо Терзиев, Пламен Димов, Владислава Николова, Ева Данаилова, Вяра Табакова, Цветомира Даскалова. На 8 и 9 юли - само месец след премиерата, публиката ще види за първи път на открито Стефан Данаилов и Аня Пенчева в „Актрисата“. В комедията на Питър Куилтър двамата си партнират с Кирил Ефремов, Ненчо Илчев, Иван Панев, Павел Иванов, Живко Сираков, Боряна Бабанова и Божидар Мицев. 7, 10 и 11 юли са запазени за изненада.  ", "date": "2019.05.09", "title": "Народният пак издига сцена под звездите"}
{"url": "https://www.standartnews.com/sport/stoycho-stoev-titlata-se-reshava-v-sbota-391694.html", "text": "Двубоят ЦСКА-София - Лудогорец в събота е директния сблъсък за титлата, обяви днес треньорът на шампоните Стойчо Стоев. Дербито между първия и втория е на стадион \"Българска армия\" в събота от 20.15 часа. \r\n\"Мачът с ЦСКА неминуемо е решителен. За всички е ясно, че това е двубой за шампионската титла\", коментира Стоев. \"Играем с конкурента, който е на 3 точки. Няма как този сблъсък да не е решителен и за двата отбора. Изключително важен мач. Самите футболисти осъзнават важността на двубоя. Знаят, че този мач може да определи кой да е шампион. Виждам, че мотивацията на момчетата преди двубоя е на пределно ниво\", каза още Стоев на пресконференция днес. \r\nТой не се притеснява от факта, че стадион \"Българска армия\" може да е пълен по време на мача. \r\n\"Ясно ми е, че ЦСКА ще има огромната подкрепа на привържениците си. Ние сме свикнали да играем под натиска на фенската маса. Това за нас не е от голямо значение. По-скоро ще е от значение за противника. Това ще е допълнителен стимул за тях\", категоричен е Стоев. \r\n\"Напрежението ще даде отражение върху качеството на играта. Но футболът ще вземе предимство, тъй като и двата тима се опитват да играят красиво\", каза още треньорът на Лудогорец. В лагера на разградчани няма кадрови проблеми и Стойчо Стоев ще може да разчита на всички налични футболисти.", "date": "2019.05.09", "title": "Стойчо Стоев: Титлата се решава в събота"}
{"url": "https://standartnews.com/sport/aktsiite-na-ayaks-se-srinakha-sled-zagubata-391685.html", "text": "Акциите на AFC Ajax NV се сринаха, след като холандският футболен отбор пропусна да се класира на първия си финал от Шампионската лига от 1996 г. насам след агонизиращо поражение с последния удар на британския Тотнъм (Tottenham Hotspur). \r\nБразилецът Лукас Моура завърши сензационния си хеттрик в деветдесет и шестата минута на мача в Амстердам, за да изтрие два гола пасив на Аякс за първото полувреме и да изпрати отбора от английската Висша лига до финала, като вкара повече голове на чужд терен, а като отборите завършиха с общ равен резултат 3-3. \r\nАкциите на AFC Ajax NV се сринаха с 21% в началото на търговията в Амстердам, като изтриха ралито от около същия процент, което последва победата на отбора с 1: 0 в Лондон през миналата седмица. Поражението струва на клуба най-малко още 15 милиона евро (16,8 милиона долара) от наградния фонд, равняващи се на около 16% от коригираните приходи за 2018 година.", "date": "2019.05.09", "title": "Акциите на Аякс се сринаха след загубата"}
{"url": "https://standartnews.com/regionalni/blagoevgrad-otbelyaza-denya-na-pobedata-i-denya-na-evropa-391661.html", "text": "Заместник-кметът по строителство и сигурност инж. Емилия Тунева на община Благоевград почете 74 години от победата над фашизма с ритуал по полагане на цветя. Пред паметната плоча, на загиналите за обединението и независимостта на България незнайни войни, сведоха глава още зам.-областният управител Иван Стоянов, общественият посредник на община Благоевград-доц. д-р Валентин Василев, представители на политически партии и културни институции, общественици и граждани. Над площад „Георги Измирлиев“ прозвуча  химна на Република България и химна на Европа, изпълнени от БИГ БЕНД - Благоевград. Преди 73 години на 9 май официално е обявен краят на Втората световна война. Отбелязва се като Ден на Победата над нацистка Германия във Втората световна война. Във войната намират смъртта си над 50 милиона души.  ", "date": "2019.05.09", "title": "Благоевград отбеляза Деня на победата и Деня на Европа"}
{"url": "https://standartnews.com/svyat/kakvo-ne-pishe-v-uchebnitsite-za-vtorata-svetovna-voyna-391633.html", "text": "Всичко започна с Полша, Лондон изигра решаваща роля, но американците сложиха край на войната… За Втората световна война се разказва по различен начин в европейските, американските и японските учебници, става ясно от изследване на агенция РИА Новости… Френските ученици научават за Втората световна война от една история за \"заплахата от фашизма и комунизма\", възникнала в онези времена. Случилото се се описва чрез термини като \"тоталитаризъм\", \"жестокост\", \"потискане на несъгласие\". Действията на страните от антихитлеристката коалиция се обясняват с понятия като \"демокрация\", \"либерални ценности\", \"човешки права\". Причините за нападението на Хитлер над Съветския съюз в учебниците по история за началния курс са, че Хитлер иска „да завладее огромните руски територии. Благодарение на тези територии нацистите имат за цел да увеличат жизненото си пространство. Нашествието през 1941 г. се нарича Операция \"Барбароса\". В нея участват четири милиона войници и това е най-голямата военна операция в историята на човечеството.“ В учебниците по история за горните класове има повече информация, но например Битката при Сталинград е описана само в два параграфа. Същото място се дава на обяснението за ролята на Червената армия в освобождаването на Източна Европа. Решаващият момент е разкриването на втория фронт срещу Германия. Подчертава се, че през 1942 г. Вашингтон създава съюз, който включва всички страни, борещи се срещу Германия и нейните поддръжници. Този съюз мобилизира целия си икономически потенциал в името на победата и се превръща в „арсенал на демокрацията“. Най-големите сблъсъци във Втората световна война, според френските историци, са битката на тихоокеанското крайбрежие (Мидуей, Гуадалканал), следвани от събитията в Северна Африка, и едва тогава - Сталинградската битка. Следва заключението: „Край на войната слагат американците, които използват атомно оръжие и принуждават Япония да капитулира.“ Едва мимоходом се споменават в британските учебници събитията от 1941 г., когато Германия напада Съветския съюз. Голямо внимание се отделя на 1942 г., когато се случват основните битки с участието на кралските войски. Описват се кампаниите в Северна Африка, Италия и Нормандия. За битките при Сталинград и Курск се разказва с по няколко изречения. Няма нито дума за това, че точно тези битки са повратни точки във Втората световна война. В учебниците за средните училища ролята на Съветския съюз вече е отделено по-голямо внимание. \"Приносът на Русия за войната беше, разбира се, безценна, но страната участваше само в събитията на Източния фронт. Директният принос на Москва към усилията на Лондон беше никакъв и участието на руснаците в общата стратегия на съюзниците беше ограничено до доставката на ресурси”, пише в учебника по история за гимназиите „Великобритания през XX век“. Цели параграфи ни разказват, че поданиците на короната са се били по фронтовете, за да защитят либералните ценности и да изкоренят тоталитаризма и диктатурата по света. Подчертава се, че британците по време на Втората световна война започват да се възприемат като специална марка. Нейните ключови характеристики са изключителност, несходство с други нации, духовност и стриктно придържане към ценностите на демокрацията и либерализма. Според британските историци именно Лондон изиграва основната роля за победата над фашизма. На учениците от средните училища се казва, че \"Великобритания е противостояла сама, под твърдото ръководството на Уинстън Чърчил и по този начин дава пример на целия свят.“ Освен това победата над фашизма става възможна благодарение на битките в Тихия океан и на Източния фронт, потвърждават учебниците по история. Приносът на страните от Британската общност на практика не се споменава. В учебните програми на германските училища изучаването на Втората световна война се включва едва в края на 60-те години. Учебниците остро критикуват произвола, който нацистите развихрят, но в същото време подчертават изконно мирния характер на германците. Особено акцент се поставя на това след обединението на Германия в началото на 90-те години. Сега всяка от шестнадесетте федерални провинции има своите различни учебници. Съдържанието им се определя от провинциалните министерства на образованието. Всички книги са единни по един въпрос - безусловното осъждане на нацисткото минало. Разликата между миналото и бъдещето на страната е очертана достатъчно ясно. Голяма роля се отделя на живота на обикновените германци, на начина, по който те са въвлечени в тази война и как са били в състояние да преодолеят преживяното. Подчертава се устойчивостта на обикновените германски граждани в условията на тежките бомбардировки на съюзническата авиация. Останалите текстове са издържани в пацифистки и доста непатриотични тонове. При това акцентът е върху изучаването на първоизточници. Учениците четат различни документи. Например законите, приети от националсоциалистите след идването им на власт, протоколите от конференцията във Ванзее, където е планирано „окончателното решение на еврейския въпрос” и други. Изучават се списъци със забранени и изгорени от нацистите книги. Изключително важна тема е Холокостът. Учениците се срещат с жертвите на нацизма. Ако в руските учебници се анализира дейността по фронтовете, ходът на военните операции и броят на техническите средства, в Германия историята на войната се основава на спомените и писмата на войниците на фронтовата линия. Войниците описват какво е да се седи в окоп, да се оцелееш под обстрела, да се отиде в атака. \"Дългоочакваният обрат в тази война започва през 1943 г. след поражението и предаването на 6-та германска армия в Сталинград\", се казва в учебника на Йенс Егерт \"Германия от 1871 до 1945 г.\" Отделно внимание се отделя на десанта на съюзниците в Нормандия. В същото време в текстовете не се появяват нито Курската дъга, нито операция „Багратион“, нито битката за Берлин. Също така в книгата няма и дума затова дума, че повечето от силите на Вермахта са били на Източния фронт. Отбелязва се, че: „Постепенно съюзниците (Великобритания, Франция, САЩ и Съветският съюз) постигат успех.\" В други учебници може да се намери и следното разсъждение: „На 8 май войната приключва, тя е позор за страната и носи много мъки на германския народ.\" Особено характерно в тези писания е, че войната е завоевателна. В същото време националсоциализмът е показан в учебниците като злата съдба на германския народ, а не като трагедия за държавите, пострадали от нацистите. За поляците е важно преди всичко да се покаже, че Втората световна война започва с германското нападение над Полша. Но основният акцент е върху вината на Москва. „Атаката срещу Полша дойде на 1 септември 1939 г., а след 16 дни източната част на страната бе окупирана Съветския съюз. Москва се съобразява с пакта Молотов-Рибентроп“, твърди един от учебните текстове. В същото време в учебника няма нито дума, че СССР напразно се опитва да преговаря с Великобритания и Франция за създаването на антигерманска коалиция. Големият принос на Червената армия към победата също не се споменава, акцентът се поставя върху откриването на Втория фронт, на заслугите на американските войници. Особено внимание в учебниците се отделя на екзекуцията на полските офицери в Катин, извършена от сили на НКВД, както и на Волинското клане. Преобладаващото мнение от другата страна на Атлантика може да се проследи с примера на учебник по история за гимназиите под заглавие American View („Американският поглед“. В него на Втората световна война са отделени цели 69 страници. Една от главите - „Америка и Втората световна война“ - започва с описание на американската индустрия в предвоенния период и преориентирането й към военното производство. Много внимание се отделя на сегрегацията в редиците на американската армия. Има информация на десанта в Нормандия (D-Day) и военните действия в Тихия океан. Ако в руските учебници основната илюстрация на Победата е издигането на червеното знаме над Райхстага, то в САЩ това е снимка на американски войници, които поставят „обсипано със звезди знаме“ на върха след превземането на Иводжима в Япония. На военните действия срещу Япония се обръща много повече внимание, отколкото на сблъсъка с Германия. СССР се споменава за първи път, когато повествованието достига до битката при Сталинград. На нея са отделени пет параграфа. Но се посочва, че това е повратна точка във войната. От съветските лидери се споменава само Йосиф Сталин. Статистиката за жертвите от войната показва, че СССР е претърпял най-много човешки жертви: 11 милиона войници и 6,7 милиона сред цивилното население. Тези числа обаче не съвпадат с оценките на руските историци. От учебника също така не става ясно кой е превзел Берлин. Посочено е, че американските войски се приближават до германската столица от запад, а съветските сили на 16 април 1945 г. форсират река Одер. \"Пет дни по-късно стигат до предградията на Берлин\", се казва в книгата. Веднага след това се казва, че Хитлер се застрелва в бункера си, а германското командване се опитва да се предаде на американците и англичаните, продължавайки да се сражава със съветската армия. Но бъдещият президент на САЩ Дуайт Айзенхауер „настоява за безусловна капитулация\", която е приета на 7 май. \"На следващия ден, 8 май, е обявен Денят на победата за Европа\", пишат авторите. В японската учебна програма много внимание се отделя на окупацията на северните територии на Китай (Манджурия) и на Корейския полуостров, както и на военните действия в Югоизточна Азия по време на Втората световна война. В учебника под заглавие \"Нова история\" споменаването на Съветския съюз е само в края на главата за Втората световна война. Тази книга е разработена от Японската общност за реформа на учебниците по история, през 1997 г. ръководена от сегашния премиер Шиндзо Абе. Организацията и самият учебник са обект на критика заради националистичния им подход към освещаването на историческите събития. Въпреки това през 2001 г. той е одобрен от министерството на образованието и книгата веднага се превръща в една от най-продаваните. Авторите на учебника твърдят, че Москва е нарушава пакта за неутралитет и напада Япония когато и без това страната вече е била готова да капитулира на 9 август 1945 година. В други учебници се отбелязва също, че в резултат на това Съветският съюз завладява \"изконни японски територии\", по-специално южните Курилски острови. Споменава се и поражението на Квантунската армия, в резултат на което са заловени над 600 хиляди японски войници, а десетки хиляди са загинали в трудови лагери в Сибир. Като цяло учебниците съдържат сухи факти и събития, без особена емоционална окраска.", "date": "2019.05.09", "title": "Какво пише в учебниците за Втората световна война"}
{"url": "https://standartnews.com/regionalni/krdzhali-se-vklyuchi-v-bezsmrtniyat-polk-391675.html", "text": "С тържествен ритуал и поднасяне на венци и цветя пред паметните плочи на загиналите родопчани в боевете на Драва и унгарската пуста Кърджали отбеляза 74 години от победата над хитлерофашизма и Деня на Европа. \r\n       \r\nУчастваха ветерани от войните, близки и роднини на загиналите в антифашистката борба, членове на Съюза на офицерите и сержантите от запаса и резерва, руската общност в Кърджали, патриотични организации, политически партии, граждани. За четвърти път тази година, след общоградското честване, Кърджали се включи в инициативата „Безсмъртният полк”. Потомци на фронтоваци от Втората световна война и представители на руската общност преминаха в центъра на Кърджали с портретите на своите близки, загинали във войната. Пред паметника на руския воин участниците поднесоха също цветя и венци на признателност. \r\n         \r\nДенят на Европа и Денят на победата бяха отбелязани тържествено и в други общини на област Кърджали. Крумовградчани поднесоха цветя и венци пред паметната плоча на Емил Колев, загинал на фронта в Унгария. Родопчани се поклониха и пред паметника-костница на загиналите във войните, намираща се в двора на бившето военно поделение, както и на паметния знак край граничното село Девисилово.  ", "date": "2019.05.09", "title": "Кърджали се включи в \"Безсмъртният полк\""}
{"url": "https://standartnews.com/regionalni/tseremoniyata-na-bg-radio-v-plovdiv-391663.html", "text": "Благоевград и БГ Радио подкрепят Пловдив, носител на приза Европейска столица на културата. По тази причина церемонията, тази година, еднократно, ще се проведе именно в Пловдив на 22 май, зала Колодрум. \r\n  \r\nНа 14-15 юни големите победители ще пристигнат в Благоевград за грандиозен концерт в парк „Македония“. Традиционно, на най-авторитетната и тържествена музикална церемония в страната, се връчват статуетки, определени изцяло от слушателите на БГ Радио за награда на музикантите с най-впечатляващите постижения за изминалата година чрез гласуване на сайта на медията www.bgradio.bg. И този път престижната сцена на Годишни Музикални Награди на БГ Радио ще даде летящ старт на новите български поп и рок хитове. Сред тях е и „Несъвършен“ на РУШИ. Нова песен ще представят и Братя Аргирови, които са избраниците на БГ Радио да получат единствената награда, чиито получател определя еднолично екипът на медията – БГ Вдъхновител 2019 на името на Ана Мария Тонкова. На сайта на БГ РАДИО до 00:00 ч. на 21 май се гласува за финалния етап в Годишни Музикални Награди 2019, в който се определят победителите във всяка една от деветте категории.    ", "date": "2019.05.09", "title": "Церемонията на БГ радио - в Пловдив"}
{"url": "https://standartnews.com/regionalni/obnovyavat-detska-ploshchadka-kray-bachinovo-391692.html", "text": "Започнаха строително-монтажните работи за обновяване на детска площадка край алеята за парк „Бачиново“. Площадката е в градинката между алеята и блокове 67 и 68 на ул. „Катина и Никола Хайдукови“. Демонтират се старите съоръжения, които ще бъдат заменени с нови, абсолютно отговарящи на стандартите за безопасност. Площадката е  предназначена за деца от 0-3 г. и от 3-12 г.   В Инвестиционната програма за 2019 г. са предвидени за изграждане 14 нови детски площадки. Част от тях ще бъдат в кварталите „Еленово“, „Бялата висота“, „Орлова чука“ „Грамада“, в селата Рилци, Дъбрава и др. Голяма част от тях са по предложения на жители, направени в рамките на инициативата „Ти предложи! Кмете, направи!“.    ", "date": "2019.05.09", "title": "Обновяват детска площадка край \"Бачиново\""}
{"url": "https://standartnews.com/kultura/nayden-todorov-e-muzikant-na-godinata-391701.html", "text": "Диригентът и директор на Софийската филхармония Найден Тодоров спечели приза \"Музикант на годината\" за втори път. В 28-годишната история на наградата досега само Райна Кабаиванска и Теодосий Спасов са получили двукратно отличието. От сцената на зала \"България\" той благодари на публиката и на двата важни оркестъра в своя живот - този на БНР, с който е имал изключителни успехи, и на любимата Софийска филхармония, която преди 2 години преобърна живота му. Маестро Тодоров е убеден, че наградата е резултат от прекрасните концерти в юбилейния 90-и сезон на Филхармонията. Той ще излезе отново на пулта пред любимите филхармоници на 30 май, когато заедно ще представят Четвъртата \"Романтична\" симфония на Брукнер и концерта за цигулка на Макс Брух със солист Божидара Кузманова.  Още една награда отиде при състав на Софийската филхармония. Кварто квартет заедно с Вая денс студио бяха отличени в категорията \"Проект на годината\" за музикалния спектакъл за деца \"Кармен\". На 1 юни в зала \"България\" те ще представят своя нов проект \"Вещици и магьосници\".", "date": "2019.05.09", "title": "Найден Тодоров е \"Музикант на годината\""}
{"url": "https://standartnews.com/svyat/aeroflot-otmeni-11-poleta-ss-sukhoy-superdzhet-100-391715.html", "text": "Националният авиопревозвач на Русия \"Аерофлот\" отмени 11 полета, които е трябвало да бъдат извършени със \"Сухой Суперджет 100\". Това става ясно от информационното табло на летище \"Шереметиево\" в Москва. В края на миналата седмица самолет на същата компания и от същия модел се запали при аварийно кацане. При инцидента загинаха 41 човека. Днес бяха отменени полетите до Тюмен, Самара, Ростов на Дон, Оренбург, Астрахан, Краснодар, Саратов, Нижни Новгород, Уляновск и Уфа. В допълнение, е анулиран и международният полет до Талин. Преди това \"Аерофлот\" анулира или забави 12 полета, използващи самолета за вътрешни и международни полети. Все още не е съобщена причината за катастрофата, но част от теориите са за пилотска грешка. Един от пилотите и част от екипажа свидетелстват, че самолетът е бил ударен от мълния, малко след като е излетял, което е довело до прекъсването на комуникациите.", "date": "2019.05.09", "title": "Аерофлот отмени 11 полета със Сухой Суперджет 100"}
{"url": "https://standartnews.com/svyat/rusiya-otbelyazva-denya-na-pobedata-391641.html", "text": " ще отбележат днес 74-ата годишнина от  , предаде ТАСС. \r\nВ редица руски градове през деня ще се проведат военни паради, а вечерта ще има празнични салюти. В много държави по света ще има възпоменателни прояви, включително т. нар. шествия \"Безсмъртен полк\". \r\nПо традиция върховният главнокомандващ на въоръжените сили на Руската федерация, президентът Владимир Путин, ще наблюдава главния парад, на Червения площад в столицата Москва, заедно с редица други представители на държавното ръководство. В парада ще участват повече от 13 000 военни, над 130 единици бойна техника и 74 самолета и хеликоптера. \r\nСлед това Путин ще участва в церемонията по полагането на венец на Паметника на Незнайния воин. Руският президент освен това ще даде традиционния за Деня на победата тържествен прием в Кремъл. \r\nОчаква се . Те ще носят снимки на свои роднини, сражавали се по фронтовете по време на Втората световна война. \r\nМного . Руският президент винаги досега се е включвал в тази проява в столицата. \r\nОчаква се такива шествия да има в общо над 500 града в 110 държави.", "date": "2019.05.09", "title": "Русия отбелязва Деня на Победата"}
{"url": "https://standartnews.com/svyat/putin-v-reditsa-strani-bezsramno-lzhat-za-voynata-391659.html", "text": "В редица страни безсрамно лъжат своите деца за Втората световна война, заяви президентът на Русия Владимир Путин в слово пред участниците в парадa на Червения площад в Москва по случай Деня на победата. Уроците на войната са актуални както никога, изтъкна държавният глава на Русия. \r\nРусия ще продължи да развива своя отбранителен потенциал, но остава отворена за сътрудничество с други страни в борбата с тероризма, екстремизма и неонацизма, каза още президентът Путин в словото си.  \r\nПоуките от Великата отечествена война все още са актуални и \"колективният отпор срещу носителите на смъртоносни идеи отново има определящо значение\", отбеляза Путин. И продължи: \"Призоваваме всички страни да осъзнаят общата ни отговорност за създаване на ефективна, равна за всички система за сигурност!\" \r\nНаш свещен дълг е да защитим истинските герои от Великата отечествена война, при положение че в редица страни \"безсрамно лъжат своите деца\" за войната, превръщат в кумири хора, слугували на нацистите и така извършват \"предателство към предците си\", заяви още президентът на Русия.  \r\n\"Прекланяме се пред всички ветерани от поколението на победителите\" - днес те живеят в различни страни, но подвигът им не може да бъде разделен, отбеляза Владимир Путин. \"Винаги ще тачим всички вас\", обеща лидерът на Русия.", "date": "2019.05.09", "title": "Путин: В редица страни безсрамно лъжат за войната"}
{"url": "https://standartnews.com/svyat/kabriolett-na-putin-na-parada-na-pobedata-391652.html", "text": "Най-новият модел на руската марка Aurus, бе хванат без камуфлаж по време на репетиции за предстоящия на 9 май Парад на победата на Червения площад в Москва. Очаквано, парадният кабриолет прилича много на лимузната Aurus Senat, на чиято база е конструиран. Единствената разлика е, че откритата версия има две врати, както и, разбира се, сгъваемият покрив. В технологично отношение, кабриолетът също не се различава от лимузината. Макар да няма официални сведения, най-вероятно под капака е същата хибридна система, включваща електромотор и 4,4-литров битурбо V8, доставящи около 600 к.с. към четирите колела. Новият Aurus Cabrio ще замени дългогодишно използваните парадни машини ЗиЛ, превозващи командващите на парада. И също като тях ще е с доработен салон, в който пътниците да могат да стоят прави по време на движение. С новия модел, гамата на Aurus вече се заформя с 5 модела - кабриолетът, седанът Senat, развитата на негова база лимузина L, ванът Arsenal и, предстоящият да излезе скоро, всъдеход Komendant.", "date": "2019.05.09", "title": "\"Кабриолетът на Путин\" на Парада на победата"}
{"url": "https://standartnews.com/svyat/vulkant-aso-izrigna-za-chetvrti-pt-391660.html", "text": "Вулканът Асо в японската префектура Кумамото на югозападния остров Кюшу отново изригна днес. Това сочат данните на националната метеорологична служба на Япония, цитирани от БТА. Вулканът Асо изригва вече за четвърти път от месец насам. За последен път това стана преди седмица, напомня агенцията. Околностите на кратера в радиус от няколко километра са обявени за евакуационна зона.  До момента няма съобщения за щети от новото изригване или последици за въздушния трафик. Асо е сред най-големите вулкани в Япония и в целия свят. Височината му е 1592 метра, напомня ТАСС.", "date": "2019.05.09", "title": "Вулканът Асо изригна за четвърти път"}
{"url": "https://standartnews.com/svyat/10-lyubopitni-fakta-za-tunela-pod-lamansha-391703.html", "text": " Първото предложение за построяване на тунел под Ламанша идва от Албер Матийо – френски инженер. Идеята включвала изкуствен остров по средата на трасето за смяна на конете – движещата транспортна сила през ХІХ век. По-нататък предложения за инженерно съоръжение са представяни на Наполеон Трети през 1856 г. и на Уилям Гладстон през 1865 г., а Дейвид Лойд Джордж лансира идеята на Парижката мирна конференция през 1919 година.  Тунелът под Ламанша е дълъг малко над 50 км, което днес му определя  скромното 13 място в глобален план и 4 място по дължина на тунелите, използвани за преминаване на влакове. И все пак той се отличава с най-дългата подморска част на света (38 км). \r\nПроектът струвал 4,65 милиарда британски лири (равняващи се на 12 милиарда днес), т.е. 80% по-скъпо от предварително очакваното. Построен е за шест години – от 1988 до 1994 година. 13 000 души работят по строежа в най-напрегнатия момент. Десет от тях намират смъртта си там. \r\n11 пробивни машини са изхабени за пробиването на тунела под Ламанша. Заедно те тежат 12 000 тона (повече от Айфеловата кула), като всяка има дължина равняваща се на две футболни игрища. Средната дълбочина на тунела е 50 метра под морското дъно, а най-ниската е 75 метра под него. Всъщност тунелите са три там долу – два железопътни и малък обслужващ за употреба в спешни случаи.  Англичанинът Греъм Фаг и французинът Филип Козет са първите, които се срещат на пробива на тунела през 1990 година. Но не точно по средата, защото британците изграждат по-дългата половина. Британската кралица Елизабет Втора и френският президент Франсоа Митеран откриват тунела официално на 6 май 1994 година. Кралската свита пътува от гара Ватерлоо в Лондон до Кале във Франция със скорост от близо 130 км в час, а френският президентски тим ги изпреварва от Париж до брега благодарение на скоростен влак, движещ се със 300 км в час.  Тунелът под Ламанша е признат от архитектите за едно от съвременните Седем чудеса на света, заедно с Емпайър стейт билдинг, язовира Итайпу в Южна Америка, CN Tower в Торонто, Панамския канал, холандските диги на Северно море и моста Голдън гейт в Сан Франциско.  Средно 60 000 пътници преминават през тунела всеки ден, заедно с 6400 камиона, 140 автобуса и 7300 автомобила. Влаковите композиции са дълги 775 метра – почти колкото 8 футболни игрища. Обшивката на тунела е изградена така, че да издържи 120 години. \r\nЗа преминаване на тунела обикновено са нужни  около 35 минути. Откакто през 2000 г. е са въведени правила за превоз на животни, повече от 2 милиона кучета и котки са транспортирани през тунела под Ламанша.  Три пожара стават в тунела – през 1996 г., 2006 г. и 2012 г. – и са достатъчно сериозни, за да доведат до затварянето на съоръжението за известен период. Най-поразяващият е този от 18 ноември 1996 г., повредил 500 метра от тунела, засегнал функционирането му за 6 месеца. Сега тунелът има инсталирана пожарогасителна система.  В Тунела под Ламанша са регистрирани и блокирания на влакове. На 18 декември 2009 г. пет влака на компанията Eurostar се развалят, като блокират долу 2000 пътници за 16 часа - без ток, а много от тях - без храна и вода. \r\nПрез 2012 г. през тунела преминава и олимпийският огън на път за града-домакин Лондон.  За да участва в Тур дьо Франс през 2014 г., който стартира в Лийдс, Англия, и финишира в Париж, британският колоездач Крис Фрум минава през обслужващия тунел и става първият, извършил този „подвиг“. Съвсем не спазил ограничението за скорост, като на моменти карал с над 60 км в час.     Тунелът под Ламанша е сцена на страховитата телевизионна драма със заглавие „Тунелът“, в която английски и френски детективи търсят сериен убиец, оставил разчленени трупове на мъж и жена в двата края на съоръжението.  По-приятното приложение на тунела обаче е, че 12 милиона рози се доставят през тръбата всяка година на Свети Валентин. \r\n26% от стоковата търговия между Великобритания и континентална Европа минава през Тунела под Ламанша всяка година… \r\nПредстоящият Брекзит е едно от нещата, което със сигурност ще застраши огромната роля, която тунелът под Ламанша играе като транспортно, но и икономическо съоръжение. И ако раздялата между ЕС и Великобритания е мрачно събитие, то поне остава успокоението ча тунелът ще остане символ на здравата връзка между Континента и Острова.", "date": "2019.05.09", "title": "10 любопитни факта за тунела под Ламанша"}
{"url": "https://www.standartnews.com/sport/verder-vze-i-iliya-gruev-starshi-391678.html", "text": "Българският специалист Илия Груев ще бъде помощник треньор на елитния германски Вердер (Бремен) от следващия сезон, съобщи официалният сайт на клуба. Груев ще бъде помощник на сегашния наставник Флориан Кофелд. \r\n\"Добре дошъл в семейството на Вердер, Илия!\", приветстват новите работодатели 49-годишния бивш полузащитник на националния отбор, Левски, Славия, Локомотив (София), Нефтохимик и Дуисбург. \r\n\"Очаквам с нетърпение новите задачи, които ще имам да свърша като част от щаба на Флориан Кофелд. Той е отличен треньор, който аз познавам отдавна и дълбоко ценя. Уверен съм, че заедно с него можем да постигнем много с Вердер\", казва Груев. \r\nНеговият треньорски опит не е никак малък, както в България, така и в Германия, така че назначението му не е случайно. Последният му ангажимент беше с отбора на Дуисбург, откъдето си тръгна през 2018-а година, след като сезон по-рано ги спаси от изпадане. Синът му Илия Груев - младши, който е на 18 години, подписа преди месец договор с първия отбор на Вердер. \r\n\"Една от първите задачи след този сезон беше да се позиционираме още по-професионално в треньорския екип. Искаме да работим с играчите повече време индивидуално, а и също така по-интензивно в областта на статичните положения с екипа. Илия е идеален за нашия екип. Той бил е професионален футболист дълги години и носи почти толкова сериозен опит и като треньор\", коментира Кофелд.", "date": "2019.05.09", "title": "Вердер взе и Илия Груев-старши"}
{"url": "https://standartnews.com/svyat/es-otkhvrlya-ultimatuma-na-iran-za-yadrenata-sdelka-391716.html", "text": "Иран се оттегли от ключови ангажименти по международната ядрена сделка от 2015 г., година след като САЩ се изтеглиха от нея. Президентът Хасан Рoхани заяви, че ще поддържа запасите на обогатен уран в страната, вместо да ги продава в чужбина. Освен това той заплаши да възобнови производството на обогатен уран за 60 дни. В същото време САЩ засилиха санкциите срещу Иран, като добавиха стоманата, желязото, медта и алуминия към секторите, на които бяха наложени наказателни мерки. Американският президент Доналд Тръмп подписа указа вчера - навръх първата годишнина, откакто изтегли САЩ от международното споразумение за иранската ядрена програма. Тръмп заплаши Иран с още санкции, ако не \"промени радикално поведението си\". Той увери, че \"благодарение на нашите действия, иранският режим има проблем с финансирането на своята кампания на насилие и терор, а икономиката му пропада в безпрецедентна депресия\". Европейските лидери се обявиха днес в подкрепа на ядреното споразумение. Те подчертаха, че се надяват да спасят подписаното през 2015 г. международно споразумение и да избегнат опасността натискът на САЩ да доведе до ескалация на напрежението. Страните от ЕС заявиха в общо комюнике, че продължават да държат на опазването и цялостното прилагане на ядреното споразумение. То е от съществено значение за неразпространението на ядрени оръжия, от което са заинтересовани всички. Въпреки че отхвърлиха иранските заплахи, европейците потвърдиха, че са поели твърд ангажимент за \"отменяне на санкциите в полза на иранския народ\" и изразиха съжаление за решението на САЩ да наложат отново ограничения. \"Трябва да работим, за да убедим едните и другите, както и Иран, да останат част от ядреното споразумение\", подчерта френският президент Еманюел Макрон при пристигането си в Сибиу. Не трябва да се поддаваме на напрежението и да се стига до ескалация, а да бдим над колективната си сигурност, добави той, цитиран от Франс прес и БТА.", "date": "2019.05.09", "title": "ЕС отхвърля ултиматума на Иран за ядрената сделка"}
{"url": "https://standartnews.com/svyat/bez-khidzhab-v-nachalnoto-uchilishche-v-avstriya-391717.html", "text": "Парламентът в Австрия с мнозинство прие законопроект, който предвижда забрана за носене на хиджаб в началното училище. Анадолската агенция подчертава, че документът е подготвен от ултрадясното правителство. След като опозиционните Социалдемократическа партия /SPÖ/ и партия „Нова Австрия“ / NEOS гласуваха против законопроекта, той е приет не като конституционен, а като „обикновен закон“, който може да бъде обжалван в Конституционния съд. Австрийското правителство начело със Себастиян Курц внася този законопроект за разглеждане в парламента вече за трети път, уточнява агенцията. В текста се посочва, че на учениците в началното училище до 10-годишна възраст се забранява да носят религиозна облекло. Това стана повод за недоволството на австрийските мюсюлмани, които протестираха заради дискриминация на децата, изповядващи исляма. Кабинетът на Курц смята, че забраната за носене на хиджаб ще стимулира адаптацията на децата към училището. Но на този етап няма забрана учениците в Австрия да не носят християнски кръстчета и кипа /еврейска шапчица/. Семействата на децата, нарушаващи закона след влизането му в сила, ще бъдат глобявани до 440 евро.  ", "date": "2019.05.09", "title": "Без хиджаб в началното училище в Австрия"}
