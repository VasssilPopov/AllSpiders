{"url": "https://standartnews.com/biznes/koka-kola-pesti-voda-energiya-i-kalorii-393350.html", "text": "Намаляване на водата и енергията за производство на продукти и по-малко калории в напитките. Това са някои основни акценти в Доклада за устойчиво развитие на Кока кола за 2018 г., представен във вторник.  \r\n\"За последните 7 години сме намалили потреблението на вода с 5%, или 29 милиона литра, което се равнява на средната годишна консумация на питейна вода на 800 българи. За 1 литър сега са необходими 1,76 л вода\", съобщи Милена Завалова, която е ръководител на производствените центрове в Костинброд и Банкя. Двата завода произвеждат общо 300 млн. литра напитки. През 2018 г. компанията е успяла да използва повторно и близо 40 млн. литра от ресурса. \r\nПрез миналата година разходът на енергия е бил 0,41 мегаджаула за литър, докато преди 10 г. са били нужни 0,56 мегаджаула. \"Това означава, че сега с тази енергия можем не само да произведем литър продукт, но и да загреем чаша вода\", обясни Завалова.  \r\nОт 2017 г. цялата енергия, използвана в производствения център в Банкя, е от възобновяеми източници. Така компанията потребява 17% от \"зелената\" енергия в България. А резултатът е 43 грама емисии въглероден диоксид на литър.  \r\n30 нови продукта е пуснала компанията, като през 2018 г. на пазара излизат Сарру+ и Сарру Ѕmооthіе cъc 100% плoдoв coĸ. Новост е и Fuzе Тее. \r\n\"През последните години успяхме да намалим калориите в напитките си средно с 6%. От 2006 г. на предната страна на етикетите на всички безалкохолни напитки в портфолиото на компанията има схема с точно количество на калориите в дадената напитка. А от края на 2018 г. дружеството въведе доброволно и цветови код върху опаковките на Coca-Cola, Fanta и Sprite, който помага на потребителите да добият представа какво е процентното съдържание на захар, сол, мазнини и наситени мазнини, съдържащи се в продуктите\", съобщи Евелин де Лирснайдер, изпълнителен директор на \"Кока-Кола България\". \r\n\"Пpoдължaвaмe cтpaтeгиятa cи зa нaмaлявaнe нa ĸaлopийния cъcтaв нa нaшитe пpoдyĸти, ĸoйтo пoexмe пpeз 2017 гoдинa\", дoпълни тя. За опазването на околната среда са и мерките, свързани с опаковките. \"Уcпяxмe дa oлeĸoтим бyтилĸитe oт 2,5 литpa нa минepaлнa вoдa cъc 7 гpaмa или c тoлĸoвa, ĸoлĸoтo тeжи мoнeтaтa oт 1 лeв\", oбяcни Завалова. \r\nПластмасовите бутилки на минерална вода \"Банкя\" от 0.330 л до 1.5 л са от типа PlantBottle. На етикета има зелен знак, което показва, че са с до 30% растителни материали. Това води до по-малко количество въглеродни емисии, отделяни при производството им. \r\nНад 35% от опаковките пък са от стъкло, което позволява многократното им използване - една бутилка се пълни средно 3 пъти на година, а животът й е 4-5 г. Заводът в Костинброд е първият в страната, който от 2017 г. рециклира мокрите етикети от стъклените бутилки. А утайката от отпадните води се използва за създаването на енергия. Общо 95% oт пpoизвoдcтвeнитe oтпaдъци в двaтa зaвoдa ce peциĸлиpaт, което е ръст от над 24% от 2010 г. насам. \r\n„Като водеща компания на българския пазар вярваме, че наша роля е да бъдем отговорни към околната среда, за да я запазим за бъдещите поколения“, коментира Юрг Буркхалтер, изпълнителен директор на Кока-Кола Хеленик Ботълинг Къмпани в България. \"От гледна точка на хората, планетата е във все по-добро състояние по отношение на ресурси и екология. Страната ни е на 30-то място в Световния индекс на околната среда. Но колкото по-образован и по-щастлив става българинът, толкова по-убеден е, че става по-зле\", коментира Боян Рашев, управляващ партньор в консултантската компания по устойчиво развитие \"Денкщат България\", за която Кока кола е най-големият клиент и партньор от над 20 г. По думите му, хората се хранят от успеха, а не от провала и затова трябва да се посочват добрите резултати - завръщането на много емигранти отново в родината, както и напливът от македонци, украинци и други чужденци, които искат да работят у нас.  През 2018 г. компаниите в системата на Кока-Кола у нас, които са пет, са генерирали над 524 млн. лева приходи в страната. Плащанията към доставчици са 251 млн. лева, от които 59% са към български партньори и остават в страната. Заетите в петте фирми са общо 2300, като само през миналата година са открити 543 нови работни места (528 през 2017 г.). За заплати през 2018 г. са изплатени общо 102 млн. лв., а осигуровките надхвърлят 10 млн. лв., уточни Юрг Буркхалтер. С всяко работно място се поддържат още седем по веригата – от производителите на суровини и съставки до хората, които продават напитките в заведения и магазини. \r\nПрез 2018 г. са инвестирани над 360 хил. лева в инициативи в подкрепа на обществото. 1139 служители на компаниите са се включили в обществено значими проекти и са били доброволци по каузи общо 4450 часа, а това се равнява на общо 556 работни дни, допълниха от компанията. \r\n ", "date": "2019.05.28", "title": "Кока кола пести вода,  енергия и калории"}
{"url": "https://standartnews.com/biznes/globyavat-italiya-s-3-mlrd-evro-za-golemiya-dlg-393328.html", "text": "Матео Салвини – вътрешен министър и вицепремиер на Италия – призна днес, че очаква европейският власти в Брюксел да глобят Рим с 3 млрд. евро заради нарастващия държавен дълг и на нивата на структурния дефицит. \"В момент, когато младежката безработица докосва 50% в някои региони, някои в ​​Брюксел искат, съгласно остарелите европейски правила, да ни глобят с три милиарда евро\", заяви той пред радио RTL, съобщава агенция Франс прес. \"Цялата ми енергия ще се насочи върху промяна на тези фискални правила от миналото\", посочи Салвини, чиято крайно дясна партия \"Лига\" спечели в неделя изборите за Европейски парламент в Италия. \"Ще видим дали ще пристигне това малко писъмце от Брюксел, в което ни санкционират за дълг, натрупан в миналото\", допълни той. Неговите коментари са факт, след като от началото на седмицата се заговори, че Европейската комисия ще стартира на 5-и юни дисциплиниращи мерки срещу Италия, откривайки наказателна процедура за прекомерен дефицит и високи нива на дълга, която може да доведе до налагане на глоба на Италия в размер до 0,2% от националния БВП (глоба в размер до 4 млрд. евро). Франс прес напомня, че публичният дълг на Италия е голям проблем, тъй като той достигна през 2018-а година цели 132,2% от БВП на страната - далеч над лимита в рамките на ЕС от 60 на сто. В края на миналата година партията Лига\" и нейният коалиционен партньор движението \"Пет звезди\" имах сериозни спорове с Брюксел заради заложения голям италиански бюджетен дефицит за 2019 година, който беше отхвърлен от Европейската комисия. След това двете преговарящи страни постигнаха компромис, за да бъде одобрена италианската бюджетна рамка за настоящата година. В последните икономически прогнози на ЕК, които бяха публикувани в началото на май обаче, Италия беше определена като страна-членка на еврозоната с най-лош показател, тъй като Комисията прогнози икономически растеж на Апенините от едва 0,1 на сто. Според Франс прес европейските управляващи в Брюксел ще изпратят в сряда официално писмо до Рим, в което ще призовават правителството да обясни високите нива на дълга и на бюджетния дефицит, след което се очаква на 5-ти юни да бъде стартирана дисциплинираща наказателна процедура спрямо Италия.", "date": "2019.05.28", "title": "Глобяват Рим с 3 млрд. евро за големия дълг"}
{"url": "https://standartnews.com/biznes/parno-i-topla-voda-poskpvat-sredno-s-4-ot-1-yuli-393327.html", "text": "Парното и топлата вода ще бъдат с по-високи цени от средно 4% от 1 юли, става ясно от изчисления на Комисията за енергийно и водно регулиране (КЕВР). Най-голям скок се очаква да има в Разград – със 17,5%, а най-малък във Варна – с под 2 на сто. Увеличението в Пловдив, Плевен, Бургас, Враца и Велико Търново се предвижда да бъде с между 6 и 7,5 процента, а парното и топлата вода в София ще поскъпнат 4,3 на сто. Вчера стана ясно, че се предвижда поскъпване и на тока от 1 юли – с 3,5%. Предстои цените на тока и топлоенергията да бъдат обсъдени и окончателно приети. Според анализатора от Центъра за изследване на демокрацията (ЦИД) Мартин Владимиров обаче това поскъпване на тока е трябвало да бъде повече. „Ако следваме динамиката на ценообразуването, която показва, че цената, на която НЕК ще продава на крайните снабдители, се увеличава с 13%, увеличението на цената за домакинствата и малките потребители на регулирания пазар би трябвало да е по-висока от обявената“, каза Мартин Владимиров в интервю за БНР. „Този фокус (по-малкото поскъпване – бел.ред.) става по няколко параграфа. Най-основното е, че се увеличава делът на евтината електроенергия в регулирания микс, включително близо 56% увеличение на квотата, която АЕЦ „Козлодуй“ доставя като електроенергия на регулирания пазар и премахването от регулирания микс на ВЕИ мощностите, когато тяхната мощност е над 1 мегават. Същото се отнася и за високоефективните централи за комбинирано производство на електроенергия и топлоенергия, включително топлофикациите. Реално всъщност увеличението при топлофикациите вероятно е свързано с желанието за компенсиране на тези централи, след като те вече нямат квота на регулирания пазар“, обясни той. Големите водноелектрически централи на НЕК и АЕЦ „Козлодуй“ винаги са се използвали като буфер, за да компенсират значително по-високите цени по преференциалните договори с двете американски централи, посочи Владимиров и добави, че тази тенденция се запазва. „В случая КЕВР няма да компенсира разходите на ТЕЦ „Марица-изток\" 2. Това е казано и в доклада – че ТЕЦ „Марица Изток 2“ трябва да работи за оптимизиране на разходите си и за оптимизиране на търговията си на свободния пазар, за да компенсира загубите“, каза още анализаторът. Структурата на българския либерализиран пазар е такава, че на практика без ТЕЦ „Марица-изток\" 2 свободният пазар не може да функционира, категоричен е Мартин Владимиров и добави: „Ще има клиенти. Вероятно и затова очакваме по-висока цена на свободния пазар за следващата година, както е и заложено в КЕВР – очаквано увеличение на цената от 23% (референтната цена)“. По думите му важно решение, което държавата трябва да вземе към края на септември, е да определи нов механизъм за подпомагане на бъдещите електроцентрали до 2025 г.", "date": "2019.05.28", "title": "Парно и топла вода поскъпват средно с 4% от 1 юли"}
{"url": "https://standartnews.com/biznes/novi-banknoti-ot-100-i-200-evro-v-obrashchenie-ot-dnes-393343.html", "text": "От днес в обращение влизат две нови банкноти  с номинал 100 и 200 евро. Удобни за използване и много добре защитени срещу фалшифициране - това, според експерти, са основните им характеристики. Новите разплащателни знаци са последните от серията „Европа“, която ЕЦБ представи през септември миналата година. Финансовата институция периодично обновява купюрите с цел опазване и защита от фалшифициране. Новите издания са с голям номинал - 100 и 200, със смел дизайн и решени в ярки цветове, както се вижда в кадри, заснети в италианска банка, където камери се допускат много рядко. Серията е кръстена на митичната принцеса Европа. Всяка банкнота е снабдена с неин портретен воден знак, който ясно се вижда на светлина. Купюрите разполагат и с т.нар., смарагдовозелено число: когато банкнотата се наклони, блестящото число в долния ляв ъгъл се вижда ефектът на движещата се нагоре-надолу светлина, а числото променя цвета си от смарагдовозелен в тъмносин. Както и със сателитна холограма - това е нов защитен елемент. Разположен е в горната част на сребристата ивица и при наклон се вижда своеобразно движение на символа на еврото около номинала. Банкнотите са много удобни за работа и за хора със зрителни проблеми, защото в тях са вградени специфични елементи, различни за отделните купюри.", "date": "2019.05.28", "title": "Нови банкноти от 100 и 200 евро в оборот от днес"}
{"url": "https://standartnews.com/sport/bozhigol-prati-levski-v-evropa-video-393352.html", "text": "Валери Божинов блесна и прати Левски в евротурнирите. Божигол се появи като резерва през второто полувреме и само няколко минути по-късно (в 72-ата мин.) наниза с глава победния гол за „сините“ във вратата на Етър (1:0) след меко центриране на Живко Миланов. Това се оказа и единственото попадение в мача бараж за място в Лига Европа. Преди гола на „Герена“ нямаше особено интересни случки. След това мачът се раздвижи, като и тимът от Велико Търново имаше своите шансове. Но те не успяха и Красимир Балъков завърши кариерата си като треньор на Етър със загуба. От утре той се концентрира изцяло върху националния отбор. Левски пък печели за трета поредна година този бараж след като първо „сините“ биха Верея с дузпи, а миналия май надиграха Черно море. В началото на второто полувреме пък феновете на Левски напомниха за себе си в негативен аспект. Те успяха временно да прекъснат мача. Мощна димка гръмна до терена на \"Георги Аспарухов\" и растла по терена много гъста завеса от пушек. Очевидно газовете не бяха приятни на футболистите, които дружно започнаха да покриват лицата си фланелки, за да могат да дишат. Реферът Волен Чинков изчака димът да се разсее преди да поднови играта.", "date": "2019.05.28", "title": "Божигол прати Левски в Европа (ВИДЕО)"}
{"url": "https://www.standartnews.com/sport/bozhigol-prati-levski-v-evropa-video-393352.html", "text": "Валери Божинов блесна и прати Левски в евротурнирите. Божигол се появи като резерва през второто полувреме и само няколко минути по-късно (в 72-ата мин.) наниза с глава победния гол за „сините“ във вратата на Етър (1:0) след меко центриране на Живко Миланов. Това се оказа и единственото попадение в мача бараж за място в Лига Европа. Преди гола на „Герена“ нямаше особено интересни случки. След това мачът се раздвижи, като и тимът от Велико Търново имаше своите шансове. Но те не успяха и Красимир Балъков завърши кариерата си като треньор на Етър със загуба. От утре той се концентрира изцяло върху националния отбор. Левски пък печели за трета поредна година този бараж след като първо „сините“ биха Верея с дузпи, а миналия май надиграха Черно море. В началото на второто полувреме пък феновете на Левски напомниха за себе си в негативен аспект. Те успяха временно да прекъснат мача. Мощна димка гръмна до терена на \"Георги Аспарухов\" и растла по терена много гъста завеса от пушек. Очевидно газовете не бяха приятни на футболистите, които дружно започнаха да покриват лицата си фланелки, за да могат да дишат. Реферът Волен Чинков изчака димът да се разсее преди да поднови играта.", "date": "2019.05.28", "title": "Божигол прати Левски в Европа (ВИДЕО)"}
{"url": "https://standartnews.com/sport/mauritsio-sari-e-izbort-na-yuventus-393335.html", "text": "Мениджърът на Челси Маурицио Сари е първи избор за нов треньор на Ювентус, твърди “Скай Италия”. “Старата госпожа” усилено търси заместник на Масимилиано Алегри, който бе освободен след края на сезона в Серия “А”. В медийното пространство се спрягат доста имена за овакантения пост, но последните слухове са, че шефовете на Юве са се спрели именно на Сари. \r\nВече се появиха информации, че агентът на Сари Фали Рамадани ще има среща с директора на Челси Марина Грановская след финала в Лига Европа, за да обсъдят предстоящата раздяла. От Ювентус обаче ще изчакат и финала в Шампионската лига, за да видят дали има шанс Маурисио Почетино да напусне Тотнъм или Юрген Клоп да се раздели с Ливърпул. \r\nАко “бианконерите” не успеят да се договорят за привличането на някой от гореспоменатите специалисти, последната опция остава наставникът на Лацио Симоне Индзаги.", "date": "2019.05.28", "title": "Маурицио Сари е изборът на Ювентус"}
{"url": "https://standartnews.com/sport/fenovete-na-chelsi-i-arsenal-otsvetikha-baku-393324.html", "text": "Феновете на Челси и Арсенал най-накрая пристигнаха в Баку. Стотици привърженици на двата тима заляха улиците на столицата на Азербайджан. Утре вечер любимците им ще си оспорват трофея в Лига Европа. \r\nОт обяд днес феновете обикалят улиците, пеят песните за отборите си и се наливат с бира. Типично за англичаните те мрънкат от факта, че финалът е в Баку, на другия край от родината им. Освен това феновете негодуваха и срещу скъпите билети за този двубой. \r\nОсвен това полицията в Баку бди за инциденти и сбивания.", "date": "2019.05.28", "title": "Феновете на Челси и Арсенал оцветиха Баку"}
{"url": "https://standartnews.com/sport/anton-rizov-v-top-70-na-pnevmatichna-pushka-393336.html", "text": "Антон Ризов завърши на 70-о място на 10 метра пушка за мъже на Световната купа по спортна стрелба в Мюнхен. Българският стрелец записа 623,4 точки в квалификациите и се нареди 70-и от 144 участници. Победител е чехът Филип Непейхал с финал от 250,8 точки, следван от Петър Горса (Хърватия) с 249,5 и Хаоран Ян (Китай) с 229,0 точки.", "date": "2019.05.28", "title": "Антон Ризов в Топ 70 на пневматична пушка"}
{"url": "https://standartnews.com/sport/obrat-fabrini-predpochete-tsska-393337.html", "text": "Италианецът Диего Фабрини, който уж беше очакван в Левски е в ЦСКА и минава медицински прегледи. След това той ще подпише договора си. Вероятно той ще бъде представен днес или утре. \r\nДиего Фабрини игра за последно в румънския Ботошани. Той е роден на 31 юли 1990 година. Бил е футболист на Емполи, Удинезе, Палермо, Уотфорд, Сиена, Милуол, Бирмингам, Мидълзбро, Специя и Овиедо.  \r\nОфанзивният халф има прекрасна визитка, след като е играл не само в италиански, но и в английски отбори. Има един мач за националния отбор на Италия. По време на престоя му в Мидълзбро феновете го наричат Диего Марадона. \r\n\"Успех на Фабрини в ЦСКА\", пише на Инстаграм профила на Ботошани.", "date": "2019.05.28", "title": "Обрат! Фабрини предпочете ЦСКА"}
{"url": "https://standartnews.com/sport/rusev-poseti-etra-393340.html", "text": "Звездата от световната федерация по кеч Русев използва кратката си ваканция, за да се прибере до България за няколко дни. Мирослав Бърняшев се разходи с майка си до Етнографски музей на открито в Габрово. \r\n\"На разходка из красива България със страхотна компания МАМА\", написа Русев за Етъра.", "date": "2019.05.28", "title": "Русев посети Етъра"}
{"url": "https://standartnews.com/regionalni/rabotnik-zagina-blsna-go-samosval-393339.html", "text": "Работник в пернишкия завод \"Стомана Индъстри\" загина нелепо след като бе блъснат от самосвал, тип гондола. Инцидентът е станал близо до трета пещ на завода. Πo нeпoтвъpдeнa инфopмaция тeжĸaтa мaшинa пpaвeлa мaнeвpa нaзaд, шoфьopът нe видял, чe зaд нeгo имa чoвeĸ, и гo пpeмaзaл, пише Мироглед. Πoчинaлият мъж e нa oĸoлo 50 гoдини. Toй paбoтeл заедно със сина си във фиpмa, пoдизпълнитeл нa „Cтoмaнa Индъcтpи\". Зa инцидeнтa ca yвeдoмeни пoлициятa и Инcпeĸциятa пo тpyдa. Tялoтo нa пoчинaлия e зaĸapaнo зa ayтoпcия в Cъдeбнa мeдицинa в Πepниĸ.", "date": "2019.05.28", "title": "Работник загина, блъсна го самосвал"}
{"url": "https://standartnews.com/sport/selektsionert-na-chekhiya-uplashen-ot-nashite-393341.html", "text": "Селекционерът на Чехия Ярослав Шилхави сподели, че цялата му подготвка за мача с България е отишла по дяволите след като Петър Хубчев бе сменен от Красимир Балъков. \"Доста обстойно бях разучил българите. Но сега, като имат нов треньор, всичко това най-вероятно ще е безполезно\", обясни Шилхави. \"Балъков беше офанзивен играч, така че предполагам, че и такава тактика изповядва\", добави спецът. Националите гостуват на \"Дженерали Арена\" в Прага на 7 юни.", "date": "2019.05.28", "title": "Селекционерът на Чехия уплашен от нашите"}
{"url": "https://standartnews.com/svyat/kitayski-spaydrmen-spasi-2-godishno-393351.html", "text": "Мъж спаси 2-годишно детенце, падащо от 5-ия етаж на жилищна сграда в северозападната част на Китай. Момченцето се покатерило на прозореца на апартамента, в който вероятно живеят родителите му, но явно загубило равновесие и полетяло от 5-ия етаж. Бързата реакция на 28-годишния мъж обаче го спасила. Тялото на падащото момченце било забелязано от млад мъж, който паркирал автомобила си точно под прозореца, от който полетяло детето. За части от секундата той направил няколко крачки и успял да поеме удара от падащото дете. „Видях го в момента, в който вече летеше към земята. Главата ми буквално се изпразни. Спрях да мисля. Хванах го. След това не помня нищо, бях изпаднал в безсъзнание закратко. Когато дойдох на себе си, вече имаше полиция“, разказва пред Ройтерс китаецът. В болницата двамата били прегледани. Момченцето нямало сериозни травми, а мъжът имал само драскотини по главата и ръцете, вероятно причинени след падането. Кадрите от геройската постъпка на младия мъж били запечатани от камерите за видеонаблюдение до жилищната сграда. Видеото, публикувано онлайн, предизвика огромна реакция в мрежата. Стотици хиляди хора поздравяват смелчагата за бързата му реакция.", "date": "2019.05.28", "title": "Китайски Спайдърмен спаси 2-годишно"}
{"url": "https://www.standartnews.com/sport/maykl-dzhordan-ofitsialno-ima-blgarska-snakha-393287.html", "text": "Най-добрият баскетболист за всички времена Майкъл Джордън вече официално има българска снаха. Най-големият син на Въздушния Джефри се ожени за Радина Анева.Церемонията се е състояла на 25 май на Бахамските острови. Това става ясно от публикации на българката в „Инстаграм“, където тя сподели три снимки от тържеството. Новата г-жа Джордан обаче не разкрива повече подробности за сватбата. Джефри Джордан, който е бивш баскетболист, и Радина Анева се сгодиха още през 2017 година. Тогава тя дори беше довела сина на Джордан в България. Очакваше се сватбата да бъде през миналата есен, когато българката сподели снимка от плановете за церемонията.", "date": "2019.05.28", "title": "Майкъл Джордан официално има българска снаха"}
{"url": "https://standartnews.com/kultura/stefan-dimitrov-ss-zlaten-vek-za-70-393320.html", "text": "Министърът на културата Боил Банов връчи най-високата награда на институцията - \"Златен век\", огърлие - за изключителен принос в развитието и популяризирането на националната култура и изкуство на Стефан Димитров, който днес черпи за 70, на директора на Софийската градска художествена галерия Аделина Филева, на Досьо Досев, на балетиста Бисер Деянов и на режисьора Анри Кулев. Звезда \"Златен век\" за значим принос окачиха актрисата Мая Новоселска, хореографът Любчо Василев, виолистът Валентин Геров, председателят на настоятелството на читалище \"Добри Войников 1856\" в Шумен Николай Николов и кинооператорът Христо Тотев. Десетки културтрегери от цялата страна получиха златен и сребърен почетен знак \"Печат на Цар Симеон Велики\", грамоти за принос и за творчески постижения. Сред тях е и 11-годишният пианист Ивайло Василев.", "date": "2019.05.28", "title": "Стефан Димитров със „Златен век“ за 70"}
{"url": "https://standartnews.com/svyat/liderite-ot-es-pregovaryat-za-shef-na-ek-393280.html", "text": "Лидерите на страните от Европейския съюз се събират днес в Брюксел, за да обсъждат разпределието на важните постове - председателските места в Европейската комисия, Европейския парламент и Европейския съвет. Какви са очакванията? Вижте повече в прякото включване на кореспондента ни от Брюксел Десислава Апостолова. Довечера предстои да бъде направен анализ на резултатите от евровота и лидерите в ЕС да представят своите позиции за бъдещото разпределение на постовете. Най-важният от тях е този на председател на Европейската комисия, а основните противоречия се създават относно процедурата по избора му. Досега тя е кандидатурата се избира въз основа на изборните резултати, но на този етап няма консенсус нито за процедурата, нито за личността на новия председател. Министър-председателят Бойко Борисов ще вземе участие в неформалната работна вечеря на държавните и правителствени ръководители на Европейския съюз в... Френският президент Еманюел Макрон заяви, че е против процедурата за председател на ЕК да бъде избиран водещ кандидат на най-голямата парти. Според него, това трябва да е политик, заемал премиерски или поне министерски пост. От своя страна, германският канцлер Ангела Меркел побърза да застане зад лидера на ЕНП Манфред Вебер и да потвърди, че той е водещ кандидат за ЕК, което Макрон обаче отрече. Холандският премиер Марк Рюте е другата важна фигура в средите на либералите, който също се е обявявал неведнъж против процедурата за избор на водещ лидер. Общата цел на лидерите е избирането на председател на ЕК да стане още през юни, но предстои да видим дали това ще бъде възможно.", "date": "2019.05.28", "title": "Лидерите от ЕС преговарят за шеф на ЕК"}
{"url": "https://standartnews.com/sport/stava-strashno-masovi-aresti-v-ispaniya-za-ugovoreni-machove-393313.html", "text": "Полицията в Испания е извършила редица арести по повод разследването за уговорени мачове. Към момента е ясно, че задържани са настоящи и бивши футболисти, както и директори на клубове от първата и втората дивизии на Испания. „Действията на полицията са вследствие на сигнали за уговорени мачове през месец май 2018 година”, сподели говорителят на Ла Лига. Ръководството на Ла Лига е докладвало на полицията за осем съмнителни двубоя. Според информация на „Марка” задържани са президентът на изпадналия от елита Уеска – Агустин Ласаоса, както и лице от медицинския щаб на същия тим. Сред задържаните също са популярни имена като бившите футболисти на Реал Мадрид Раул Браво и Борха Фернандес, както и Карлос Аранда, Иниго Лопес, Самуел Саис. В информациите се посочва, че Раул Браво е заподозрян за главен организатор в престъпната група за уреждане на мачове. Разследвани са девет мача от първа и втора дивизия, като един от мачовете е загубата на Уеска с 0:1 от Химнастик Тарагона в 41-ия кръг на втора дивизия от сезон 2017/18, пише Ел Паис. Съмнителни и са някои от последните срещи в първите две дивизии този сезон.", "date": "2019.05.28", "title": "Шок! Масови арести в Испания за уговорени мачове"}
{"url": "https://www.standartnews.com/sport/rusnak-akostira-na-armiyata-393311.html", "text": "ЦСКА се подсили с офанзивния халф Денис Давидов. Навършилият наскоро 24 години руснак премина успешно медицински прегледи и парафира с „армейците” за 3 сезона, съобщава официалният сайт на „червените”. Давидов действа на позицията зад нападателя или по крилата. Той е продукт на школата на гранда Спартак Москва, като за първия тим записва 44 мача и едно попадение, а с московчани печели титлата, Kупата и Суперкупата на страната. Отделно за втория тим вкарва 33 гола в 90 срещи. Още в първите си изяви при професионалистите футболистът загатва за огромен потенциал и е смятан в родината си за един от най-големите таланти. През 2015 година под ръководството на Фабио Капело получава две повиквателни за националния тим и дори дебютира в контрола срещу Казахстан. Впечатляващ е активът му за юношеските и младежките гарнитури на \"Сборная\", където отбелязва 28 гола в 50 двубоя. Последният сезон Денис Давидов играе като преотстъпен за латвийския Спартакс Юрмала и руския втородивизионен Нижни Новгород, взимайки участие общо в 19 мача и разписвайки се 3 пъти.", "date": "2019.05.28", "title": "Руснак акостира на \"Армията\""}
{"url": "https://standartnews.com/svyat/kamikadze-ubi-uchenichka-i-zabi-nozha-vv-vrata-si-393278.html", "text": "Още няма информация за мотивите на нападателя, който окървави града южно от столицата Токио с два ножа - по един във всяка ръка. Очевидци разказаха, че той крещял \"Ще ви убия!\" При задържането на нападателя от полицията, той е забил ножа във врата си. \"Видях мъж, който държеше нож, не видях добре, но той очевидно се прободе във врата\", заяви свидетел пред тв канала NHK. ", "date": "2019.05.28", "title": "Камикадзе уби ученичка и заби ножа във врата си"}
{"url": "https://standartnews.com/svyat/strashen-vzriv-prati-v-koma-blgarin-v-germaniya-393294.html", "text": "При огледа в къщата са открити опасни химикали, заради което е затворена за движение и близката до града магистрала. На място са пристигнали и сапьори, както и специалисти по взривни вещества, съобщава Дир.бг. Българинът е транспортиран в болница с откъсната ръка и е настанен в реанимацията в кома. Той е бил сам в дома си при експлозията. Няма други пострадали.", "date": "2019.05.28", "title": "Страшен взрив прати в кома българин в Германия"}
{"url": "https://standartnews.com/svyat/vuchich-armiyata-v-plna-boyna-gotovnost-393288.html", "text": "Сръбският президент Александър Вучич разпореди привеждането на всички части на сръбската армия в състояние на пълна бойна готовност, предаде БГНЕС.  Причината е арести на сърби в Косово. Най-малко петима сърби са задържани тази сутрин от косовските специални части за предполагаемо участие в организираната престъпност. Арестите бяха извършени във всичките четири сръбски общини в северната част на Косово. Според друга информация арестуваните до момента са шестима сръбски членове на косовската полиция – трима в Митровица, двама в Звечан и един в Зубин Поток. По-рано и Министерството на вътрешните работи на Сърбия постави специалните полицейски части в пълна готовност. Заповедта беше издадена след нападението на специалните полицейски части на косовската полиция в северната част на републиката. Директорът на сръбската правителствена канцелария за Косово Марко Джурич съобщи, че косовските специални части с оръжие в ръка са нападнали северно Косово „с цел да заплашват и да предизвикат паника с арестите“. Той добави, че е имало изстрели. В северната част на град Косовска Митровица голям брой граждани са се събрали на централния площад.", "date": "2019.05.28", "title": "Вучич: Армията в пълна бойна готовност!"}
{"url": "https://standartnews.com/svyat/stotitsi-evakuirani-sled-vzriva-v-germaniya-393301.html", "text": "Мощна експлозия избухна в дома на 43-годишен българин с германски паспорт в град Халберщат в провинция Саксония-Анхалт в нощта на неделя срещу понеделник, съобщиха местните медии. Сигналът е подаден 30 минути след полунощ в понеделник, като на място са изпратени над 200 полицаи, пожарникари и спасители. Районът около дома на българина е бил отцепен, а над 600 жители на квартала са били евакуирани.  При огледа  , заради което е затворена за движение и близката до града магистрала. На място са пристигнали и сапьори, както и специалисти по взривни вещества. Българинът е транспортиран в болница с откъсната ръка и е настанен в реанимацията в кома. Той е бил сам в дома си при експлозията. Няма други пострадали. По неофициална информация на германските медии, е възможно къщата на 43-годишния мъж да е ползвана като място за сглобяване на бомби или за нарколаборатория. ", "date": "2019.05.28", "title": "Стотици евакуирани след взрива в Германия"}
{"url": "https://standartnews.com/svyat/stanete-i-se-biyte-prizova-svoite-tsipras-393274.html", "text": "През месеца преди изборите няма да има служебно правителство, какъвто беше случаят през лятото на 2015 г., като Ципрас ще назначи нови министри на правосъдието и вътрешните работи, според същите източници. Очаква се той да избере и нов говорител на правителството, който да замени сегашния Димитрис Цанакопулос. След преброяването на 87,12% от гласовете СИРИЗА изостава от консервативната Нова Демокрация с 9,44% на изборите за европарламент. \"Искам от всички вас да станете, да се прегрупирате и да се биете. Много добре знаем, че можем да го направим. Защото основната ни сила се крие в това, че защитаваме справедливото, нашите ценности, ценностите на демократичната фракция и на лявото\", допълни Ципрас.", "date": "2019.05.28", "title": "Станете и се бийте, призова своите Ципрас"}
{"url": "https://www.standartnews.com/sport/barsa-shche-uvolni-valderde-393312.html", "text": "Ръководството на Барселона е решило да уволни наставника Ернесто Валверде, като всичко около този ход е договорено, остава само официалното обявление. Според каталунските медии, това може да се случи още до края на деня, но е възможно развръзката да бъде оставена и за сряда сутринта.  Валверде е имал среща с босовете, на която е бил информиран за решението им. Освен провалите в Шампионската лига и Купата на Краля, основен довод за раздялата с него била и фактът, че играчите вече нямали увереност в качествата му да ги ръководи.  Вече е ясно и кой е първата опция пред \"блаугранас\" за негов заместник. Това е селекционерът на Белгия Роберто Мартинес. През ноември миналата година той беше сериозно спряган за наставник на Реал Мадрид след уволнението на Жулен Лопетеги, но категорично отказа поста на \"Сантиаго Бернабеу\".  \"Не мога да кажа \"да\" на нито един клуб, докато първо не говоря с федерацията. Повече не мога да коментирам\", сподели Мартинес пред Het Laatste Nieuws, като изводите са, че има контакт от Барселона и скоро се очаква разговор с шефовете на федерацията. Мартинес има договор до 30 юни 2020 г. и ще трябва да се плаща неустойка. ", "date": "2019.05.28", "title": "Барса ще уволни Валдерде"}
{"url": "https://www.standartnews.com/sport/stava-strashno-masovi-aresti-v-ispaniya-za-ugovoreni-machove-393313.html", "text": "Полицията в Испания е извършила редица арести по повод разследването за уговорени мачове. Към момента е ясно, че задържани са настоящи и бивши футболисти, както и директори на клубове от първата и втората дивизии на Испания. „Действията на полицията са вследствие на сигнали за уговорени мачове през месец май 2018 година”, сподели говорителят на Ла Лига. Ръководството на Ла Лига е докладвало на полицията за осем съмнителни двубоя. Според информация на „Марка” задържани са президентът на изпадналия от елита Уеска – Агустин Ласаоса, както и лице от медицинския щаб на същия тим. Сред задържаните също са популярни имена като бившите футболисти на Реал Мадрид Раул Браво и Борха Фернандес, както и Карлос Аранда, Иниго Лопес, Самуел Саис. В информациите се посочва, че Раул Браво е заподозрян за главен организатор в престъпната група за уреждане на мачове. Разследвани са девет мача от първа и втора дивизия, като един от мачовете е загубата на Уеска с 0:1 от Химнастик Тарагона в 41-ия кръг на втора дивизия от сезон 2017/18, пише Ел Паис. Съмнителни и са някои от последните срещи в първите две дивизии този сезон.", "date": "2019.05.28", "title": "Шок! Масови арести в Испания за уговорени мачове"}
{"url": "https://standartnews.com/svyat/berluskoni-otiva-v-evroparlamenta-393304.html", "text": "Бившият италиански премиер Силвио Берлускони, който оглавява Форца Италия, спечели 557 000 гласа в последните избори за Европейски парламент като стана най-популярният кандидат на партията, предаде БГНЕС. Берлускони стана първи сред своите партийни членове във всичките четири от петте избирателни района, в които той реши да се кандидатира за Европейския парламент. В петия избирателен район, в централна Италия, списъкът на Форца Италия оглави сегашният председател на Европейския парламент и заместник на Берлускони в партията Антонио Таяни. \"Както и преди сме незаменими, без нас дясноцентристите губят”, цитира вестник \"Република” Берлускони. През 2013 г. той загуби възможността да заеме държавна длъжност и да се кандидатира за изборите заради присъдата по случая с финансова измама в своята група \"Медиасет\". Преди година заповедта за забрана бе отменена, пише Петел.бг. Според резултатите от изборите Форца Италия е спечелила само 8,8% от гласовете. Убедителна победа пред тях отбеляза дясната партия Лига, която последователно критикуваше политиките на сегашното ръководство на Европейския съюз и настояваше за необходимостта от премахване на антируските санкции на ЕС. За Лига са гласували 34,3% от италианците, като за първи път я превръщат в най-влиятелната политическа сила в страната. Второ място заема Демократическата партия, която подкрепиха 22,7% от избирателите. В първата тройка влиза Движението \"Пет звезди\", което спечели 17%.", "date": "2019.05.28", "title": "Берлускони отива в Европарламента"}
{"url": "https://www.standartnews.com/sport/bush-si-sbra-bagazha-ot-gerena-393315.html", "text": "Нападателят Серджиу Буш тази сутрин е разтрогнал официално договора си с Левски. Новината е на изданието Prosport.ro, което се позовава на източници, близки до играча. Той имаше контракт за още една година със столичани. Повече подробности около раздялата на румънеца със \"сините\" не се съобщават. Знае се само, че в следващите дни той ще изслуша всички оферти към себе си и се очаква да избере новия си тим максимум до една седмица.  В Румъния очакват Буш да се завърне в родината си. Той има опит по Италия, България и Англия, но се очаква да заиграе отново в северната ни съседка, за да възроди кариерата си, която през последната година зацикли със синия екип. Нападателят изигра 24 мача през настоящата кампания, но от 7 април не се е появявал на терена. А през 2019 г. е изиграл само 200 минути и това предопредели изпадането му от състава и вече официалната раздяла с Левски. Малко след това Буш използва официалния си профил в Instagram, където публикува свои снимки с екипите на Левски и ЦСКА и написа „Дойде времето да си кажем „довиждане”. За мен беше чест да дам всичко от себе си за тези цветовете. В сърцето ми има място и за двата!” Както е известно, преди да премине в Левски, Буш игра и за другия столичен гранд – ЦСКА", "date": "2019.05.28", "title": "Буш си събра багажа от \"Герена\""}
{"url": "https://standartnews.com/sport/rusnak-akostira-na-armiyata-393311.html", "text": "ЦСКА се подсили с офанзивния халф Денис Давидов. Навършилият наскоро 24 години руснак премина успешно медицински прегледи и парафира с „армейците” за 3 сезона, съобщава официалният сайт на „червените”. Давидов действа на позицията зад нападателя или по крилата. Той е продукт на школата на гранда Спартак Москва, като за първия тим записва 44 мача и едно попадение, а с московчани печели титлата, Kупата и Суперкупата на страната. Отделно за втория тим вкарва 33 гола в 90 срещи. Още в първите си изяви при професионалистите футболистът загатва за огромен потенциал и е смятан в родината си за един от най-големите таланти. През 2015 година под ръководството на Фабио Капело получава две повиквателни за националния тим и дори дебютира в контрола срещу Казахстан. Впечатляващ е активът му за юношеските и младежките гарнитури на \"Сборная\", където отбелязва 28 гола в 50 двубоя. Последният сезон Денис Давидов играе като преотстъпен за латвийския Спартакс Юрмала и руския втородивизионен Нижни Новгород, взимайки участие общо в 19 мача и разписвайки се 3 пъти.", "date": "2019.05.28", "title": "Руснак акостира на \"Армията\""}
{"url": "https://standartnews.com/svyat/razsledvat-porshe-za-koruptsiya-393332.html", "text": "Прокуратурата в Щутгарт съобщи, че е извършила днес обиски в германския производител на спортни автомобили „Порше“, част от групата на „Фолксваген“, заради подозрения, че одитор е бил подкупен, за да предаде информация на данъчния съветник на компанията, предаде АФП. Близо 200 полицаи и прокурори са претърсили офиси на производителя на луксозната марка, както и частни домове в Щутгарт и района за документи и дигитална информация. Разследващите подозират, че компанията е направила неоправдани и непропорционално големи плащания към бивш член на профсъюз. Шестима души, включително от ръководството, „може да са извършили измама срещу „Порше“, уточни прокуратурата. По-рано този месец „Порше“ се съгласи да плати глоба от 535 млн. евро за ролята си в отделен „дизелгейт“ скандал.", "date": "2019.05.28", "title": "Разследват \"Порше\" за корупция"}
{"url": "https://standartnews.com/sport/barsa-shche-uvolni-valderde-393312.html", "text": "Ръководството на Барселона е решило да уволни наставника Ернесто Валверде, като всичко около този ход е договорено, остава само официалното обявление. Според каталунските медии, това може да се случи още до края на деня, но е възможно развръзката да бъде оставена и за сряда сутринта.  Валверде е имал среща с босовете, на която е бил информиран за решението им. Освен провалите в Шампионската лига и Купата на Краля, основен довод за раздялата с него била и фактът, че играчите вече нямали увереност в качествата му да ги ръководи.  Вече е ясно и кой е първата опция пред \"блаугранас\" за негов заместник. Това е селекционерът на Белгия Роберто Мартинес. През ноември миналата година той беше сериозно спряган за наставник на Реал Мадрид след уволнението на Жулен Лопетеги, но категорично отказа поста на \"Сантиаго Бернабеу\".  \"Не мога да кажа \"да\" на нито един клуб, докато първо не говоря с федерацията. Повече не мога да коментирам\", сподели Мартинес пред Het Laatste Nieuws, като изводите са, че има контакт от Барселона и скоро се очаква разговор с шефовете на федерацията. Мартинес има договор до 30 юни 2020 г. и ще трябва да се плаща неустойка. ", "date": "2019.05.28", "title": "Барса ще уволни Валдерде"}
{"url": "https://standartnews.com/sport/maykl-dzhordan-ofitsialno-ima-blgarska-snakha-393287.html", "text": "Най-добрият баскетболист за всички времена Майкъл Джордън вече официално има българска снаха. Най-големият син на Въздушния Джефри се ожени за Радина Анева.Церемонията се е състояла на 25 май на Бахамските острови. Това става ясно от публикации на българката в „Инстаграм“, където тя сподели три снимки от тържеството. Новата г-жа Джордан обаче не разкрива повече подробности за сватбата. Джефри Джордан, който е бивш баскетболист, и Радина Анева се сгодиха още през 2017 година. Тогава тя дори беше довела сина на Джордан в България. Очакваше се сватбата да бъде през миналата есен, когато българката сподели снимка от плановете за церемонията.", "date": "2019.05.28", "title": "Майкъл Джордан официално има българска снаха"}
{"url": "https://standartnews.com/svyat/plemennitsata-na-ruski-oligarkh-e-bosnenska-studentka-393338.html", "text": "Студентка от Босна се е представила за племенница на руски олигарх на срещата на о. Ибиса с бившия вицеканцлер на Австрия Хайнц-Кристиан Щрахе, предаде ТАСС. Това съобщи австрийският в. „Кронен цайтунг“, който се позова на свои източници. Обществеността в Австрия се опитва да открие организаторите на скандалната скрита камера с участието на Щрахе, която доведе политическа буря в страната. Става въпрос за добре подготвена операция срещу крайнодесния политик и доскорошен лидер на Партията на свободата. Видеозаписът бил подготвен от германски детектив, виенски адвокат, студентката и още двама експерти в областта на проследяването и сигурността. Поръчителите обаче не са известни. Според вестника босненската студентка, която владеела руски език, била избрана на кастинг, изхождайки от вкуса на Щрахе. „Заплатата“ ѝ била 7000 евро на ден. Провеждането на операцията вероятно е струвало около 400 000 евро. Авторите предлагали видеозаписа срещу 1,5 млн. евро на влиятелни политици и бизнесмени, но те отказали. В резултат взели едва 600 000 евро от неизвестна фирма, която предала записа на „Шпигел“ и „Зюддойче цайтунг“. Австрийските служби знаели за компромата, но не успели да се доберат до него преди да бъде публикуван в германските издания.", "date": "2019.05.28", "title": "\"Племенницата\" на руски олигарх се оказа босненка"}
{"url": "https://standartnews.com/svyat/nay-usmikhnatiyat-kmet-vv-velikobritaniya-stana-evrodeputat-393345.html", "text": "Наричан „най-готиния кмет във Великобритания“, 29-годишният Маджид Маджид е бежанец от Сомалия, пристигнал като дете във Великобритания и израснал в индустриалния град Шефилд, предаде ДПА, цитирана от БТА. Той ще бъде депутат в Европейския парламент като представител на британските Зелени. Младият Маджид, който винаги носи на главата си бейзболна шапка и е широка усмивка на лицето, стана кмет на Шефилд през май миналата година и насърчава толерантността, социалната интеграция и борбата срещу расизма. Маджид, който привлече вниманието с изказването си, че американският президент Доналд Тръмп „не става за нищо“, е известен с привързаността си към екологичната кауза. „Вече имам глас и ще го използвам“, изрази задоволство Маджид.", "date": "2019.05.28", "title": "Най-усмихнатият кмет в кралството  евродепутат"}
{"url": "https://www.standartnews.com/sport/dramata-v-ispaniya-preksnakha-sreshcha-na-igrach-s-ronaldo-393318.html", "text": "Бившият капитан на испанския Валядолид Борха Фернандес е трябвало тази сутрин да се види със собственика - бразилеца Роналдо, пише \"Марка\". Двамата е трябвало да обсъдят бъдещето на играча. Преди няколко дни той обяви, че ще спира със състезателната си кариера. Но, вместо това Фернандес е бил сгащен от полицаите и е бил закопчан, докато е тръгвал за срещата. Той е бил много изненадан от ареста и до последно дори не е искал адвокат. \r\nБорха Фернандес е един от   Тази сутрин девет човека в 5 града са били задържани от полицията.", "date": "2019.05.28", "title": "Драмата в Испания прекъснаха среща на играч с Роналдо"}
{"url": "https://www.standartnews.com/sport/rambo-nadkha-etr-za-levski-393323.html", "text": "Играчите на Етър бяха надъхани преди важния бараж с Левски за Лига Европа не от кого и да е, а от самия Силвестър Сталоун. “Болярите” успяха да се срещнат и да си направят групова снимка със световноизвестния актьор, който е в София за снимките на “Рамбо 5”, където за пореден път играе главната роля. Сблъсъкът със “сините” е тази вечер на “Георги Аспарухов”, като започва от 20 часа.", "date": "2019.05.28", "title": "Рамбо надъха Етър за Левски"}
{"url": "https://standartnews.com/kultura/italianski-tenori-startirat-svetovno-turne-ot-varna-393265.html", "text": "С Концерт на „Четиримата италиански тенори“ Алесандро Д’Акриса, Федерико Сера, Федерико Паризи и Роберто Креска. Диригент Дерек Глийсън стартира десетото издание на Опера в Летния театър – Варна 2019. „Четиримата италиански тенори“ ще пеят във Варна преди световното им турне. Сензационният квартет Алесандро Д’Акриса, Федерико Сера, Федерико Паризи и Роберто Креска ще поднесе най-известните италиански оперни арии и песни, наситени с романтика и драматизъм, искрящи с италианско остроумие и чар. Специално място в програмата е отредено на емоционалната песен „Viva Italia”, с която четиримата млади се покланят пред четиримата големи италиански тенори Енрико Карузо, Марио Ланца, Лучано Павароти и Андреа Бочели. С концерта на 13 юни, под диригентската палка на познатия във Варна Маестро Дерек Глийсън, музикален директор и диригент на Дъблинската филхармония, започва десетото издание на Опера в Летния театър – Варна 2019.", "date": "2019.05.28", "title": "Италиански тенори започват световно турне от Варна"}
{"url": "https://www.standartnews.com/sport/fenovete-na-chelsi-i-arsenal-otsvetikha-baku-393324.html", "text": "Феновете на Челси и Арсенал най-накрая пристигнаха в Баку. Стотици привърженици на двата тима заляха улиците на столицата на Азербайджан. Утре вечер любимците им ще си оспорват трофея в Лига Европа. \r\nОт обяд днес феновете обикалят улиците, пеят песните за отборите си и се наливат с бира. Типично за англичаните те мрънкат от факта, че финалът е в Баку, на другия край от родината им. Освен това феновете негодуваха и срещу скъпите билети за този двубой. \r\nОсвен това полицията в Баку бди за инциденти и сбивания.", "date": "2019.05.28", "title": "Феновете на Челси и Арсенал оцветиха Баку"}
{"url": "https://standartnews.com/kultura/bogdana-za-malko-da-kumuva-na-stefan-dimitrov-393292.html", "text": "Публична тайна е, че Стефан Димитров, който на 28 май празнува юбилей в столична кръчма с две дузини авери, е от най-елитните мъжкари в родната арт гилдия. Самият прославен композитор е споделял вълнуващите си приключения не само в изкуството, но и сред впечатляващи представителки на нежния пол.  Сред най-пикантните моменти от кариерата му на артист и бохем е флиртът му с племенницата на Леа Иванова – Весето. По това време „Студио В“ правят шоу с Леа в бара на хотел „София“. „Богдана и Хачо за малко да ме оженят за Весето. Правихме нещо като годеж в Панорамата. Но всичко завърши с много уиски под звуците на рояла на Сашо Милев. Все пак беше на ужким“, връща лентата Стефан в мемоарите си.   Сред завоеванията му е и красивата купонджийка Юлия – с голямо сърце, сини очи и талант за нежни писма.  Преди да установят, че са сродни души, хубавата жена е муза на бъдещия писател Виктор Пасков – много близък съратник на Стефан от най-ранна момчешка възраст. Създателят на стотици хитове се залюбва с Радостина – майката на дъщеря му Миряна – по време на месеца на българската култура в Прага. В програмата са „Студио В“, оркестър „Стакато“, балерини и менекенки, които дефилират с тоалетите на модна къща „Лада“ и ЦНСМ. Всеки ден – концерти, хореография и ревю. Начело на грандиозната акция е арт министърът от онази епоха Иван Маринов – известен диригент с прозвището Жан Маре. Всички заедно обитават хотел „Интернационал“ в сърцето на златна Прага. Стефан остава запленен от младата звезда на „Арабеск“.  Женят се две години по-късно в ресторант „Ерма“, а кумове им са Борис Карадимчев и жена му Нушка – челистка, която работи в БНР. Сватбеното пътешествие е само два дни – в „Тримонциум“ в Пловдив. „Бракът  ни тръгна артистично. „Арабеск“ бяха непрекъснато на дълги турнета – от Европа до Индонезия, Нигерия, Зимбабве  и къде ли не. „Студио В“ – също. Когато се засичахме в София, аз се мъкнех по балетни купони и обратното – Радост идваше с нас. Навсякъде се пиеше здравата. Тежък физически труд е балетната професия. Това, което се вижда на сцената, е върхът на айсберга. Иначе непрекъснати упражнения и диети. Всеки качен грам е фатален. Не мога да кажа, че е любимото ми изкуство. Аз пишех музика – тя танцуваше“, признава Стефан в мемоарите си, които лее преди 10 години, когато е на 60.  И никога не е криел, че изригването на любовта им с Богдана, с която, както се знае, са съученици от началното, се случва още, докато той е женен. Двамата са на фестивал в Малта – нещо като по-малък събрат на „Златният Орфей“, когато ги канят да останат още 10 дни след финала му. Хората толкова се прехласват по тях, че им предоставят собствено шоу в страхотен пиано бар. Богдана Карадочева по традиция взима акъла и на публика, и на критици – пее на френски, английски, руски и български, супер звезда, чар на талази... А тогава е само на 30. „След толкова години познанство разбрахме, че сме един за друг“, казвал е Стефан за последвалите мигове в Милано, когато всеки признава любовта си на другия. Правят „Вариант Б“ с най-добрите – Сашо Гривната, Личо Стоунса, Роби и Ачо. В центъра на събитията – Богдана Карадочева. „И пътувахме, пътувахме... По 80 концерта годишно. На турнетата бяхме заедно, но в София – всеки вкъщи. Много беше тегаво. Разведохме се. Доста след това се оженихме и вече толкова години тя продължава да ме търпи такъв, какъвто съм. Заядливо и сприхаво старче. Сега“.                            ", "date": "2019.05.28", "title": "Богдана за малко да кумува на Стефан Димитров"}
{"url": "https://standartnews.com/sport/dramata-v-ispaniya-preksnakha-sreshcha-na-igrach-s-ronaldo-393318.html", "text": "Бившият капитан на испанския Валядолид Борха Фернандес е трябвало тази сутрин да се види със собственика - бразилеца Роналдо, пише \"Марка\". Двамата е трябвало да обсъдят бъдещето на играча. Преди няколко дни той обяви, че ще спира със състезателната си кариера. Но, вместо това Фернандес е бил сгащен от полицаите и е бил закопчан, докато е тръгвал за срещата. Той е бил много изненадан от ареста и до последно дори не е искал адвокат. \r\nБорха Фернандес е един от   Тази сутрин девет човека в 5 града са били задържани от полицията.", "date": "2019.05.28", "title": "Драмата в Испания прекъснаха среща на играч с Роналдо"}
{"url": "https://standartnews.com/sport/bush-si-sbra-bagazha-ot-gerena-393315.html", "text": "Нападателят Серджиу Буш тази сутрин е разтрогнал официално договора си с Левски. Новината е на изданието Prosport.ro, което се позовава на източници, близки до играча. Той имаше контракт за още една година със столичани. Повече подробности около раздялата на румънеца със \"сините\" не се съобщават. Знае се само, че в следващите дни той ще изслуша всички оферти към себе си и се очаква да избере новия си тим максимум до една седмица.  В Румъния очакват Буш да се завърне в родината си. Той има опит по Италия, България и Англия, но се очаква да заиграе отново в северната ни съседка, за да възроди кариерата си, която през последната година зацикли със синия екип. Нападателят изигра 24 мача през настоящата кампания, но от 7 април не се е появявал на терена. А през 2019 г. е изиграл само 200 минути и това предопредели изпадането му от състава и вече официалната раздяла с Левски. Малко след това Буш използва официалния си профил в Instagram, където публикува свои снимки с екипите на Левски и ЦСКА и написа „Дойде времето да си кажем „довиждане”. За мен беше чест да дам всичко от себе си за тези цветовете. В сърцето ми има място и за двата!” Както е известно, преди да премине в Левски, Буш игра и за другия столичен гранд – ЦСКА", "date": "2019.05.28", "title": "Буш си събра багажа от \"Герена\""}
{"url": "https://www.standartnews.com/sport/mauritsio-sari-e-izbort-na-yuventus-393335.html", "text": "Мениджърът на Челси Маурицио Сари е първи избор за нов треньор на Ювентус, твърди “Скай Италия”. “Старата госпожа” усилено търси заместник на Масимилиано Алегри, който бе освободен след края на сезона в Серия “А”. В медийното пространство се спрягат доста имена за овакантения пост, но последните слухове са, че шефовете на Юве са се спрели именно на Сари. \r\nВече се появиха информации, че агентът на Сари Фали Рамадани ще има среща с директора на Челси Марина Грановская след финала в Лига Европа, за да обсъдят предстоящата раздяла. От Ювентус обаче ще изчакат и финала в Шампионската лига, за да видят дали има шанс Маурисио Почетино да напусне Тотнъм или Юрген Клоп да се раздели с Ливърпул. \r\nАко “бианконерите” не успеят да се договорят за привличането на някой от гореспоменатите специалисти, последната опция остава наставникът на Лацио Симоне Индзаги.", "date": "2019.05.28", "title": "Маурицио Сари е изборът на Ювентус"}
{"url": "https://standartnews.com/regionalni/mnogo-muzika-shche-zvuchi-v-blagoevgrad-prez-yuni-393297.html", "text": "Изпълнители от световната сцена ще радват благоевградчани с музиката си през идващия месец юни. Музикалният маратон започва на 7 юни с второто издание на “Jumaya Stage Festival”. На голямата сцена пред “Stage Bar” по време на двата фестивални дни ще се качат невероятните изпълнители от „Мерудия“, които ще внесат нестандартен вкус на вече любимия фестивал.  Тази година на сцената на “Jumaya Stage Festival”  излизат и запомнящите се изпълнители от Акага, Д2 и Любо Киров, Echoo Balkan Samba, Fa Rock, Leontas, Sevi. \r\n     \r\nМузикалните изкушения продължават на 14 и 15 юни, когато за първи път в Благоевград започва Благоевград БГ Voice – детски музикален фестивал за вокална и вокално-инструментална музика, за рок, поп и джаз изпълнения.  Концертите ще се провеждат в парк \"Македония\" от 10.00 часа на сцената на БГ Радио. И в двата дни на фестивала най-големите естрадни и поп музиканти на България ще пеят за Благоевград. Два зрелищни концерта ще представят любимите изпълнители на БГ Радио. \r\n     \r\nНай-чаканият фестивал - „Francofolies.Blagoevgrad” започва на 21 юни. В рамките на двата фестивални дни Благоевград ще приеме звезди от световен ранг. На сцената в парк „Македония“ излизат познатите на всички Dan Balan, LP, Kendji Girac, Caravan Palace, Morandi, Kottarashky. \r\n     \r\nОсвен много музика, месец юни ще забавлява благоевградчани и  с театралния фестивал „Талантино“. Тази година е седмото издание на прегледа на театралните школи. Театралното предизвикателство започва на 25 юни и ще продължи до 29 юни в сградата на бившия Младежки дом в Благоевград.", "date": "2019.05.28", "title": "Много музика ще звучи в Благоевград през юни"}
{"url": "https://standartnews.com/sport/rambo-nadkha-etr-za-levski-393323.html", "text": "Играчите на Етър бяха надъхани преди важния бараж с Левски за Лига Европа не от кого и да е, а от самия Силвестър Сталоун. “Болярите” успяха да се срещнат и да си направят групова снимка със световноизвестния актьор, който е в София за снимките на “Рамбо 5”, където за пореден път играе главната роля. Сблъсъкът със “сините” е тази вечер на “Георги Аспарухов”, като започва от 20 часа.", "date": "2019.05.28", "title": "Рамбо надъха Етър за Левски"}
{"url": "https://www.standartnews.com/sport/obrat-fabrini-predpochete-tsska-393337.html", "text": "Италианецът Диего Фабрини, който уж беше очакван в Левски е в ЦСКА и минава медицински прегледи. След това той ще подпише договора си. Вероятно той ще бъде представен днес или утре. \r\nДиего Фабрини игра за последно в румънския Ботошани. Той е роден на 31 юли 1990 година. Бил е футболист на Емполи, Удинезе, Палермо, Уотфорд, Сиена, Милуол, Бирмингам, Мидълзбро, Специя и Овиедо.  \r\nОфанзивният халф има прекрасна визитка, след като е играл не само в италиански, но и в английски отбори. Има един мач за националния отбор на Италия. По време на престоя му в Мидълзбро феновете го наричат Диего Марадона. \r\n\"Успех на Фабрини в ЦСКА\", пише на Инстаграм профила на Ботошани.", "date": "2019.05.28", "title": "Обрат! Фабрини предпочете ЦСКА"}
{"url": "https://www.standartnews.com/sport/anton-rizov-v-top-70-na-pnevmatichna-pushka-393336.html", "text": "Антон Ризов завърши на 70-о място на 10 метра пушка за мъже на Световната купа по спортна стрелба в Мюнхен. Българският стрелец записа 623,4 точки в квалификациите и се нареди 70-и от 144 участници. Победител е чехът Филип Непейхал с финал от 250,8 точки, следван от Петър Горса (Хърватия) с 249,5 и Хаоран Ян (Китай) с 229,0 точки.", "date": "2019.05.28", "title": "Антон Ризов в Топ 70 на пневматична пушка"}
{"url": "https://standartnews.com/regionalni/blagoevgrad-pochete-makedoncheto-393302.html", "text": "Заместник-кемът на община Благоевград Иво Николов, заместник-областният управител Иван Стоянов, общественият посредник в Община Благоевград доц. д-р Валентин Василев, представители на ЮЗУ „Неофит Рилски“, културни институции, ученици, общественици и граждани положиха цветя пред паметника на Георги Измирлиев-Македончето. Те отдадоха почит на героя по повод 143-годишнината от неговата смърт. \r\nВъзпитаници на СУ „Георги Измирлиев“ припомниха паметни моменти от живота и делото на българския революционер. \r\n  \r\nГеорги Измирлиев–Македончето е виден общественик, участник в Априлското въстание през 1876 година като помощник на апостола Стефан Стамболов и военен ръководител в I-ви Търновски революционен окръг. В разгара на подготовка е заловен след предателство и осъден на смърт чрез обесване. На 28 май 1876 г. в град Горна Оряховица присъдата е изпълнена.", "date": "2019.05.28", "title": "Благоевград почете Македончето"}
{"url": "https://www.standartnews.com/sport/rusev-poseti-etra-393340.html", "text": "Звездата от световната федерация по кеч Русев използва кратката си ваканция, за да се прибере до България за няколко дни. Мирослав Бърняшев се разходи с майка си до Етнографски музей на открито в Габрово. \r\n\"На разходка из красива България със страхотна компания МАМА\", написа Русев за Етъра.", "date": "2019.05.28", "title": "Русев посети Етъра"}
{"url": "https://www.standartnews.com/sport/selektsionert-na-chekhiya-uplashen-ot-nashite-393341.html", "text": "Селекционерът на Чехия Ярослав Шилхави сподели, че цялата му подготвка за мача с България е отишла по дяволите след като Петър Хубчев бе сменен от Красимир Балъков. \"Доста обстойно бях разучил българите. Но сега, като имат нов треньор, всичко това най-вероятно ще е безполезно\", обясни Шилхави. \"Балъков беше офанзивен играч, така че предполагам, че и такава тактика изповядва\", добави спецът. Националите гостуват на \"Дженерали Арена\" в Прага на 7 юни.", "date": "2019.05.28", "title": "Селекционерът на Чехия уплашен от нашите"}
{"url": "https://standartnews.com/regionalni/dni-na-detskoto-tvorchestvo-v-blagoevgrad-393321.html", "text": "Музикално-танцова програма, цветни костюми и  широки усмивки, ще поставят началото на фестивала „Дни на детското творчество“ в Благоевград. Програмата на детските градини на територията на община Благоевград започва на 29 май в зала „Яворов“. В рамките на два дни децата на Благоевград ще раздават емоции и усмивки. В първия ден на фестивала възпитаници на шест  детски градини ще представят богата музикално-танцова програма.  Участие тогава ще вземат деца от ДГ „Първи юни“, ДГ №4 „Роса“, ДГ №6 „Щастливо детство“, ДГ №12 „Алени Макове“, ДГ №8 „Вечерница“, ДГ „Детски свят“. Фестивалът продължава и на 30 май с изпълненията на децата от  ДГ „Усмивка“, ДГ №11 „Здравец“, ДГ №10 „Мак“, ДГ  №3 „Детелини“, ДГ №2 „Света Богородица“, ДГ „Синчец“.  ", "date": "2019.05.28", "title": "\"Дни на детското творчество” в Благоевград"}
{"url": "https://standartnews.com/regionalni/detsa-piloti-v-burgas-za-1-yuni-393333.html", "text": "За международния ден на детето - 1 юни, авиомузеят в Бургас организира игра \"Успешен полет\", в която участниците ще бъдат разпределени в два отбора - пилот и ръководител въздушно движение. Ръководителят въздушно движение ще трябва да насочва пилота, който със завързани очи, по пистата, трябва да премине успешно през препятствия. Спечелилите отбори ще участват в \"разбиването\" на самолет, пълен с лакомства, съобщи БТА. През целия ден за децата входът за посещение в музея ще бъде безплатен. Авиомузеят се намира в района на летището в бургаския квартал \"Сарафово\". Експозицията на пътнически, селскостопански и военни самолети е разположена на открито. На летището посетителите могат да видят истинската \"легенда\" на авиацията - самолетът Ан-12, в който има интерактивна изложба, както и реактивния пътнически самолет Туполев - Ту-154. Любителите на силни усещания могат да опитат авиаторските си умения с тестови \"полет\" с МиГ-17 Ф Fresco, както и с фронтовия изтребител МиГ-17, който е най-широко разпространеният самолет по време на войната във Виетнам. Музеят на авиацията в Бургас разполага с девет летателни машини.", "date": "2019.05.28", "title": "Деца-пилоти в Бургас за 1 юни"}
{"url": "https://standartnews.com/svyat/v-germaniya-100-godishna-deputatka-v-mestniya-svet-393347.html", "text": "В град Кирхеймболанден в германската федерална провинция Райнланд-Пфалц 100-годишната пенсионирана учителка Лисел Хайзе бе избрана за депутат в местния съвет, съобщава изданието RP Online, цитирано от Трафикнюз. Първоначално тя била едва двадесета в списъка на фракцията „Ние сме за Кибо“, но медийното внимание и уважението на съгражданите й позволили да спечели в гласуването. Хайзе е запалена плувкиня и една от точките на нейната програма е да възобнови открития плувен басейн в града, затворен преди 8 години. Освен това участва активно в живота на местната протестантска общност от много години. Тя е оцеляла през Втората световна война и смята, че новият възход на национализма в Европа е „лудост“. Хайзе подкрепя проевропейските политици и пътя към сближаването на страните от ЕС, насърчавани от френския президент Емануел Макрон. Възрастта според нея не играе роля, когато е необходимо да се участва в политиката и да се работи за промените в обществото.  ", "date": "2019.05.28", "title": "В Германия: 100-годишна депутатка в местния съвет"}
{"url": "https://standartnews.com/svyat/mzh-atakuva-detsa-s-nozh-393349.html", "text": "Група ученици, чакащи за автобус, бяха нападнати рано сутринта от размахващ нож мъж в японски град недалеч от Токио, предаде Би Би Си. Поне 18 са ранените на улицата в Кавазаки. Двама от тях – 12-годишно момиче и 39-годишен мъж, са загинали. Заподозреният, на около 50 г., се е пронизал във врата, бил е задържан но по-късно е починал от раните си. 16-те ранени са ученички. Очевидец разказа как заподозреният се приближил към опашката от ученици, които чакали да се качат на автобуса си, и започнал да ги мушка с нож. След това се качил на автобуса и продължил атаката. Полицията е намерила на място два ножа. Мотивът на атаката не е известен. В Япония нивата на подобни престъпления са сред най-ниските в света, но през последните години се наблюдава увеличение на нападенията с нож.  ", "date": "2019.05.28", "title": "Мъж атакува деца с нож"}
{"url": "https://standartnews.com/kultura/tragediyata-na-blgariya-v-noy-gledame-na-zlatnata-lipa-393293.html", "text": "Трикратният носител на „Аскеер“ Валентин Ганев е звездата в игралните възстановки  за документалния филм „Сага за попилените възможности“. Едночасовата лента на режисьора Ралица Димитрова и оператора Пламен Герасимов по сценарий на професор Иван Илчев, създадена за 100-годишнината от Ньойския договор – една от големите трагедии в националната ни история, е сред топ събитията на фестивала за ново европейско кино „Златната липа“ в Стара Загора. Публиката ще научи изумителни и непознати факти, свързани с тази толкова срамна за родните политици страница, подпечатана на 27 ноември 1919-а край Париж. Ето какво казват самите автори: „Изминаха почти 100 години, през които българите правят протестни демонстрации, размахват знамена, палят факли, изричат пламенни тиради срещу своекористието на Великите сили, срещу егоистичната алчност на нашите съседи. Изминаха и 70 години от Парижкия мирен договор. С  този филм искаме да погледнем по-обективно на тези събития, които в немалка степен предопределят нелеката и не особено щастлива съдба на България през XX век. През погледа на въобразена личност - свидетел на подписването и на Ньойския мирен договор, и на Парижкия мирен договор от 1947 година. Всъщност  рядко си даваме сметка колко е кратка най-новата история на България, та е напълно възможно човек, роден към края на XIX век да участва във войните, които родината ни води от 1912 до 1918 година, да бъде млад дипломат, който присъства на събитията в Ньой и като зрял мъж да участва в Парижката мирна конференция. С образа на разказвача обединяваме тези две събития, защото и двете са резултат на стремежа на българите към национално обединение, резултат на пораженията в двете войни, резултат на късогледството на българския политически елит, допуснал фаталната грешка да се присъедини към губещата страна - и през 1915-а, и през 1941-а. Не само да обвиняваме другите, а да се взрем в грешките, които ние самите сме направили. И двете събития имат тежки последствия за България. С Ньойския мирен договор е прекъснат прогреса на България в годините след Освобождението. Българските земи се разпарчетосват допълнително, България  губи крайбрежието на Егейско море, което в немалка степен предопределя новото й обвързване с Германия две десетилетия по-късно. Договорът издига високи стени между България и нейните съседи, които си остават чак до 1989 година. Десетки  хиляди бежанци от Македония, Егейска Тракия и Западните покрайнини заливат страната. Парижкият мирен договор от 1947-а, макар и да е донейде по-благоприятен, защото запазва Южна Добруджа в пределите на България, окончателно хвърля страната в прегръдките на Съветския съюз. Не е случайно, че седмица след неговото официално влизане в сила, е екзекутиран Никола Петков, а три месеца по-късно е приета т.нар. Димитровска конституция, с която на практика в страната е установен еднопартиен репресивен режим. Но и след двата договора България се съвзема макар и мъчително трудно, развива икономиката си, при все че след 1947-а национализацията и насилственото коопериране на земята нанасят  опустошителен удар на традиционната икономика. Филмът иска да внуши и умерено оптимистичната идея, че българинът е в състояние да се справи с трудни времена, както го е правил нееднократно в миналото“.   Прожекцията на „Сага за попилените възможности“  е на 2 юни от 18 часа в залата на Регионалната библиотека „Захарий Княжески“ в Стара Загора. Другият актьор пред камерите е Мак Маринов. Входът е свободен.  ", "date": "2019.05.28", "title": "Трагедията на България в Ньой гледаме на „Златната липа“"}
{"url": "https://standartnews.com/svyat/kosovo-i-srbiya-sa-na-rba-na-voenen-konflikt-393305.html", "text": "Мащабна полицейска операция от ранните часове днес в Косово предизвика поставяне в пълна бойна готовност на военните части на Прищина и Белград, съобщават световните осведомителни агенции. В хода на операцията в северната част на Косово са задържани 13 косовски сърби, сред които и полицейски служители, информираха сръбски медии. По-късно стана ясно, че задържаните са 23-ма – сърби и босненци, сред които и обикновени граждани. Съобщено бе и за арестуван гражданин на Русия, служител в мисията на ООН в страната – ЮНМИК. Постъпи и информация за престрелка, в резултат на която са пострадали двама косовски сърби. За да реагира на ситуацията президентът на Сърбия Александър Вучич свика извънредно заседание на Съвета за национална сигурност, в рамките на което увери, че официален Белград ще се намеси, ако има заплаха за живота на сърбите в Косово. Вучич предупреди и Европейския съюз, че Сърбия ще реагира, ако специалните сили на Прищина не се изтеглят от северната му част. Държавният глава Вучич разпореди привеждането на всички части на сръбските въоръжени сили в състояние на пълна бойна готовност. Специалните звена на вътрешното министерство също бяха вдигнати на крак. „В казармата в Кралево е забелязана активност на бронирани превозни средства“, предоха белградските медии. В Прищина президентът на Косово Хашим Тачи също свика на заседание всички структури за сигурност в страната след мащабна акция. Той поясни, че операцията е насочена срещу контрабандисти в населената предимно със сърби северна част от страната. „Правоприлагащите институции се нуждаят от максимална подкрепа от цялото общество в безкомпромисната борба с организираната престъпност, контрабандата и корупцията на цялата територия на Република Косово\", написа Тачи във „Фейсбук“. „През второто десетилетие от съществуването на независима Република Косово няма да има място за организирана престъпност, а онези, които участват в незаконни дейности, ще приключат зад решетките“, предупреди Тачи. „Днешната операция е в полза на всички граждани и призовавам сръбската общност на север да запази спокойствие и да подкрепи борбата срещу организираната престъпност. Укрепването на върховенството на закона е жизненоважно за равенството на всички граждани и ускорява пътя ни към евроатлантическите интеграции!“, заяви още косовският президент. По-късно министър-председателят Рамуш Харадинай информира, че полицията провежда операция не само в северната част на страната, а на цялата й територия. „С разпореждането на прокурора, полицейска операция срещу лица, участващи в контрабанда, организирана престъпност и други престъпни действия в момента е в ход в цяло Косово. Някои от участниците в тези действия са митнически служители, полицейски служители, но също и обикновени граждани. Операцията започна успешно и в северните общини на Косово. Като министър-председател на страната, аз потвърждавам, че акцията е свързана с правоприлагането и с нищо друго. Приканвам сърбите от север да запазят спокойствие и да спазват закона!“, написа Хардинай. Косовската полиция също публикува изявление, в което обяснява действията си в северната част на страната, довели до арестуването на няколко техни колеги и обикновени граждани. „Тази полицейска операция беше предшествана от няколкомесечно разследване на Косовска полицейска инспекция (КПИ), полицията и водено от Специализираната прокуратура на Косово, което доведе до основателно подозрение, че няколко полицейски служители и граждани са участвали в организиране на престъпна дейност, свързана с деяния като„ контрабанда на стоки “,„ злоупотреба със служебно положение“,„ подкуп “,„ забранена търговия “и т.н.“, се казва в изявлението. Въпреки въоръжената съпротива в северната част на Митровица, полицейската операция продължава, поясниха властите. „Косовската полиция, в сътрудничество със съдебните органи, полицейския инспекторат, остава ангажирана с изпълнението на своите законови задачи и отговорности с цел поддържане на обществения ред и спокойствие, както и предотвратяване на незаконни действия\", се казва в изявлението от правоохранителните органи. От текста става ясно, че повече информация ще бъде предоставена по-късно през деня на пресконференция на КПИ и прокуратурата. Междувременно ситуацията в северната част на Косово остава напрегната, съобщава Агенция Фокус. Съобщено бе, че мостът над река Ибър, който разделя Митровица на северна и южна част, е бил затворен за движение от КФОР. Пешеходци се допускат. В града бяха чути сирени, има и патрулиращ хеликоптер на КФОР. Според някои медии жителите на Митровица са изплашени и голяма част от тях са се събрали на централния площад.", "date": "2019.05.28", "title": "Косово и Сърбия са на ръба на военен конфликт"}
