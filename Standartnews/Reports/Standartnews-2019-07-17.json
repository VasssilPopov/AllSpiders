{"url": "https://www.standartnews.com/lifestyle/kanie-uest-s-biznes-za-miliard-397255.html", "text": "От \"Форбс\" съобщиха, че линията кецове „Yeezy“ на Кание Уест е бизнес за милиарди. Рапърът оглави корицата на най-новото издание на списанието и според редакторите му приходите от продажбата на обувките за тази година се очаква да надминат 1, 5 милиарда долара. Кание премести линията си кецове от Найк в Адидас през 2013-а и подписа договор, който му осигурява 15% чиста печалба. За сравнение Майкъл Джордан получава само 5% от неговата линия „Air Jordan“ на Найк, която изкарва 3 милиарда годишно. Уест нарича своите артикули „Ламборгинито на обувките“. Той откри марката през 2009-а, когато по случайност се озовал в един и същи полет с главния изпълниетелен директор на Найк, към когото се обърнал с предложение за партньорство.", "date": "2019.07.16", "title": "Кание Уест с бизнес за милиард"}
{"url": "https://standartnews.com/svyat/vzekha-blgarskiya-pasport-na-makedonets-397277.html", "text": "Македонската прокуратура отне не само македонските лични документи, но и българския паспорт на олигарха Йордан Камчев, който е разследван за пране на пари и има българско гражданство, множество фирми и недвижимо имущество в България, включително и жилище с адресна регистрация на собственото му име. Камчев заедно с бившия премиер Груевски и бившия директор на службата за сигурност Миялков освен за пране на пари, са разследвани още за злоупотреба с власт и организирана престъпна група. Олигархът също така е разследван за незаконно финансиране на партията на Груевски с над 250 хиляди евро. Камчев, чието състояние според списание Forbes се оценява на 228 млн. евро, е най-известен като собственик на „Орка холдинг“. Той е основан през 1990 г. и има различни дейности, сред които здравеопазване, медии, търговия на дребно, хотели, строителство, внос и износ. „Орка холдинг“ е основан от бащата на Камчев, Илия Камчев, който почина през 2009 г. на 71-годишна възраст. Името на Камчев също така се появи и в „Панамските документи“, според които той е свързан с офшорна компания на Бахамските острови. Закратко бе в ареста и през 2006 г., но излезе, след като плати гаранция от 60 хил. евро. Камчев е отдавнашен заподозрян от македонската прокуратура заради укриване на данъци и финансови машинации. В края на 2017 г. той стана част от списъка на 17 олигарси в Източна Европа, дело на германското издание ostpol.de. Там неговият профил е написан от македонския журналист Горан Лефков от Центъра за разследваща журналистика в страната.", "date": "2019.07.16", "title": "Взеха българския паспорт на македонец"}
{"url": "https://standartnews.com/svyat/naydzhl-farazh-ne-shche-ursula-fon-der-layen-397267.html", "text": "Британският политик, върл евроскептик, се обърна с молба към евродепутатите да гласуват срещу кандидатурата на Фон дер Лайен за председател на Европейската комисия в решаващия вот тази вечер, предаде ДПА. Говорейки в Европарламента, той нарече нейните предложения опит да се установи контрол над всеки аспект от живота на хората и „актуализирана форма на комунизъм“. „Благодаря на Бога, че напускаме“, каза Фараж по повод предстоящото излизане на Великобритания от ЕС. \r\n„Господин Фараж - отвърна Фон дер Лайен, - ние несъмнено можем да минем и без речи като вашата.“ По-рано днес тя заяви пред депутатите, че би продължила сегашния краен срок за Брекзит 31 октомври, ако за това има „основателна причина“.", "date": "2019.07.16", "title": "Найджъл Фараж не ще Урсула фон дер Лайен"}
{"url": "https://standartnews.com/svyat/ursula-fon-der-layen-prvata-zhena-predsedatel-na-ek-397276.html", "text": "В Страсбург приключи гласуването за Урсула фон дер Лайен за председател на Европейската комисия. В неколкочасов оживен дебат днес германката представи своята визия за бъдещето на Европейския съюз. В нейна подкрепа са гласували 383 евродепутати от присъстващите 733, 327 бяха против, 22 се въздържаха, 1 глас беше обявен за невалиден. С това тя става първата жена председател на ЕК. Според извадка от заседанието на групата на социалистите и демократите преди вота, с която радио „Хоризонт“ разполага, гласовете на левите евродепутати са били разпределени по следния начин – 93-ма „за“, 51 „против“ и 10 без позиция, и очевидно са се оказали решаващи за изхода. Интересна подробност е, че 1 от петимата български евродепутати е заявил, че ще подкрепи Фон дер Лайен, за разлика от останалите си колеги. След вота новият председател на Европейската комисия заяви, че работата й започва от днес: „Доверието, което ми давате, е доверие, което давате и на Европа – вашето доверие в силна и обединена Европа – от Изток към Запад, от Север към Юг. Доверие към Европа, която е готова да се бори за бъдещето си, вместо да водим битки един срещу друг.“", "date": "2019.07.16", "title": "9 гласа спасиха Европа от криза (Обновена)"}
{"url": "https://standartnews.com/svyat/ursula-fon-der-layen-mayka-na-7-detsa-397224.html", "text": "По ирония на съдбата тя е родена преди 60 години именно в Брюксел, където, водена от своя политически маршрут, сега тя би могла да се завърне. Урсула фон дер Лайен може да стане първата жена начело на Европейската комисия (ЕК). Стига, разбира се, Европейският парламент да гласува за нея. А там срещу Фон дер Лайен се надигна сериозна съпротива, особено в редовете на ПЕС и на Зелените, които нарекоха номинирането ѝ \"неприемливо\" и \"дълбоко разочароващо\". БГНЕС Първите 13 години от живота си германският политик прекарва в Брюксел. Баща ѝ Ернст Албрехт, който по-късно става премиер на провинция Долна Саксония, заема редица ключови постове в Европейската икономическа общност и в Европейската общност – предшествениците на днешния Европейски съюз (ЕС). Тъкмо благодарение на тази предистория, и за разлика от много свои колеги-министри в Берлин, Урсула фон дер Лайен говори перфектно английски и френски, а на международната сцена се чувства като риба във вода. БГНЕС \r\nВ правителствата на Ангела Меркел тя заема различни постове. Но всеки път се хвърля с една и съща стръв в новата работа, поставя под въпрос статуквото, разклаща сложилите се структури, а с обичайната си пробивност понякога дори предизвиква глух ропот в правителствените фракции. \r\nМайката на седем деца най-напред пое Министерството на семейството, възрастните, жените и децата, където в периода 2005-2009 година успя да поставя необичайни и силни акценти. Тя стартира новите помощи за родители и успя да мобилизира много средства от държавния бюджет за отглеждането на деца. Във втория кабинет на Ангела Меркел през 2009 година дипломираната лекарка пое Министерството на труда и социалното дело, а четири години по-късно стана министър на отбраната. Този пост тя запази и в последния коалиционен кабинет на християндемократите и социалдемократите - до днес (понеделник, 15 юли), когато тя обяви, че ще подаде оставка. БГНЕС Урсула фон дер Лайен е лоялна към Ангела Меркел и винаги е стояла като нейна здрава опора - както в правителството, така и в партията. Мнозина дори я смятаха за възможна наследничка на канцлерката. \r\nВ Министерството на отбраната Урсула фон дер Лайен се захвана с многобройните проблеми на Бундесвера. Германската армия вече от доста време се мъчи поради остарялата и дефектна техника, поради недообмислените оръжейни проекти и острия недостиг на специалисти. Министърката упражни силен натиск, включително и чрез медиите, и съумя да се пребори за увеличаване на бюджета. Друга нейна инициатива успя да спре стопяването на армията: за пръв път след Обединението на Германия, под нейно управление Бундесверът увеличи своята численост. Фон дер Лайен успя да превърне отбранителната политика във видим елемент от германската външна политика. А това добре се вписа в международната борба срещу терористичната организация „Ислямска държава” – борба, към която Бундесверът дава сериозен принос. БГНЕС \r\nНо по имиджа на Урсула фон дер Лайен се появиха и много драскотини – както заради нейни спорни персонални решения, така и в резултат от редица скандали. Важни оръжейни проекти продължиха да буксуват и под нейното ръководство. „Ситуацията с оборудването на Бундесвера едва ли дава най-добрите препоръки за поемане на най-високия изпълнителен пост в ЕС\", коментира Омид Нурипур, експерт по отбраната от партията на Зелените. \r\nПо време на мандата на Фон дер Лайен като военен министър се разчу за прояви на десен екстремизъм и за издевателства над млади военнослужещи в Бундесвера. Тя самата побърза да се отграничи от армията, и то много по-рязко, отколкото който и да било неин предшественик. С което пък изгуби доверието на военнослужещите. БГНЕС Разчу се и за действията на една нейна бивша съветничка, която Фон дер Лайен направи заместник-министър - най-вече за скъпо струващите консултанти, доведени в министерството. В момента с „консултантската афера\" се занимава специална комисия на Бундестага, пред която Урсула фон дер Лайен ще се изправи през декември. \r\nБлясъкът на министърката постепенно избледня, но въпреки това мнозина наблюдатели смятат, че тя ще има много предимства на брюкселската сцена. Например в областта на общата отбраната, където Фон дер Лайен с успех работи за изграждането на европейски отбранителен съюз. Тя подчертава, че този съюз не влиза в противоречие с НАТО – това са просто две страни на един и същи медал, убедена е тя. А в отговор на призива на президента на САЩ Доналд Тръмп към Германия да поеме повече отбранителни ангажименти в Европа, тя казва: „Мисля, че това е справедливо искане.\" БГНЕС \r\nВ заключение: Урсула фон дер Лайен определено смята, че може да се справи с всяка задача. Когато през 2010 година тогавашният президент Хорст Кьолер неочаквано се оттегли, ХДС спешно трябваше да намери заместник – и тъкмо името на Фон дер Лайен излезе на дневен ред. Сега обаче политическият ѝ маршрут я води в съвсем друга посока.  ", "date": "2019.07.16", "title": "Урсула фон дер Лайен - майка на 7 деца"}
{"url": "https://standartnews.com/svyat/arestuvakha-kolumbiets-s-kokain-pod-perukata-397272.html", "text": "Мъжът бил арестуван на летище „Ел Прат“ в Барселона, второто най-натоварено в Испания, след като пристигнал с полет от Богота. Той привлякъл вниманието на служителите, защото бил „много нервен“ и перуката му била „непропорционална“, съобщи полицията в изявление. Полицаите разпитали мъжа и намерили перфектно запечатан пакет, прикрепен към главата му. Той съдържал 503 грама кокаин на стойност над 30 000 евро. Испания с нейните исторически и езикови връзки с Южна Америка е важна врата за кокаина в Европа главно от Колумбия. Контрабандистите често прибягват до креативни методи, за да преодолеят испанските митници. През последните години полицията е откривала кокаин вътре в гръдни импланти, издълбани ананаси, възглавница за инвалидни колички, гипсова отливка, обгръщаща счупен крак на човек, и сервиз от 42 части.", "date": "2019.07.16", "title": "Арестуваха колумбиец с кокаин под перуката"}
{"url": "https://standartnews.com/svyat/germaniya-nay-privlekatelna-za-migrantite-397261.html", "text": "Според данни за миграцията, разпространени днес от Федералната статистическа служба, общо 1,58 млн. души са пристигнали от чужбина, докато 1,18 милиона са напуснали федералната република. Миналата година там са се установили 400 000 чужденци повече, отколкото са я напуснали. Така нетната миграция в Германия е спаднала леко от 2017 г., когато е била 416 000 души. Увеличил се е и броят на влезлите в страната германци, живели преди това в чужбина. През 2017 г. общо 167 000 души са се върнали във ФРГ, а миналата година броят им е нараснал до 202 000. Още повече германци обаче са емигрирали: общо 262 000, което е повече отколкото през 2017, когато те са били 249 000. Нетната миграция на граждани от други държави от Европейския съюз се оглавява от румънците (68 000), хърватите (29 000) и българите (27 000). Сред имигрантите от държави извън ЕС най-много са тези от Албания, Турция и Косово. Промени са настъпили и при имигрантите от Сирия: през 2017 г. пристигналите в Германия сирийци са били с 60 000 повече от напусналите я, но миналата година броят им е спаднал до 34 000.", "date": "2019.07.16", "title": "Германия – най-привлекателна за мигрантите"}
{"url": "https://standartnews.com/kultura/al-bano-i-romina-izlizat-v-arenata-397266.html", "text": "Обявеният за най-успешен италиански дует на всички времена Ал Бано и Ромина Пауър се завръща с турне, в което е включена и София. Юбилейната обиколка е посветена на 40-годишната им кариера, изпълнена с  най-големите си и обичани хитове. Шоуто, което ще видим на 2 декември в „Арена Армеец“, наистина е специално и включва впечатляваща сценография, само шлагери, сценични ефекти и мултимедия с кадри от десетилетията, изпълнени с незабравими срещи с публиката им по цял свят, както и с мигове на звездната двойка зад сцената.  Ал Бано Каризи - уникалният и неповторим глас на популярната италианска музика, тръгва от селце Челино Сан Марко в Пулия. В началото той е артист на Клана Челентано. Работил е не само със самия Адриано, но и с „Ролинг стоунс“ и с много други звезди. Посланик е на добра воля в ООН.  Вече бившата му съпруга Ромина Пауър е дъщеря на световноизвестния холивудски актьор и режисьор Тайрън Пауър и на „първото момиче на Джеймс Бонд“- известната Линда Кристън. Ромина среща Ал Бано по време на снимки за филма „Nel Sole“, който е заснет по идея на едноимената песен на Каризи и която е първият му хит от 70-те години.  Концертите в това ново специално турне ще разкажат истинската „приказка“ за Ал Бано и Ромина Пауър чрез музиката и песните им през всичките 40 години. Вечните песни на дуото са от най-запомнящите се и емблематични златни хитове на италианската популярна музика. Бано и Ромина Пауър са вестители и на посланията към човечеството за един по-хуманен, добър, толерантен и мирен свят. Потвърждение за това са Liberta, Felicita, Ci sara, Cara terra mia, Ma il cuore no, Angeli, Sempre sempre и много други. Концертът в Арената ще бъде изцяло със седящи места, като капацитетът на залата ще бъде лимитиран до 5000. Билетите са с цени от 50 до 120 лева. Първите 100 от всяка ценова категория ще бъдат с 10%  отстъпка.", "date": "2019.07.16", "title": "Ал Бано и Ромина излизат в Арената"}
{"url": "https://standartnews.com/svyat/otkrikha-mrtv-izcheznaliya-aktor-charlz-levin-397223.html", "text": "Тялото, открито в отдалечен район на американския щат Орегон е на телевизионния и кино актьор Чарлз Левин. Полицията издирваше Левин една седмица, след като сина му го обяви за изчезнал. Колата на актьора беше открита затънала край труднопроходим път в провинциален район на щата. Останките на 70-годишния актьор били намерени след претърсване на околността край изоставения автомобил. В колата било открито мъртво и кучето на актьора. Чарлз Левин се снимаше в редица сериали в САЩ през 80-те. Имаше и епизодични роли в два филма на Уди Алън. Според посветения на киното сайт IMDB, Левин се е отказал от актьорството през 1998 г. и се преселил в Орегон.", "date": "2019.07.16", "title": "Откриха мъртъв изчезналия актьор Чарлз Левин"}
{"url": "https://www.standartnews.com/sport/shinikova-prodlzhava-na-turnira-v-bukureshch-397217.html", "text": "Изабелла Шиникова имаше късмет и влезе в основната схема на тенис турнира в Букурещ на клей от категория Интернешънъл като „щастлива губеща“. Българката отпадна във финалния трети кръг на квалификациите от румънката Тиг. Шиникова обаче влезе в схемата след отказ на словенката Полона Херцог, която получила контузия в десния крак. В първия кръг днес 27-годишната софиянка се изправа срещу Кая Юван от Словения, която е 111-а в световната ранглиста, където Шиникова е №232. Изабелла е спечелила в три сета единствената среща между тях. Тя се състоя миналата година в квалификациите на турнира на червени кортове в Бостад. Мачът на българката с Юван трябва да започне в 14 часа наше време.", "date": "2019.07.16", "title": "Шиникова продължава на турнира в Букурещ"}
{"url": "https://standartnews.com/regionalni/registrirakha-zabolyal-ot-morbili-i-v-starozagorsko-397269.html", "text": "Първият случай на  заболяването морбили, по-известно като дребна шарка, е регистриран и в Старозагорска област.  Случаят е от община Гурково и най-вероятно се касае за внесена инфекция. \"Заболелият е мъж на 49 години, който е приет е в клиниката по инфекциозни болести на университетската билница \"Киркович\" в Стара Загора  веднага  след завръщането си от Чехия\", съобщиха днес от регионалната здравна инспекция. Експертите са извършили епидемиологично проучване и са предприели всички необходими противоепидемични мерки. Заболелият все още бил в болницата, а  контактните с него лица били под наблюдение. От здравната инспекция са започнали издирване и имунизация срещу морбили на всички деца от 13 месеца до 18-годишна възраст, които са без личен лекар и без данни за проведена имунизация в община Гурково. На населението си били предоставени допълнително здравно-образователни материали за заболяването морбили. Съвместно с общината и неправителствената организация „Свят без граници”. се провеждат серия информационни беседи  \r\n При липса на данни за извършена имунизация срещу морбили, паротит и рубеола в имунизационния паспорт на детето, родителите незабавно тряба да се обърнат към  лекар за ваксинация, припомнят от регионалната здравна инспекция. На лицата, имали контакт със заболели от морбили в друга държава или пребивавали в държава с данни за разпространение на морбили се препоръчва извършването на серологично изследване в медико-диагностични лаборатории за установяване на наличието или липсата на защитен имунитет срещу заболяването. При лицата, които нямат имунитет трябва да се направи една доза ваксина срещу морбили  (комбинирана ваксина срещу морбили, паротит, рубеола), препоръчват още от инспекцията. \r\n ", "date": "2019.07.16", "title": "Регистрираха заболял от морбили и в Старозагорско"}
{"url": "https://www.standartnews.com/sport/khubchev-nedovolen-ot-igrata-na-levski-397216.html", "text": "Треньорът на футболния Левски Петър Хубчев обяви, че е не е доволен, въпреки победата с 4:1 на „сините“ над Дунав в Русе на старта на Efbet Лига. \"Не съм доволен, само резултатът е впечатляващ. Не знам дали не ставаме по-взискателни, но не мисля, че играхме много добре. Видяхме доста слабости. Добре е, че създадохме положения. Вкарахме четири и пропуснахме поне още четири. Вече заявих на момчетата, че трябва да вдигнем нивото. За кой ли пък казвам, че ни трябват още хора. Не трябва да се хвърляме в голяма еуфория. Не съм много спокоен. Ядосах се при попадението на Дунав, защото ние сами си върнахме гола. Това са елементарни неща. Такива грешки няма как да стават. Най-доброто беше реакцията ни. Пореден мач, в който играем до края, което е хубаво. Дени Алар има шанс да играе в четвъртък (срещу Ружомберок в Лига Европа). Много пъти сме чували колко коварен е резултатът 2:0. Не трябва да подценяваме нито една ситуация, да подходим максимално отговорно. Да, имаме предимство, но трябва максимално умно да го използваме\", заяви Хубчев.", "date": "2019.07.16", "title": "Хубчев недоволен от играта на Левски"}
{"url": "https://standartnews.com/biznes/volkswagen-s-nova-ekologichna-skorostna-kutiya-397275.html", "text": "Volkswagen представи ръчна скоростна кутия от ново поколение, която носи вътрешнозаводски индекс MQ281. Според инженерите на компанията тя се нуждае от по-малко масло и спомага за намаляване на отделяните емисии СО2. Първият модел, който ще бъде оборудван с тази кутия, е Passat. Благодарение на снижаването на емисиите СО2 автомобилът ще поевтинее, тъй като данъците в по-голямата част на Европа се изчисляват на базата на отделяните вредни емисии на километър. А това е възможно, тъй като новата кутия се нуждае от само 1,5 литра трансмисионно масло, докато предшествениците й се нуждаеха от 2,3 литра. Тя може да издържа на въртящ момент от 200 до 340 Нм, което я прави универсална в рамките на концерна. Освен това става и за 1-литров мотор със 115 к.с., и за 2-литров турбодизел със 150 к.с. Производството на новата скоростна кутия ще се извършва в заводите на компанията в Испания и Аржентина. След като бъде вложена за пръв път в Passat, MQ281 ще стане достъпна за всички модели с напречно разположени двигатели.", "date": "2019.07.16", "title": "Volkswagen с нова екологична скоростна кутия"}
{"url": "https://standartnews.com/svyat/glasuvat-ursula-fon-der-layen-za-shef-na-ek-397207.html", "text": "Европейският парламент  ще гласува номинацията на Урсула фон дер Лайен за председател на Комисията.  Ако бъде избрана тя ще заема поста през следващите 5 години. Евродепутатите ще  гласуват днес от 19.00 ч. българско време. А в 10 тази сутрин Урсула фон дер Лайен ще направи изявление в пленарната зала, като се очаква да представи официално своята визия и планове като председател на Комисията. Обръщението и ще бъде последвано от дебат с евродепутатите.   Фон дер Лайен се нуждае от подкрепата на абсолютно мнозинство (50% + 1) от гласовете на депутатите, за да стане първата жена заела този пост. ", "date": "2019.07.16", "title": "Гласуват Урсула фон дер Лайен за шеф на ЕК"}
{"url": "https://www.standartnews.com/sport/ima-oferta-za-neymar-ot-barselona-397233.html", "text": "Трансферът на Неймар от ПСЖ в Барселона изглежда все по-близо. Според авторитетния вестник \"Екип\", вече е бил осъществен първи контакт между двата клуба и каталунците са отправили предложение за подписа на бразилеца, макар и не писмено. Те опипали почвата, като предложили на парижани да им дадат двама играчи, които струват общо над цената, която парижани платиха за нападателя преди две години - 222 млн. евро. Иначе закованата цена от френския клуб е 300 млн. евро.  От ПСЖ отдавна проявяват интерес към трима играчи на Барселона. Това са Филипе Коутиньо, Иван Ракитич и Усман Дембеле. По-вероятно е бразилецът и французинът от тази тройка да поемат към \"Парк де Пренс\", като общата им стойност е близо до 300-та милиона, искани от ПСЖ. Очаква се в крайна сметка от Барса да добавят и неголяма сума към предложението си, за да купят Неймар. Засега обаче всичко още е в опознавателна фаза между двата клуба, но би трябвало до дни да има по-сериозна и официална развръзка. Всичко е било форсирано и на срещата между самия играч и спортния директор Леонардо в понеделник, на която южноамериканецът е обявил твърдо и категорично, че няма абсолютно никакво намерение да продължава да играе в Париж. ", "date": "2019.07.16", "title": "Има оферта за Неймар от Барселона"}
{"url": "https://www.standartnews.com/sport/slovashkata-politsiya-osdi-khuliganite-ot-bratislava-397235.html", "text": "Полицията в Словакия наложи присъди по бързата процедура на феновете на Краковия и Аякс. Хулиганите ще лежат 6 месеца в затвора, след като атакуваха привърженици на Левски миналата сряда в Братислава. Каре холандци и трима поляци влизат зад решетките. Присъдите са окончателни. „Съдът реши да наложи тези санкции на обвиняемите, както по отношение на сери­озния характер на техните действия, така и като общо възпиращо средство за в бъдеще\", призна говорител на съда в Бра­тислава. Освен това холандците и поляци­те са със забрана да посещават спортни събития в Словакия в рамките на следва­щите 3 години. Както вече стана ясно, именно от ултрасите на Краковия и Аякс тръгна мелето в центъра на града. Бързата намеса на полицията предотврати no-сериозни инци­денти, а задържаните левскари бяха пус­нати веднага, след като стана ясно, че не носят вина за случилото се.", "date": "2019.07.16", "title": "Словашката полиция осъди хулиганите от Братислава"}
{"url": "https://www.standartnews.com/sport/shampion-po-borba-specheli-titla-v-tenisa-397236.html", "text": "Бившият еврошампион по борба Ангел Бабанов стана хит на турнира на НТЛ в Стара Загора с титлата си. Въпреки дъждовното време, което е обхванало страната, повече от 50 тенисисти дойдоха да покажат уменията си на поредния турнир от календара на НТЛ. На кортовете на ТК „Августа Траяна“ в гр. Стара Загора юбиляра Ангел Бабанов, който след борбата избра тениса. В календарът на подкрепяната от Спиди Национална Тенис Лига този турнир бе с особенно важен акцент  - един от постоянните участници и обичащ много тениса играч влезе в по-горна възрастова група в“seniors „ тениса. И Ангел не се посрами – не само успя да спечели първото място и вдигна купата на победителя, но и почерпи всички свои приятели, дошли да го поздравят на корта! В събота времето бе благосклонно, а в неделя прозорливите домакини изненадаха проливния дъжд като осигуриха изиграването на  финалите  на закрито в комплекса. Победители в турнира станаха Даниел Боянов –до 40 год., Пейчо Пейчев – 40+, Ангел Бабанов -55+ и двойки Станислав Манолов и Даниел Колев. Следващата проява в календара на НТЛ е вечерния турнир  на 26-28 юли на кортовете на ТК“Санта Марина“ Созопол.", "date": "2019.07.16", "title": "Шампион по борба спечели титла в тениса"}
{"url": "https://www.standartnews.com/sport/ludogorets-se-zakani-na-ungartsite-397234.html", "text": "Капитанът на Лудогорец Светослав Дяков, се закани на противника на \"орлите\" в утрешния мач от квалификациите от Шампионската лига. Футболистът заяви, че Ференцварош го чакат много тежки минути на терена. \"Ференцварош е добър отбор, който обича да играе с топката. Въпреки това смятам, че ние сме по-класният тим, независимо че загубихме в първата среща. Нека не се връщаме на нея. Знаем какво търсим и съм убеден, че ще продължим напред, защото сме по-добри. Ференцварош го чакат доста тежки минути на терена\", заяви Дяков. В същото време треньорът на Лудогорец Стойчо Стоев опроверга появилите се спекулации за трансфер на вратаря Ренан дос Сантос в Бенфика. Вчера в медийното пространство се тиражираха информации, че португалският гранд е готов да предложи милиони за стража на разградчани. Португалско издание твърди, че в договора на Ренан с Лудогорец има откупна клауза в размер на 2,5 млн. евро.  Стоев обаче призна, че би станало голям проблем, ако клубът продаде един от двамата си вратари. „Ренан си е наш вратар. Няма никакви коментари за продажбата му. Може и да има някакъв интерес, но до мен не достигало нищо. Щом не е достигало, значи не е нищо сериозно. Нашите вратари са Ренан и Пламен Илиев и няма как някой да бъде продаден, защото би станало проблем. Ренан е вратар на Лудогорец”, коментира Стоев.", "date": "2019.07.16", "title": "Лудогорец се закани на унгарците"}
{"url": "https://standartnews.com/kultura/kino-i-tvorcheski-atelieta-v-gabrovo-397252.html", "text": "Габровското биенале на хумора и сатирата в изкуството за 24-и път продължава да провокира публиката. Актуалното издание е на тема „Измерения на публичното“. Съпътстващата програма ще продължи до края на септември, а през отпускарските юли и август предстоят филмови прожекции и творчески ателиета, които не са за изпускане, ако сте близо до Габрово. На 19 юли от 18 часа ще се завърти лентата „The Happy Film“ – за австрийския художник Щефан Загмайстер, който създава обложки на албуми за „Ролинг стоунс“, Джей Зи и „Токинг хедс“, но смътно подозира, че трябва да има нещо повече. И решава да превърне себе си в дизайнерски проект. На 20 юли е образователната програма „За нас е важно“. В нея участниците ще научат какво може да бъде тема от обществен интерес и какви са правилата за водене на дискусия. Подходяща е за деца на възраст над 10 години. На 9 август публиката ще гледа филма за прочутия аржентински художник Антонио Сеги „Големият театър на света“, а на 16 август „Бярке Инглес – времето на архитекта“ за датчанина, проектирал един от небостъргачите, построени на мястото на Кулите близнаци, рухнали на 11 септември 2001 г. в Манхатън. Ингелс е обявен от The Wall Street Journal за „една от най-големите звезди в архитектурата“. \r\nМузеят на хумора и сатирата вече представи Оле Фрам от „Лигна“ и Стефан А. Щерев от Информбюро в бар „Камъка“. Там те разказаха какво представлява радиобалетът и споделиха защо Дом-паметникът на комунистическата партия на Бузлуджа е интересен обект за пърформативна памет. Творческият колектив „Лигна“ създава поредица от представления, третиращи забравени исторически ситуации: стихийна стачка  в бивша фабрика, която в момента е главният оф-театър в Хамбург; забравената практика на масови танцови изпълнения и на движенчески хорове; „новият стар град“, който бе наскоро открит в сърцето на Франкфурт. Публиката е поканена да опита различни жестове – нещо като игра от трето лице. Оле Фрам говори за тази практика като начин на осъществяване на нова връзка с историческите паметници – в сетивно потапяне, което отваря пространство на автономно действие за участника. Оле Фрам е член на „Лигна“ заедно с Михаел Хюнерс и Торстен Михалсон.  От 2002 година работата им е отдадена на създаването на временни ситуации, които използват публиката като колектив продуценти – сдружение,  което може да създаде непредвидими, неконтролеруеми ефекти, оспорващи регулацията на дадено пространство.  Един от моделите – радиобалетът, създаден през 2002-а, предоставя на радиослушателите хореография от отхвърлени и забранени жестове в бивши публични, а сега контролирани пространства като железопътна гара или търговски център. Други - като „Новият човек” (2008), поставят под съмнение пространството на самия театър като апарат, който оформя субективност. По-нови творби като „Опиянение и гняв. Изследвания върху авторитарния характер” (2017) приканват участниците да поставят на сцена сложно взаимодействие, което им се разкрива едва постепенно. \r\nСтефан А. Щерев е артист и директор на Информбюро Асоциация. Съосновател е на Антистатик – международен фестивал за съвременен танц и пърформанс, Европейска нощ на театрите, Номадска танцова академия България и Асоциация „Топлоцентрала“. През 90-те се изявява в Театър-студио 4хС, което работи в експерименталния сатирично-вариететен театър в Габрово. През 2011-а фестивалът Антистатик кани „Лигна“ да представи  „Новият човек”, а през 2014 – „Тайно радио” в София. През 2017-а „Лигна“, Стефан А. Щерев и Емилиян Гацов създават постановката „Опиянение и гняв. Изследвания върху авторитарния характер”, която открива театралния сезон във Франкфурт, а у нас ще може да бъде видяна на 30 ноември в есенната програма на Пловдив 2019 – Европейска столица на културата.  Оле Фрам и Стефан А. Щерев гостуват в Габрово в рамките на проекта MAPS - https://nonument.org (Mapping and Archiving Public Spaces – картографиране и архивиране на публични пространства), съфинансиран от програма Творческа Европа на Европейската комисия. ", "date": "2019.07.16", "title": "Кино и творчески ателиета в Габрово"}
{"url": "https://www.standartnews.com/sport/de-khea-e-veche-1-po-zaplata-pri-vratarite-397238.html", "text": "Испанецът Давид де Хеа ще стане най-скъпоплатеният вратар във футбола. Според \"Дейли Мейл\" стражът на Манчестър Юнайтед е постигнал договорка с ръководството на клуба за нов дългосрочен договор, който ще му гарантира заплата от 375 хиляди лири на седмица. В момента Де Хеа взима по 200 000 паунда на седмица, като настоящия му контракт с английския тим изтича през лятото на 2020 г. Очаква се новия договор между Манчестър Юнайтед и 28-годишния вратар да бъде подписан официално след завръщането на отбора в Англия от предсезонната подготовка. През миналия сезон Де Хеа изигра 47 мача за английския клуб, като в 10 от тях запази мрежата си суха.", "date": "2019.07.16", "title": "Де Хеа става №1 по заплата при вратарите"}
{"url": "https://standartnews.com/kultura/margarita-dorovska-kristo-ne-e-pop-zvezda-nito-idol-397251.html", "text": "\r\n- Ще ми се да вярвам, че човек може да направи международна кариера и в България. Тук обаче изкуството страда от това, че авторите остават откъснати от по-широкия свят. Самото то сякаш не е много значимо за местната публика - и така се оказва в своеобразен вакуум. На кого говори? Нито е особено конвертируемо по ред причини /не ги обвързвам с качеството му: просто арт системата тук е доста изкривена и затворена и не дава увереност на авторите - икономическа, социална, културна), нито у нас има някой, който особено да се застъпи за него. Сцената ни трябва да бъде много по-жива, да се показва изкуство от цял свят. Вярвам, че това ще я направи по-адекватна и ще намали комплексите ни.  А се върнах, защото в България е къде по-лесно да отгледаш дете и да работиш това, което искаш - както се казва, у дома и стените помагат. От друга страна съм убедена, че това, което знам и мога, и в което вярвам, ще остави по-смислена следа тук. Големите центрове за изкуство създават динамика и чудесна среда за развитие, но хората нявсякъде имат потребност от изкуство - така че, ако знаеш какво искаш, не е нужно непременно да си в Ню Йорк. \r\nМинусът е, че оттук е безкрайно по-трудно да следиш развитието на съвременното изкуство и да си в диалог с него. \r\n- В комбинацията между истината и красотата. Разликата е, че изкуството ти дава много по-голяма свобода и връзка с реалния живот. \r\n- Сатирата е присмех и изобличение, което трябва да постави на място, да засрами. Проблемът е, че онези, към които е насочена, напоследък са с толкова дебела кожа – и тук, и по света - че задачата й става доста трудна. Но все пак сатирата остава по-силна от обектите си - може да не сваля с един куршум, но разколебава системата, която ги поддържа. Неслучайно тоталитарните режими я забраняват, но защо ли политическата карикатура понесе толкова удари в демократични държави в последните месеци?! \r\n- На себе си, на човешката глупост и хитрост, на политиката. Плаша се обаче като виждам все по-често хора, които са изгубили всякакво чувство за хумор и оставили някакви колоси на глинени крака да внушат как с едно или друго шега не бива. \r\n- Британският хумор има традиция - от Чосър, през Шекспир, по-късно  - Джонатан Суифт до блестящата комедийна и карикатурна сцена в момента. \r\nКогато няма табута, перото се изостря. А от друга друга страна създава публика с отношение към хумора. Черният британски хумор е просто добре култувиран хумор, обособен от културните специфики на Острова. \r\n- „Златният Езоп“ е голямата награда на Габровското биенале на хумора и сатирата. То стартира в далечната 1973 година като много мащабна международна изложба. В онова време езоповият език е бил норма в хумора в България – иносказанието, кодираната сатира, която не може да е остра, безпардонна, а трябва да е леко прикрита. 24-тото биенале (не пропускайте да го посетите, продължава до 30 септември) няма нужда от езопов език и се надявам, че името на голямата награда и този нейн смисъл на „закодирано поучение” ще остане само като памет към миналото. Пристрастна съм, разбира се, но ми се струва, че Габровското биенале е едно от най-важните културни събития у нас във времето на Желязната завеса, събиращо автори от цял свят в една иначе доста изолирана държава. \r\n- Макар да е роден и израснал тук до 15-годишната си възраст, Христо и Габрово се бяха отдалечили. Както Христо и цялата ни държава – в резултат на лоша, дори злонамерена журналистика. Изкуството му обаче - след доста филми, изложби и особено след „Плаващите кейове“ в Изео в Италия, които бяха видени от толкова българи -  много бързо разколеба клеймата, утвърждавани с години. Христо Явашев не е поп звезда, не е идол, не е месия. Разбира се, че бих се радвала да дойде в Габрово, но далеч по-важно е Габрово да може \r\nда посрещне изкуството му. Или дори да се превърне в място, където другите се срещат с изкуството му. Направихме една изложба за проектите на Кристо и Жан-Клод през годините и за историята на Явашеви в Габрово и тя беше доста популярна. Това беше важно „посрещане” на Христо в Габрово и добро начало.", "date": "2019.07.16", "title": "Маргарита Доровска: Кристо не е поп звезда, нито идол"}
{"url": "https://standartnews.com/svyat/61-po-rikhter-raztrsi-ostrov-bali-397215.html", "text": "Земетресение разтърси индонезийския остров Бали, остров Ломбок, и провинция Източна Ява.  Трусът е бил с магнитуд от 6,1 и е причинил щети на жилища и храмове. Според местните власти земетресението е предизвикало  паника, но не е обявена тревога за цунами.   Подобни трусове в Индонезия се случват често, тъй като островната страна се намира върху Тихоокеанския огнен пръстен. През 2004 г. земетресение в Индийския океан, последвано от цунами, причини смъртта на 230 хиляди души в десетина страни. Повечето жертви бяха в Индонезия.", "date": "2019.07.16", "title": "6,1 по Рихтер разтърси остров Бали"}
{"url": "https://standartnews.com/sport/shinikova-prodlzhava-na-turnira-v-bukureshch-397217.html", "text": "Изабелла Шиникова имаше късмет и влезе в основната схема на тенис турнира в Букурещ на клей от категория Интернешънъл като „щастлива губеща“. Българката отпадна във финалния трети кръг на квалификациите от румънката Тиг. Шиникова обаче влезе в схемата след отказ на словенката Полона Херцог, която получила контузия в десния крак. В първия кръг днес 27-годишната софиянка се изправа срещу Кая Юван от Словения, която е 111-а в световната ранглиста, където Шиникова е №232. Изабелла е спечелила в три сета единствената среща между тях. Тя се състоя миналата година в квалификациите на турнира на червени кортове в Бостад. Мачът на българката с Юван трябва да започне в 14 часа наше време.", "date": "2019.07.16", "title": "Шиникова продължава на турнира в Букурещ"}
{"url": "https://standartnews.com/sport/ima-oferta-za-neymar-ot-barselona-397233.html", "text": "Трансферът на Неймар от ПСЖ в Барселона изглежда все по-близо. Според авторитетния вестник \"Екип\", вече е бил осъществен първи контакт между двата клуба и каталунците са отправили предложение за подписа на бразилеца, макар и не писмено. Те опипали почвата, като предложили на парижани да им дадат двама играчи, които струват общо над цената, която парижани платиха за нападателя преди две години - 222 млн. евро. Иначе закованата цена от френския клуб е 300 млн. евро.  От ПСЖ отдавна проявяват интерес към трима играчи на Барселона. Това са Филипе Коутиньо, Иван Ракитич и Усман Дембеле. По-вероятно е бразилецът и французинът от тази тройка да поемат към \"Парк де Пренс\", като общата им стойност е близо до 300-та милиона, искани от ПСЖ. Очаква се в крайна сметка от Барса да добавят и неголяма сума към предложението си, за да купят Неймар. Засега обаче всичко още е в опознавателна фаза между двата клуба, но би трябвало до дни да има по-сериозна и официална развръзка. Всичко е било форсирано и на срещата между самия играч и спортния директор Леонардо в понеделник, на която южноамериканецът е обявил твърдо и категорично, че няма абсолютно никакво намерение да продължава да играе в Париж. ", "date": "2019.07.16", "title": "Има оферта за Неймар от Барселона"}
{"url": "https://standartnews.com/sport/ludogorets-se-zakani-na-ungartsite-397234.html", "text": "Капитанът на Лудогорец Светослав Дяков, се закани на противника на \"орлите\" в утрешния мач от квалификациите от Шампионската лига. Футболистът заяви, че Ференцварош го чакат много тежки минути на терена. \"Ференцварош е добър отбор, който обича да играе с топката. Въпреки това смятам, че ние сме по-класният тим, независимо че загубихме в първата среща. Нека не се връщаме на нея. Знаем какво търсим и съм убеден, че ще продължим напред, защото сме по-добри. Ференцварош го чакат доста тежки минути на терена\", заяви Дяков. В същото време треньорът на Лудогорец Стойчо Стоев опроверга появилите се спекулации за трансфер на вратаря Ренан дос Сантос в Бенфика. Вчера в медийното пространство се тиражираха информации, че португалският гранд е готов да предложи милиони за стража на разградчани. Португалско издание твърди, че в договора на Ренан с Лудогорец има откупна клауза в размер на 2,5 млн. евро.  Стоев обаче призна, че би станало голям проблем, ако клубът продаде един от двамата си вратари. „Ренан си е наш вратар. Няма никакви коментари за продажбата му. Може и да има някакъв интерес, но до мен не достигало нищо. Щом не е достигало, значи не е нищо сериозно. Нашите вратари са Ренан и Пламен Илиев и няма как някой да бъде продаден, защото би станало проблем. Ренан е вратар на Лудогорец”, коментира Стоев.", "date": "2019.07.16", "title": "Лудогорец се закани на унгарците"}
{"url": "https://standartnews.com/sport/khubchev-nedovolen-ot-igrata-na-levski-397216.html", "text": "Треньорът на футболния Левски Петър Хубчев обяви, че е не е доволен, въпреки победата с 4:1 на „сините“ над Дунав в Русе на старта на Efbet Лига. \"Не съм доволен, само резултатът е впечатляващ. Не знам дали не ставаме по-взискателни, но не мисля, че играхме много добре. Видяхме доста слабости. Добре е, че създадохме положения. Вкарахме четири и пропуснахме поне още четири. Вече заявих на момчетата, че трябва да вдигнем нивото. За кой ли пък казвам, че ни трябват още хора. Не трябва да се хвърляме в голяма еуфория. Не съм много спокоен. Ядосах се при попадението на Дунав, защото ние сами си върнахме гола. Това са елементарни неща. Такива грешки няма как да стават. Най-доброто беше реакцията ни. Пореден мач, в който играем до края, което е хубаво. Дени Алар има шанс да играе в четвъртък (срещу Ружомберок в Лига Европа). Много пъти сме чували колко коварен е резултатът 2:0. Не трябва да подценяваме нито една ситуация, да подходим максимално отговорно. Да, имаме предимство, но трябва максимално умно да го използваме\", заяви Хубчев.", "date": "2019.07.16", "title": "Хубчев недоволен от играта на Левски"}
{"url": "https://standartnews.com/svyat/sluzhiteli-na-amazon-v-tsyal-svyat-obyavikha-stachka-397209.html", "text": "Хиляди служители в складовете на Amazon по целия свят излизат на протест с искане за по-високи заплати и по-добри условия на труд, съобщава BBC. Стачката е на фона на традиционната годишна разпродажба на онлайн компанията за стоки. \r\nПрофсъюзите съобщават, че 2000 служители на компанията излизат на стачка в Германия, докато в централния склад в американския щат Минесота, ще спрат работа за 6 часа. Във Великобритания пък протестът ще е цяла седмица. \r\nОт Amazon са категорични, че предлагат великолепни възможности за работа. \r\nУилям Столц, служител в склада „Шакопий“ в Минесота, разказва, че с колегите му искат „безопасни и надеждни работни места“. По думите му му се налага да взема по една стока на всеки 8 секунди, 332 на часа за 10-часов работен ден. \r\n„При тази скорост понякога работата е не просто физически, но и психически натоварваща, а в някои случаи води и до наранявания“, казва той и заявява, че не искат да бъдат третирани като роботи.", "date": "2019.07.16", "title": "Служители на Amazon в цял свят обявиха стачка"}
{"url": "https://standartnews.com/sport/slovashkata-politsiya-osdi-khuliganite-ot-bratislava-397235.html", "text": "Полицията в Словакия наложи присъди по бързата процедура на феновете на Краковия и Аякс. Хулиганите ще лежат 6 месеца в затвора, след като атакуваха привърженици на Левски миналата сряда в Братислава. Каре холандци и трима поляци влизат зад решетките. Присъдите са окончателни. „Съдът реши да наложи тези санкции на обвиняемите, както по отношение на сери­озния характер на техните действия, така и като общо възпиращо средство за в бъдеще\", призна говорител на съда в Бра­тислава. Освен това холандците и поляци­те са със забрана да посещават спортни събития в Словакия в рамките на следва­щите 3 години. Както вече стана ясно, именно от ултрасите на Краковия и Аякс тръгна мелето в центъра на града. Бързата намеса на полицията предотврати no-сериозни инци­денти, а задържаните левскари бяха пус­нати веднага, след като стана ясно, че не носят вина за случилото се.", "date": "2019.07.16", "title": "Словашката полиция осъди хулиганите от Братислава"}
{"url": "https://standartnews.com/sport/shampion-po-borba-specheli-titla-v-tenisa-397236.html", "text": "Бившият еврошампион по борба Ангел Бабанов стана хит на турнира на НТЛ в Стара Загора с титлата си. Въпреки дъждовното време, което е обхванало страната, повече от 50 тенисисти дойдоха да покажат уменията си на поредния турнир от календара на НТЛ. На кортовете на ТК „Августа Траяна“ в гр. Стара Загора юбиляра Ангел Бабанов, който след борбата избра тениса. В календарът на подкрепяната от Спиди Национална Тенис Лига този турнир бе с особенно важен акцент  - един от постоянните участници и обичащ много тениса играч влезе в по-горна възрастова група в“seniors „ тениса. И Ангел не се посрами – не само успя да спечели първото място и вдигна купата на победителя, но и почерпи всички свои приятели, дошли да го поздравят на корта! В събота времето бе благосклонно, а в неделя прозорливите домакини изненадаха проливния дъжд като осигуриха изиграването на  финалите  на закрито в комплекса. Победители в турнира станаха Даниел Боянов –до 40 год., Пейчо Пейчев – 40+, Ангел Бабанов -55+ и двойки Станислав Манолов и Даниел Колев. Следващата проява в календара на НТЛ е вечерния турнир  на 26-28 юли на кортовете на ТК“Санта Марина“ Созопол.", "date": "2019.07.16", "title": "Шампион по борба спечели титла в тениса"}
{"url": "https://standartnews.com/kultura/dzhak-richr-se-mesti-v-amazon-397225.html", "text": "Поредицата „Джак Ричър“ се мести в Амазон, съобщиха от „The Hollywood Reporter“. Том Круз напусна продкуцията още в края на миналата година. Заради недовлоство от страна на феновете актьорът бе съкратен от ролята и сега вече ще я гледаме като сериал на малкия екран. Романът „Джак Ричър“ на Лий Чайлд следва военния ветеран и номадския му живот на частен детектив. Двадесет и трите книги общо са продали над 100 милиона бройки и са преведени на 49 езика. Сериалът ще бъде продуциран от Амазон заедно със „Skydance Productions“ и „Paramount Television“. Кристофър Маккуори – който работи по филмовите адаптации с Круз, и самият Лий ще бъдат изпълнителни продуценти.", "date": "2019.07.16", "title": "Джак Ричър се мести в Амазон"}
{"url": "https://standartnews.com/sport/de-khea-e-veche-1-po-zaplata-pri-vratarite-397238.html", "text": "Испанецът Давид де Хеа ще стане най-скъпоплатеният вратар във футбола. Според \"Дейли Мейл\" стражът на Манчестър Юнайтед е постигнал договорка с ръководството на клуба за нов дългосрочен договор, който ще му гарантира заплата от 375 хиляди лири на седмица. В момента Де Хеа взима по 200 000 паунда на седмица, като настоящия му контракт с английския тим изтича през лятото на 2020 г. Очаква се новия договор между Манчестър Юнайтед и 28-годишния вратар да бъде подписан официално след завръщането на отбора в Англия от предсезонната подготовка. През миналия сезон Де Хеа изигра 47 мача за английския клуб, като в 10 от тях запази мрежата си суха.", "date": "2019.07.16", "title": "Де Хеа става №1 по заплата при вратарите"}
{"url": "https://standartnews.com/kultura/detskata-pesen-zapey-sbdva-mechti-397242.html", "text": "Надали на този свят има нещо по- хубаво от това, да видиш как една детска мечта става реалност  и на едно лице грейва най- искрената усмивка позната на човечеството. Децата са богатството на този свят, те са лъча светлина и надежда, че не всичко е изгубено и доказателството, че всеки трябва да запази добротата в сърцето си, независимо на колко години е станал. Преди броени дни в социалните мрежи се появи песента “Запей”, която е олицетворение на това, че мечтите се сбъдват! Но нека ви разкажем повече за историята на това прекрасно произведение. Тази песен е сбъдната мечта на Мила Илиева. Тя е само на 14 години, но обича да пише стихове. А един ден пише и текста за тази шарена и весела песен. Изненадата за Мила е, когато разбира как текстът може да бъде облечен в музика, а след това емоциите от нея да бъдат предадени в клип. Чудото на сътворяването обединява и вдъхновява много хора около тази идея. Децата трябва да мечтаят и трябва да виждат реализирани творческите си мечти, за да продължат развитието си и да бъдат това, което искат, както се пее в песента. Това е и мотото на проекта, който е реализиран в изпълнение на Elegance&Палави ноти ft.Mavrikov. Трио Елеганс  са заедно вече 5 години, а “Палави ноти”, тази есен ще навърши 4. Сред изявите на малките таланти са Благотворителния ни концерт \"Деца творят за деца\", които е традиция всяка годиня, няколко самостоятелни авторски песнички,многа 1частия на различни сцени,фестивали,конкурси. Момичетата от Елеганс, че  винаги възрастните трябва да са опора на малките и да помагат за да се сбъдват мечтите им. Възрастните, дават възможност за изява на децата, това е формулата за прекрасно бъдеще, спойката между поколенията. Режисьор и оператор на клипа е Атанас Аретов. В клипа са включени различни локации, участват много деца от школи и спортни клубове. За да се превърне творческият проект в мащабно предизвикателство – дебют, като  рап изпълнител прави и Васко Мавриков, водещият в „Шоуто на Мавриков.“ Дали песента ще получи овации или златен скункс, никой не знае, но определено е пример за това как всеки трябва да се впуска в предизвикателства, шегуват се създателите на проекта.", "date": "2019.07.16", "title": "Детската песен „Запей“ сбъдва мечти"}
{"url": "https://www.standartnews.com/sport/as-na-arsenal-pee-v-bar-po-vreme-na-kontrola-397239.html", "text": "Десният защитник на Арсенал Хектор Белерин се оказа голям копунджия. Испанецът бе оставен извън групата за първата контрола на тима срещу Колорадо Рапидс от турнето на англичаните в САЩ. Вместо да бъде на стадиона обаче, играчът реши да посети местен бар, където се събра с привърженици на Арсенал. Той изгледа победата с 3:0 и през цялото време пееше песни заедно с ултрасите. В момента Белерин все още се възстановява от операция на коляното. Иначе за „топчиите“ точни бяха Букайо Сака (13), Джеймс Олаийка (29) и новото попълнение Габриел Мартинели (61). Звездите Обамеянг, Йозил, Лаказате и Колашинац поритаха в послединте минути.", "date": "2019.07.16", "title": "Ас на Арсенал пее в бар по време на контрола"}
{"url": "https://www.standartnews.com/sport/ministr-mladen-marinov-se-sreshchna-s-futbolnite-referi-397245.html", "text": "Министърът на вътрешните работи Младен Маринов и главният секретар на МВР Ивайло Иванов се срещнаха днес с футболните ни рефери и членове на Съдийската комисия в Национална футболна база \"Бояна\". Срещата, организирана от Българския футболен съюз, бе поредната инициатива за опазване на феърплея в родното първенство, като основният акцент в нея бе гарантираният ангажимент от страна на държавните власти за осигуряване на сигурността на длъжностните лица. \"Вие сте хората, от които зависи честната игра, затова още веднъж подчертавам готовността на органите на реда да реагират при подадени от вас сигнали за какъвто и да бил натиск\", обърна се към арбитрите министър Маринов. Той разкри пред медиите, че си е дал личния телефон на съдиите, за да му звънят при натиск от клубовете. От своя страна главен комисар Иванов апелира: \"Нека заедно покажем, че българските съдии са съвестни. Обещавам ви да се погрижим всякакви опити за вмешателство в работата ви да бъдат неутрализирани.\" Към посланията се включи и първият вицепрезидент на Българския футболен съюз Йордан Лечков, който каза: \"Пожелавам ви да запазите отличното си ниво от международните мачове и в нашето първенство. Съществуват всички предпоставки за това, а и държавата застава изцяло зад вас.\" \r\nНа всички рефери бе обяснена процедурата, по която да сигнализират за евентуални опити за натиск, като отново бе подчертана и ролята на експертното звено по почтеността към БФС и активната му работа за запазване на феърплея по родните терени.", "date": "2019.07.16", "title": "Младен Маринов се срещна с футболните рефери"}
{"url": "https://www.standartnews.com/sport/ubikha-svidetel-po-deloto-pistorius-397240.html", "text": "Голяма трагедия с убит спортист разтърси Южна Африка. Бившият футболен национал на страната Марк Бачелор беше застрелян в джипа си БМВ, докато го паркира пред дома си в Йоханесбург. Бившият футболист, изявяващ се в последно време като телевизионен анализатор, е починал на място. От полицията информираха, че двамата убийци на Бачелор се приближили с моторите си до автомобила му и го направили на решето. Седем куршума са попаднали в тялото му и моментално са причинили смъртта му. За момента няма заподозрени за жестокото деяние. Извършителите не са откраднали нищо от Бачелор, въпреки че той е имал бижута по себе си, а портфейлът му бил пълен с пари, които те не отмъкнали. Основната версия е, че е бил поръчан от негов враг. Най-известният такъв е бившият лекоатлет Оскар Писториус, който неколкократно влизаше в пререкания с Бачелор преди години - най-вече по време на процеса срещу Писториус за убийството на годеницата му Рива Стеенкамп през 2013 г. По време на заседанията по делото Бачелор често беше в половината на залата, в която места заемаха и от семейството на убитата. След едно от тях Писториус го заплаши, че ще му счупи краката. Марк Бечелор е играл в Южна Африка за Кайзер Чийфс и Орландо Пайрътс, както и за националния отбор на родината си.", "date": "2019.07.16", "title": "Убиха свидетел по делото „Писториус“"}
{"url": "https://standartnews.com/kultura/zapochnakha-snimkite-na-otkradnat-zhivot-8-397248.html", "text": "Започнаха снимките за осмия сезон на „Откраднат живот“, чието лого все още тъне в загадка. Първи пред камерите застанаха Мартина Вачкова, Моньо Монев, Гергана Стоянова, Десислава Бакърджиева... „Започнахме така, все едно че не сме спирали изобщо. Все едно лампата е била изключена и когато я включихме, продължихме със същите емоция, енергия и инерция“, коментира Гергана Стоянова. „Много съм щастлива и ми е хубаво, че в първия снимачен ден съм с колегите. Всички се радваме да се видим”, добави Мартина Вачкова. „Винаги сме засягали теми, които са значими за обществото ни. В този сезон също ще има подобна сюжетна линия. Тя ще засяга ролята, статута и значението на частните, респективно и държавните болници”, беше лаконичен продуцентът на сагата Евтим Милошев. Епизодите от поредния сезон ще гледаме през есента, обещаха от Нова ТВ.", "date": "2019.07.16", "title": "Започнаха снимките на „Откраднат живот“ 8"}
{"url": "https://standartnews.com/kultura/leo-i-pit-novata-zvezdna-dvoyka-397227.html", "text": "Леонардо ди Каприо и Брад Пит съобщиха, че възнамеряват да продължат да снимат заедно. Красавците седнаха в ефира на NBC в компанията на колежката си Марго Роби и легендарния Куентин Тарантино, за да обсъдят дългоочаквания „Имало едно време в Холивуд“. „Разбира се, че искаме да работим заедно в бъдеще. Вече започнахме да го планираме. Исками се да направим нещо коледно“, заяви Лео. „При нас няма сблъсък на егото. Точно обратното – радваме се, че има с кого да поделим главната роля, което сравнително улеснява работата“, допълни Брад. „Дори, ако трябва да съм честен, не сме се замисляли над цялата тази работа – „Лео и Брад за първи път заедно“. Аз много му се възхищавам, но в крайна сметка направихме каквото е нужно, за да създадем произведение на изкуството, каквото е филмът“, коментира Ди Каприо.", "date": "2019.07.16", "title": "Лео и Пит – новата звездна двойка"}
{"url": "https://www.standartnews.com/sport/prandi-zapochna-s-15-lagera-v-samokov-397241.html", "text": "Селекционерът на мъжкия национален тим по волейбол Силвано Пранди започна с група от 15 състезатели подготвителния лагер в Самоков за олимпийската квалификация във Варна (9-11 август). В зала \"Арена Армеец\" националите ще тренират 2 седмици. Те са настанени в хотела към залата. Разпределители: Георги Сеганов и Добромир Димитров; Диагонали: Цветан Соколов и Венелин Кадънков;  Посрещачи: Николай Пенчев, Розалин Пенчев, Тодор Скримов, Мартин Атанасов и Георги Петров;  Центрове: Виктор Йосифов, Теодор Тодоров, Светослав Гоцев и Алекс Грозданов;  Либеро: Теодор Салпаров и Петър Каракашев. ", "date": "2019.07.16", "title": "Пранди започна с 15 лагера в Самоков"}
{"url": "https://standartnews.com/sport/as-na-arsenal-pee-v-bar-po-vreme-na-kontrola-397239.html", "text": "Десният защитник на Арсенал Хектор Белерин се оказа голям копунджия. Испанецът бе оставен извън групата за първата контрола на тима срещу Колорадо Рапидс от турнето на англичаните в САЩ. Вместо да бъде на стадиона обаче, играчът реши да посети местен бар, където се събра с привърженици на Арсенал. Той изгледа победата с 3:0 и през цялото време пееше песни заедно с ултрасите. В момента Белерин все още се възстановява от операция на коляното. Иначе за „топчиите“ точни бяха Букайо Сака (13), Джеймс Олаийка (29) и новото попълнение Габриел Мартинели (61). Звездите Обамеянг, Йозил, Лаказате и Колашинац поритаха в послединте минути.", "date": "2019.07.16", "title": "Ас на Арсенал пее в бар по време на контрола"}
{"url": "https://standartnews.com/kultura/maykl-boltn-razchuvstva-bg-dami-v-ndk-397249.html", "text": "Десет музиканти и четири бек вокалистки ще излязат на сцената в НДК с Майкъл Болтън на 18 юли. Маестрото на баладите, който по традиция разчувства дамите с романтичните си парчета, е на световно турне, което вече обира овации из Европа. Преди да зарадва българската публика, Болтън пее в Испания, Португалия и Германия. „Шоуто е от най-чаканите за годината“, коментират от НДК, по чиято покана пристига звездата. Меломаните пазят топъл спомен от визитата му преди точно 10 години, когато Болтън развълнува феновете със „Said I loved you but I lied“ и „When A Man Loves A Woman“. Тогава той изпълни и няколко класики на Франк Синатра, начело с  „New York“ и легендарната ария  „Nessun Dorma“ от „Турандот“ на Пучини. Сред изненадите бяха безсмъртната „Summertime“ на Гершуин в негов аранжимент. Финалът на шеметния двучасов концерт бе с китарно соло на самия Болтън. Сега ценителите се готвят за вечните му хитове, както и за парчета от новия му албум „A symphony of hits“. Да припомним, че арт кариерата му започва през 1975-а, като първият албум е с рожденното му име - Bolotin. Не е новина, че роденият в Ню Хейвън, щата Кънетикът, неостаряващ чаровник всъщност е руски евреин – семействата на родителите му Хелън Губин и Джордж Болотин са имигранти от Русия.  В началото той е хард рок и хеви метъл - от средата на 70-те до средата на 80-те, когато е и фронтмен на „Блекджек“, сред чиито „загрявки“ са и тези за Ози Озбърн. Неслучайно през 1983-а отива на прослушване за вокалист на „Блек сабат“. Промяната настъпва в края на 80-те, като междувременно Болтън пише песни за Шер и Лора Браниган. Един от първите му по-значими успехи е интерпретацията на Отис Рединг от 1987-а „(Sittin' On) the Dock of the Bay.“ През 1991-а издава „Time, Love & Tenderness“, в който се откроява песента получила „Грами“ – „When a Man Loves a Woman“. \r\nМайкъл пее парчета на Лусия Алибърти, Пати Лабел, Хосе Карерас, Тони Четински, Рей Чарлз, Селин Дион, Пласидо Доминго, Рене Флеминг, Уинона Джъд, Би Би Кинг, Лоунли Айлънд, Лучано Павароти, Пърси Следж, Зукеро... Хит от топ 40 е сингълът „Go the Distance“, който е използван в анимационния филм на Дисни „Херкулес“. През 2006-а Болтън и годеницата му Николет Шеридан изпълняват дуета The Second Time Around за албума Bolton Swings Sinatra. За „Over the Rainbow“ - албум, който записва за 5 дни, Болтън прави версия на „New York, New York“ за епизод от сериала Challenge Anneka. Постъпленията от албума са предназначени за детски болници в Обединеното кралство. Болтън изпълнява Il Mio Amico в дует с италианската певица Ана Татанджело на фестивала в Сан Ремо през 2008-а. Записва „One World One Love“ в Англия на 21 септември 2009-а, гост-вокалист е през 2011-а на албума „Turtleneck&Chain“ на Лоунли Айлънд в песента „Джак Спароу“. Изпълнението му е съчетано с комедийно хип-хоп трио, в което Болтън пее умишлено различен от основата куплет, а във видеоклипа е облечен с костюм на карибския пират Джони Деп. През 2013-а издава албума Ain't No Mountain High Enough – A Tribute to Hitsville USA, в който прави дуети с Кели Роуланд, Мелани Фиона и Орианти. Болтън има над 75 милиона продадени записа, осем албума в топ 10, два сингъла с номер едно в класациите на списание „Билборд“, носител е на няколко Американски музикални награди и „Грами“. \r\nФондацията на Болтън подпомага жени и деца, попаднали в рискови групи поради бедност или след емоционално, физическо и сексуално насилие. Певецът е и почетен председател на още няколко организации, посветили се на борбата с престъпността и с болестите.  На 25 юли 1993 година артистът играе срещу Майкъл Джордан в предавана по телевизията среща по софтбол с благотворителна цел на стадиона на Уайт Сокс в Чикаго. Отборът му „Болтън Бомърс“ побеждава „Джорданс Ер Форс“ със 7 на 1. Музикантите се изправят срещу Меджик Джонсън, Крис Келиос, Ахмад Рашад, Марк Хармън, Ем Си Хамър, Том Селек, Стейси Кинг и Бо Джаксън.  ", "date": "2019.07.16", "title": "Майкъл Болтън разчувства БГ дами в НДК"}
{"url": "https://standartnews.com/sport/prandi-zapochna-s-15-lagera-v-samokov-397241.html", "text": "Селекционерът на мъжкия национален тим по волейбол Силвано Пранди започна с група от 15 състезатели подготвителния лагер в Самоков за олимпийската квалификация във Варна (9-11 август). В зала \"Арена Армеец\" националите ще тренират 2 седмици. Те са настанени в хотела към залата. Разпределители: Георги Сеганов и Добромир Димитров; Диагонали: Цветан Соколов и Венелин Кадънков;  Посрещачи: Николай Пенчев, Розалин Пенчев, Тодор Скримов, Мартин Атанасов и Георги Петров;  Центрове: Виктор Йосифов, Теодор Тодоров, Светослав Гоцев и Алекс Грозданов;  Либеро: Теодор Салпаров и Петър Каракашев. ", "date": "2019.07.16", "title": "Пранди започна с 15 лагера в Самоков"}
{"url": "https://standartnews.com/sport/ubikha-svidetel-po-deloto-pistorius-397240.html", "text": "Голяма трагедия с убит спортист разтърси Южна Африка. Бившият футболен национал на страната Марк Бачелор беше застрелян в джипа си БМВ, докато го паркира пред дома си в Йоханесбург. Бившият футболист, изявяващ се в последно време като телевизионен анализатор, е починал на място. От полицията информираха, че двамата убийци на Бачелор се приближили с моторите си до автомобила му и го направили на решето. Седем куршума са попаднали в тялото му и моментално са причинили смъртта му. За момента няма заподозрени за жестокото деяние. Извършителите не са откраднали нищо от Бачелор, въпреки че той е имал бижута по себе си, а портфейлът му бил пълен с пари, които те не отмъкнали. Основната версия е, че е бил поръчан от негов враг. Най-известният такъв е бившият лекоатлет Оскар Писториус, който неколкократно влизаше в пререкания с Бачелор преди години - най-вече по време на процеса срещу Писториус за убийството на годеницата му Рива Стеенкамп през 2013 г. По време на заседанията по делото Бачелор често беше в половината на залата, в която места заемаха и от семейството на убитата. След едно от тях Писториус го заплаши, че ще му счупи краката. Марк Бечелор е играл в Южна Африка за Кайзер Чийфс и Орландо Пайрътс, както и за националния отбор на родината си.", "date": "2019.07.16", "title": "Убиха свидетел по делото „Писториус“"}
{"url": "https://standartnews.com/kultura/felisiti-dzhouns-vliza-v-drama-na-kluni-397253.html", "text": "  Фелисити Джоунс се присъединява към актьорския състав на бъдещата драма на Джордж Клуни „Good Morning, Midnight“. 35-годишната англичанка ще играе главната роля рамо до рамо с 58-годишния американец. Все още обаче няма конкретни подробности около персонажа на Джоунс. Филмът ще бъде адаптация по романа на Лили Брукс-Далтън и ще излезе по Нетфликс. Освен, че ще играе главната роля, Клуни ще режисира и ще продуцира лентата чрез фирмата си „Smokehouse Pictures“. Очаква се снимките за „Good Morning, Midnight“ да започнат през октомври. Фелисити Джоунс може да бъде видяна на големия екран още тази година. Тя участва в приключенския филм „The Aeronauts“, който излиза по американските кина на 25 октомври.", "date": "2019.07.16", "title": "Фелисити Джоунс влиза в драма на Клуни"}
{"url": "https://standartnews.com/kultura/narodniyat-zakri-sezona-s-khit-agneta-i-tantsi-397259.html", "text": "Народният театър закри сезона с „Виновният“ – хитът на Юрий Дачев по творбата на Димитър Димов получи бурни овации в Рибарица, където се случи последното представление преди ваканцията на академичната трупа. Звездите от спектакъла се развихриха в местното прекрасно реновирано читалище, а след аплаузите всички го удариха на танци в спа оазиса „Света Екатерина“. Сред публиката бяха заместник министърът на културата Румен Димитров, кметовете на Рибарица и Тетевен. Шефът на Народния Мариус Донкин предвождаше внушителна група от артисти и хора от техническите служби. Печени агнета бяха главната атракция на разточителните софри. Първият ни театър отчита 600 представления, над  150 000 зрители за 2018/2019, 12 премиери, 26 номинации за „Икар“ и „Аскеер“ и 11 статуетки, 57 заглавия в репертоара. Сезон 2019/2020 стартира с гастрол на хитовата постановка „Моята скъпа лейди“ – първо на „Аполония“, а после и в Париж. Пръв гост между режисьорите е световноизвестният словенец Йерней Лоренци, който ще направи „Орфей“. С премиерната постановка Народният ще гостува в Хърватска на 24 май по време на председателството на страната на ЕС.  „Орфей“ е спектакъл за любовта и красотата, които се раждат и живеят на този барутен погреб – Балканите.  След словенеца на голяма сцена ще работи Иван Пантелеев, чиито „Neoдачници“ обират призове и овации. За 170 години от рождението на патрона Иван Вазов Юрий Дачев прави пиеса по романа „Нова земя“, който поставя патриарха на българската литература „на нож“ със съвременниците му. „Това е текст, който все още не сме допрочели, въпреки че живеем в него“, коментира Мирела Иванова. Мариус Донкин допълва: „Емблематичен роман, който ни кара да се запитаме дали хора като Вазов са гениални, провиждайки нещата, или ние не сме направили и крачка напред?“. Две големи изложби ще има във фоайето на Първи балкон и в градинката пред театъра, четения на Вазови творби на сцена „Апостол Карамитев“, заснемане на документален филм и учредяване на национална награда за духовен принос, която ще се присъжда всяка година от Народния театър. Всички събития ще бъдат обединени под мотото „Необозримостта Вазов“. Предстоят и годишнините от рождението на режисьорите Кръстьо Мирски, Николай Осипович Масалитинов, Крикор Азарян. В проект е и идеята за създаване на четвърта сцена в сградата на ателиетата на улица „Кирил и Методий“, която ще бъде пространство за алтернативен театър. Тя ще разполага с около 50 места. Няколко са премиерите до края на годината в Народния. На 26, 27 и 28 септември е „Колкото – толкова“ от Недялко Йорданов на камерна сцена. На 28 септември и 2 октомври на голяма сцена е „Хубава риба“ от Марк Рейланс и Луис Дженкинс – с Марин Янев, Стефан Мавродиев и Стоян Алексиев. Следват „Приятна жена в лоша компания“ от Андре Русен, „Плач на ангел“ от Стефан Цанев и „Орфей“ на Йерней Лоренци през декември.", "date": "2019.07.16", "title": "Народният закри сезона с хит, агнета и танци"}
{"url": "https://standartnews.com/sport/aoiyama-se-vrna-na-pobedniya-pt-397246.html", "text": "Българинът Даниел Иванов - Аоияма сложи край на серията си от пет последователни загуби на Големия летен турнир по сумо в Нагоя. В десетия ден на състезанието 33-годишният българин, който е с ранг \"маегашира-2\", победи \"маегашира-3\" Шодай, избутвайки го от дохиото с \"ошидаши\". За Аоияма това бе четвърта победа, като той има и шест загуби. Шодай е с баланс от пет победи и също толкова загуби. Водач в класирането е \"йокодзуна\" Какурю, който днес постигна десети последователен успех, печелейки срещи \"маегашира-4\" Ичиноджо. В утрешния 11-и ден на турнира Аоияма ще има за съперник \"комусуби\" Аби, който засега е с пет победи и пет загуби.", "date": "2019.07.16", "title": "Аоияма се върна на победния път"}
{"url": "https://www.standartnews.com/sport/moryatsite-posreshchnakha-zhoro-iliev-ss-smeseni-chuvstva-397256.html", "text": "Два дебюта се отличиха в неделния мач между Черно море и Локо Пловдив, който завърши 3:1 в полза на „моряците“. За домакините това бе Исмаил Иса, който вкара своя първи гол с екипа на „варненци“, а другият бе на бившият им капитан, Георги Илиев, който отново акостира на „Тича“, но с екипа на противниковия отбор. Любимецът на „зелено-белите“ бе посрещнат с аплодисменти, но на стадиона имаше малцинство от фенове, които не таяха особено топли чувства към 37-годишния капитан. Сред аплодисментите и скандиранията в посока на Илиев се чуваха и освирквания, а някои дори добавяха с насмешка името Гриша Ганчев, напомняйки за скандала, в който играчи на Черно Море бяха заподозряни в задкулисно договаряне на мача с ЦСКА. Феновете на домакините дори бяха опънали плакат гласящ „Жоро Илиев завинаги един от нас. Капитанът е един, предатели много“ в непосредствена близост до треньорските пейки, но в началото на мача и след кратко напрежение по трибуните бяха принудени да го свалят. Треньорът на Черно море призна, че се е притеснявал от раздори в публиката заради скандала от май месец, но и че е щастлив от подкрепата допринесла за крайния изход. „Хората, дойдоха на стадиона. Знаеха, че ще има някакво напрежение, не мога да кажа разделение, но съм много доволен от тях“ каза Илиан Илиев в интервю след мача. В действителност уважението към „ветерана“ не бе помрачено и в 21-вата минута, отговаряща на номерацията на екипа, с който играе полузащитникът, двубоят беше спрян за аплодисменти.", "date": "2019.07.16", "title": "„Моряците“ посрещнаха Жоро Илиев със смесени чувства"}
{"url": "https://standartnews.com/sport/ministr-mladen-marinov-se-sreshchna-s-futbolnite-referi-397245.html", "text": "Министърът на вътрешните работи Младен Маринов и главният секретар на МВР Ивайло Иванов се срещнаха днес с футболните ни рефери и членове на Съдийската комисия в Национална футболна база \"Бояна\". Срещата, организирана от Българския футболен съюз, бе поредната инициатива за опазване на феърплея в родното първенство, като основният акцент в нея бе гарантираният ангажимент от страна на държавните власти за осигуряване на сигурността на длъжностните лица. \"Вие сте хората, от които зависи честната игра, затова още веднъж подчертавам готовността на органите на реда да реагират при подадени от вас сигнали за какъвто и да бил натиск\", обърна се към арбитрите министър Маринов. Той разкри пред медиите, че си е дал личния телефон на съдиите, за да му звънят при натиск от клубовете. От своя страна главен комисар Иванов апелира: \"Нека заедно покажем, че българските съдии са съвестни. Обещавам ви да се погрижим всякакви опити за вмешателство в работата ви да бъдат неутрализирани.\" Към посланията се включи и първият вицепрезидент на Българския футболен съюз Йордан Лечков, който каза: \"Пожелавам ви да запазите отличното си ниво от международните мачове и в нашето първенство. Съществуват всички предпоставки за това, а и държавата застава изцяло зад вас.\" \r\nНа всички рефери бе обяснена процедурата, по която да сигнализират за евентуални опити за натиск, като отново бе подчертана и ролята на експертното звено по почтеността към БФС и активната му работа за запазване на феърплея по родните терени.", "date": "2019.07.16", "title": "Младен Маринов се срещна с футболните рефери"}
{"url": "https://standartnews.com/kultura/obeshchakha-da-otstranyat-povredite-v-largoto-397263.html", "text": "Министерството на културата ще предяви съдебен иск срещу фирмата, изпълнител на строителните дейности по проект „Античен културно-комуникационен комплекс „Сердика“, ако тя откаже да отстрани констатираните повреди по обекта в рамките на гаранционния срок от 5 години.  „Многократно в последните няколко месеца сме поставяли на изпълнителя на обекта искане да вземе мерки в рамките на 5-годишната гаранция по Закона за устройство на териториите (ЗУТ) и да отстрани констатирани проблеми по проекта, но досега не са взети. Затова ще предявим претенция по съдебен ред за неизпълнение към строителя“, каза министърът на културата Боил Банов след среща между представители на министерството и Столичната община днес. Той уточни, че на проектанта е възложено да направи и допълнителен анализ на проекта. Важното е, че имаме обща визия с общината, допълни Банов. „Очакваме строителят да изпълни своя ангажимент и да се задейства съответната клауза по закон за спазване на гаранцията“, каза заместник-кметът по култура и образование на София доц. д-р Тодор Чобанов след срещата.   На срещата в Министерството на културата присъстваха още главният архитект на Столична община Здравко Здравков, заместник-директорът на Регионален исторически музей – София инж. Борис Чилев и проектантът по проекта „Античен културно-комуникационен комплекс „Сердика” арх. Христо Генчев.  По време на разговорите беше постигнато съгласие, че ако строителят приеме искането да отстрани констатираните проблеми, то възложените работи по детайлите ще бъдат изпълнявани под ръководството на проектанта, който се ангажира лично да присъства и контролира дейността през цялото време. В противен случай ще бъде наета друга фирма, която да отстрани констатираните дефекти, като вложените средства за ремонта ще бъдат част от съдебната претенция към ДЗЗД „Антична Сердика“, изпълнила обекта. Междувременно заместник-министърът на културата Амелия Гешева прие участници в двадесет и третия Международен фолклорен фестивал “Витоша”. В галерия „Средец“ на Министерството на културата гостуваха представители на ансамблите от Мексико, Казахстан, Перу, Корея, Япония, Испания, Башкирия и Турция. Те поздравиха домакините с атрактивни моменти от характерните за всяка страна танцови хореографии, които ще представят и пред българската публика до 20 юли в София. Във форума участват 7000 танцьори от 35 държави от Европа, Азия и Америка. Целта на фестивала е да се популяризира танцовото изкуство на различни български региони и запознаване с фолклора на гостуващите държави.  ", "date": "2019.07.16", "title": "Обещаха да отстранят повредите в Ларгото"}
{"url": "https://standartnews.com/regionalni/detsa-skachat-lvski-skok-v-pamet-na-apostola-397228.html", "text": "Спортно състезание „Лъвски скок“ ще се проведе за поредна година в Благоевград.  Проявата е предвидена за 18 юли от 10:00 часа в Спортния интернат. Записването на участниците започва в 9:30 часа на място. Състезанието се провежда по повод 182 години от рождението на Васил Левски. Целта на събитието, което ежегодно привлича десетки млади хора, е да увековечи делото на Апостола. Спортното събитие се организира от Община Благоевград и ръководителя на лекоатлетически клуб \"Джордан\" Йордан Янев. Пак на 18 юли от 10:00 часа ще бъдат положени и цветя пред бюст-паметника на Дякона на площад „Васил Левски“ в града.", "date": "2019.07.16", "title": "Скачат \"Лъвски скок\" в памет на Апостола"}
{"url": "https://standartnews.com/regionalni/nov-paraklis-sv-prorok-iliya-v-krdzhali-397258.html", "text": "Навръх Илинден в Кърджали ще бъде осветен нов параклис „Св. пророк Илия“. Основният камък на бъдещия храм бе положен в средата на април т. г. от отец Николай Величков, свещеник на средновековния манастирски комплекс „Св. Йоан Предтеча”. Новият православен параклис се издига по инициатива на огнеборците и служителите от Регионалната дирекция „Пожарна безопасност и защита на населението“-Кърджали. Те организираха и благотворителна кампания за набиране на средства за изграждането му. Община Кърджали също подпомогна изграждането на  храма с 5000 лв. Новият параклис „Св. пророк Илия“ се намира на учебния полигон на РД ПБЗН-Кърджали в кв. Възрожденци", "date": "2019.07.16", "title": "Нов параклис „Св. пророк Илия“ в Кърджали"}
{"url": "https://standartnews.com/sport/moryatsite-posreshchnakha-zhoro-iliev-ss-smeseni-chuvstva-397256.html", "text": "Два дебюта се отличиха в неделния мач между Черно море и Локо Пловдив, който завърши 3:1 в полза на „моряците“. За домакините това бе Исмаил Иса, който вкара своя първи гол с екипа на „варненци“, а другият бе на бившият им капитан, Георги Илиев, който отново акостира на „Тича“, но с екипа на противниковия отбор. Любимецът на „зелено-белите“ бе посрещнат с аплодисменти, но на стадиона имаше малцинство от фенове, които не таяха особено топли чувства към 37-годишния капитан. Сред аплодисментите и скандиранията в посока на Илиев се чуваха и освирквания, а някои дори добавяха с насмешка името Гриша Ганчев, напомняйки за скандала, в който играчи на Черно Море бяха заподозряни в задкулисно договаряне на мача с ЦСКА. Феновете на домакините дори бяха опънали плакат гласящ „Жоро Илиев завинаги един от нас. Капитанът е един, предатели много“ в непосредствена близост до треньорските пейки, но в началото на мача и след кратко напрежение по трибуните бяха принудени да го свалят. Треньорът на Черно море призна, че се е притеснявал от раздори в публиката заради скандала от май месец, но и че е щастлив от подкрепата допринесла за крайния изход. „Хората, дойдоха на стадиона. Знаеха, че ще има някакво напрежение, не мога да кажа разделение, но съм много доволен от тях“ каза Илиан Илиев в интервю след мача. В действителност уважението към „ветерана“ не бе помрачено и в 21-вата минута, отговаряща на номерацията на екипа, с който играе полузащитникът, двубоят беше спрян за аплодисменти.", "date": "2019.07.16", "title": "„Моряците“ посрещнаха Жоро Илиев със смесени чувства"}
{"url": "https://standartnews.com/biznes/merki-za-preventsiya-sreshchu-afrikanskata-chuma-v-krdzhali-397257.html", "text": "В Кърджалийско рискът от африканска чума по свинете идва от дивите прасета и транзитният поток от румънски туристи. Добрата новина е, че в региона няма промишлени свинекомплекси, които са потенциално застрашени от заразата. Това стана ясно по време на заседанието на  Областната епизоотична комисия, свикана от областния  управител Никола  Чанев във връзка с огнищата на африканска чума по свинете в различни краища на страната. Членовете на Епизоотичната комисия  в област Кърджали приеха мерки за превенция и контрол, с които се ангажираха службите на БАБХ, РЗИ, ОПУ, РДГ, Гранична полиция, МВР, Пожарната, ОД „Земеделие“ и ЛРС. Решено бе да се привлекат Горските стопанства, общините и ловните сдружения в областта. Комисията ще заседава всяка седмица докато епизоотичната обстановка не се нормализира в страната. ", "date": "2019.07.16", "title": "Мерки за превенция срещу африканската чума в Кърджали"}
{"url": "https://standartnews.com/biznes/priemat-strategiya-za-korporativna-sotsialna-otgovornost-397273.html", "text": "Предстои приемане на стратегия за корпоративна социална отговорност 2019 - 2023 г. Нейната цел е политическата ангажираност на правителството за подобряване качеството на живот на хората посредством прозрачни, социално отговорни бизнес - практики. Това съобщи вицепремиерът Марияна Николова на икономически форум в Хасково. Стратегията е в изпълнение на програмата за управление на българското правителство за периода 2017 - 2021 г., уточни Николова. Тя се основава на доброволния характер на корпоративната и социалната отговорност, разбирана като ангажимент от страна на ръководството на компаниите, публичните структури и гражданските организации, посочи тя. По нейни думи е налице активна политика от страна на правителството, която е насочена към създаване и укрепване на среда, която благоприятства развитието на социално отговорни практики. Считам, че в резултат на съвместните усилия на правителството и бизнеса ще бъде постигнат един напредък, който ще повиши качеството на живот и благосъстоянието на българските граждани, ще осигури устойчиво икономическо развитие на страната, посочи Николова. Когато компаниите отделят средства за реализирането на социални програми, то бизнесът им вече ще се позиционира на друго ниво и действията им ще заслужат адмирации, смята вицепремиерът. Николова подчерта, че приоритетните цели и ангажимент на българското правителство е да насърчи способностите на компаниите да интегрират социално отговорни практики в своята дейност с цел повишаване на конкурентността и устойчивостта на бизнеса. Вицепремиерът бе сред гостите на Седмата официална церемония по връчване на наградите - грамоти на КРИБ - Хасково \"Гласът на българския бизнес\" за \"Социално отговорна компания - партньор на община\" за 2018 година. На нея 14 компании от региона получиха отличия за прилагането на добри социални практики в дейността си. Специални награди бяха връчени на областния управител на Хасково Станислав Дечев, на кметовете на Хасково и Свиленград Добри Беливанов и Георги Манолов, и на депутата от района Георги Станков. Председателят на КРИБ - Хасково Стефан Димитров подчерта, че област Хасково е точка в картата на България, която се променя положително в аспекта инвестиции и работна ръка. Зам.-председателят на КРИБ проф. Николай Вълканов постави като акцент  професионалното образование и обучението на кадрите.", "date": "2019.07.16", "title": "Приемат стратегия за корпоративна социална отговорност"}
{"url": "https://www.standartnews.com/sport/aoiyama-se-vrna-na-pobedniya-pt-397246.html", "text": "Българинът Даниел Иванов - Аоияма сложи край на серията си от пет последователни загуби на Големия летен турнир по сумо в Нагоя. В десетия ден на състезанието 33-годишният българин, който е с ранг \"маегашира-2\", победи \"маегашира-3\" Шодай, избутвайки го от дохиото с \"ошидаши\". За Аоияма това бе четвърта победа, като той има и шест загуби. Шодай е с баланс от пет победи и също толкова загуби. Водач в класирането е \"йокодзуна\" Какурю, който днес постигна десети последователен успех, печелейки срещи \"маегашира-4\" Ичиноджо. В утрешния 11-и ден на турнира Аоияма ще има за съперник \"комусуби\" Аби, който засега е с пет победи и пет загуби.", "date": "2019.07.16", "title": "Аоияма се върна на победния път"}
