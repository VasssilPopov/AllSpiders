{"url": "https://standartnews.com/sport/livrpul-nyama-spirka-na-ostrova-400695.html", "text": "Шампионът на Европа по футбол Ливърпул постигна четвърта поредна победа във Висшата лига на Англия, след като се наложи с 3:0 над Бърнли като гост. Успехът остави \"червените\" на върха в класирането с максимален актив от 12 точки, на две пред втория Манчестър Сити, който по-рано днес се наложи над Брайтън с 4:0. Ливърпул изкова успеха си още до почивката, когато реализира две попадения. Щастлив рикошет в гърна на Крисчън Ууд превърна едно центриране на Трент Алекзандър-Арнолд в гол в 33-тата минута, а в 37-мата Садио Мане покачи на 2:0. Гостите подпечатаха успеха си с трети гол в 80-ата  минута, когато Роберто Фирмино с шут от границата на наказателното поле оформи крайния резултат.", "date": "2019.08.31", "title": "Ливърпул няма спирка на Острова"}
{"url": "https://standartnews.com/sport/bronz-v-mnogoboya-za-katrin-taseva-v-kazan-400669.html", "text": "Националката по художествена гимнастика Катрин Тасева спечели бронз в многобоя на турнира от сериите \"World Challenge Cup\" по художествена гимнастика в руския град Казан. Тасева събра 80.900 точки след изпълненията си на обръч (19.950) и топка (20.550) от вчера и на бухалки (21.800) и лента (18.600) от днес. Другата българка Боряна Калейн се нареди четвърта със 79.500, след като постигна 21.150 на обръч, 20.950 на топка, 20.000 на бухалки и едва 17.400 на лента след няколко грешки в изпълнението си на уреда. Победителка стана представителката на домакините Дина Аверина с 90.450 точки, а втора завърши сестра й Арина Аверина с 86.800. Тасева беше пета в подреждането вчера, но със силни съчетания днес си проправи място до третата позиция на подиума, откъдето измести съотборничката си Калейн.", "date": "2019.08.31", "title": "Бронз в многобоя за Катрин Тасева в Казан"}
{"url": "https://standartnews.com/sport/maynts-poluchi-shestitsa-ot-bayern-400677.html", "text": "Байерн (Мюнхен) постигна убедителна победа след обрат 6:1 над Майнц 05 в среща от третия кръг на германската Бундеслига, която се игра на стадион \"Алианц Арена\".  Така баварците събраха 7 точки в своя актив и са втори в класирането. Лидер с 2 повече е Лайпциг. Отборът на Майнц 05 от своя страна пък е на последната позиция в таблицата без спечелена точка след първите три кръга. \r\nНовите попълнения на домакините Филипе Коутиньо и Иван Перишич дебютираха като титуляри, след като и двамата влязоха като резерви в предишната среща, и се представиха на добро ниво. Хърватинът определено блестеше повече, след като се отчете с гол и асистенция. \r\nБотиус даде изненадващо аванс на гостуващия тим още в 6-ата минута, но до почивката домакините съумяха да обърнат след попадения на Павар в 36-ата минута и на Алаба в самия край на полувремето. \r\nИнтригата бе \"убита\" от Перишич, който вкара дебютното си попадение за тима в 54-ата минута. Точно десет минути по-късно и Коман се разписа. Левандовски добави още един гол в 78-ата минута, а резервата Дейвис оформи крайния резултат в 81-ата минута.", "date": "2019.08.31", "title": "Майнц получи шестица от Байерн"}
{"url": "https://standartnews.com/sport/ansamblt-specheli-srebroto-v-kazan-400693.html", "text": "Българският ансамбъл по художествена гимнастика спечели сребро в многобоя на турнира от сериите \"World Chasllenge Cup\" в руския град Казан. Симона Дянкова, Мадлен Радуканова, Лаура Траатс, Стефани Кирякова и Ерика Зафирова изиграха две солидни съчетания с 5 топки от вчера и с 3 обръча и 2 чифта бухалки , като бяха изпреварени единствено от домакините от Русия. Българските състезателки си осигуриха участие и в девет финала на отделните уреди утре. Картин Тасева, която заслужи бронз в индивидуалния многобой по-рано днес, ще участва на лента, обръч, топка и бухалки, а Боряна Калейн ще се бори за отличията на обръч, топка и бухалки. Ансамбълът е фаворит за медали на 5 топки от вчера и на 3 обръча и 2 чифта бухалки. За водещите гимнастички турнирът е последна подготовка в сериозна състезателна обстановка за започващото на 16 септември Световно първенство в Баку (Азербайджан).", "date": "2019.08.31", "title": "Ансамбълът спечели среброто в Казан"}
{"url": "https://standartnews.com/sport/manchestr-yunayted-ne-pobedikha-i-sautkhemptn-400670.html", "text": "Манчестър Юнайтед продължава без победа в трети пореден мач от новото първенство на Висшата лига. В четвъртия кръг Юнайтед направи само 1:1 като гост на Саутхемптън. Даниел Джеймс даде аванс на тима си в 11-та минута с третия си гол от началото на сезона. В средата на второто полувреме Яник Вестергор изравни, а малко след това “Светците” останаха с човек по-малко заради червения картон на Кевин Дансо. Въпреки натискът на Юнайтед до края на мача нов гол така и не падна и критиките към Оле Гунар Солсяер вероятно ще се засилят. С равенството Юнайтед излезе временно на 4-то място в класирането с 5 точки от 4 мача, но и преди изиграването на останалите мачове от кръга. Саутхемптън е на 13-та позиция с 4 точки. ", "date": "2019.08.31", "title": "Манчестър Юнайтед не победиха и Саутхемптън"}
{"url": "https://standartnews.com/sport/dvete-ferarite-povezhdat-kolonata-na-spa-400674.html", "text": "Пилотите на \"Ферари\" Шарл Льоклер и Себастиан Фетел ще стартират от първа редица в неделното Гран при на Белгия във Формула 1. Двамата състезатели на \"Скудерията\" дадоха най-добри време в квалификацията, а трети се нареди лидерът в генералното класиране Люис Хамилтън с \"Мерцедес\". Льоклер завъртя най-бързата обиколка в съботния следобед на пистата \"Спа-Франкошан\" за 1:42.519 минути и бе категорично по-бърз от всички останали пилоти. Фетел даде второ време с 0.748 секунди по-бавно от това на съотборника си, а на само още 15 хилядни от секундата зад него се нареди Хамилтън. От четвърта позиция на стартовата решетка ще започне другия пилот на \"Мерцедес\" - Валтери Ботас. Финландецът изостана с 0.896 секунди от Льоклер и бе последният на по-малко от секунди зад монегасеца. Стартова решетка за Гран при на Белгия: \r\n1. Шарл Льоклер - \"Ферари\" - 1:42.519 минути \r\n2. Себастиан Фетел - \"Ферари\" - +0.748 \r\n3. Люис Хамилтън - \"Мерцедес\" - + 0.762 \r\n4. Валтери Ботас - \"Мерцедес\" - + 0.896 \r\n5. Макс Ферстапен - \"Ред Бул\" - + 1.171 \r\n6. Даниел Рикардо - \"Рено\" - + 1.738 \r\n7. Нико Хюлкенберг - \"Рено\" - + 2.023 \r\n8. Кими Райконен - \"Алфа Ромео\" - +2.038 \r\n9. Серхио Перес - \"Рейсинг Пойнт\" - + 2.187 \r\n10. Кевин Магнусен - \"Хаас\" - + 2.567 и други.", "date": "2019.08.31", "title": "Двете ферарита повеждат колоната на \"Спа\""}
{"url": "https://standartnews.com/sport/etr-s-prva-pobeda-za-sezona-400694.html", "text": "Късен гол донесе първата победа на Етър от началото на сезона в efbet Лига. Във Велико Търново домакините надвиха Берое с 2:1. Домакините стигнаха до успеха с голове на Даниел Младенов (33)  и Милчо Ангелов (89), за Берое точене в 72-рата минута бе Мартин Камбуров. Гостите завършиха срещата с 10 души, след като Иван Бандаловски получи втори жълт картон в 70-ата минута. Етър е 12-и с 8 т, а Берое е шести с 12.", "date": "2019.08.31", "title": "Етър с първа победа за сезона"}
{"url": "https://standartnews.com/sport/loko-pd-i-botev-pd-ne-se-pobedikha-400692.html", "text": "Локомотив и Ботев не излъчиха победител в битката за Пловдив. Дербито от осмия кръг на efbet Лига играно на \"Лаута\" завърши 1:1. Със спечелената точка Локо се итвърди на третото място с 14 точки, а \"жълто-черните\" са в средата на таблицата с 9 точки. Ботев започна по-добре и в осмата минута откри резултата. Марко Перван изведе в ляво в пеналта Лазар Марин и той от малък ъгъл със силен удар простреля Мартин Луков. Локомотив владееше доста повече топката до почивката, но не успя да достигне до нито едно чисто голово положение през първото полувреме. След почивката Локо излезе да търси обрат и в 53-ата минута стигнаха до изравнителен гол. Первиз Умарбаев центрира от фаул от дясно към далечната греда и от границата на малкия пеналт Стивън Езе засече от въздуха с крак за 1:1. Носителите на Купата на България продължиха по-активната си игра, но в 72-ата минута Ботев стигна до много добро положение. Перван получи пас по тревата от дясно около точката на дузпата, но засече право в ръцете на Мартин Луков. Гостите продължиха със силните си изяви и в 81-ата минута Димитър Пиргов можеше да вкара. Той засече с глава от 13-14 метра центриране от ляво на Станислав Шопов, топката се удари в напречната греда и излезе в аут.  В края пък Локомотив отново натисна, но Янко Георгиев се справи добре след опасен изстрел от дистанция на Ален Ожболт в добавеното време. Секунди преди последния съдийски сигнал Локомотив беше на сантиметри от победата. Стивън Езе свали едно центриране към Дейвид Малембана, но той отблизо нацели с топката страничния стълб на вратата на Ботев. ", "date": "2019.08.31", "title": "Локо (Пд) и Ботев (Пд) не се победиха"}
{"url": "https://www.standartnews.com/sport/dzhokovich-prodlzhava-po-grafik-na-us-open-400651.html", "text": "Лидерът в световната ранглиста по тенис и №1 в схемата на US Open Новак Джокович се класира за 1/8-финалите, след като победи за 20,5 часа американеца Денис Кудла с 6:3, 6:4, 6:2. Сърбинът така направи поредна крачка към защитата на титлата си в турнира, а в следващия кръг ще срещне Стан Вавринка (Швейц) срещу когото има 19 победи и 5 загуби в кариерата си. С успеха си тази сутрин Джокера изпревари Пийт Сампрас по победи на US Open. Той вече има 72 победи на кортовете на \"Флашнг Медоу\". Поставеният под №5 в основната схема Данийл Медведев стигна за първи път в своята кариера за четвърти кръг на US Open. Руснакът спечели голяма битка с Фелисиано Лопес - 7:6(1), 4:6, 7:6(7), 6:4 - продължила 3 часа и 19 минути игра и завършила след полунощ местно време в Ню Йорк.", "date": "2019.08.31", "title": "Джокович продължава по график на US Open"}
{"url": "https://standartnews.com/regionalni/arkheolozi-s-unikalni-nakhodki-na-am-khemus-400682.html", "text": "Археологически находки от три епохи откриха край новостроящото се трасе на АМ „Хемус\" край Шумен. Те са намерени край село Градище. \r\n \r\nПо думите на д-р Андрей Аладжов от Националния исторически музей едно от най-впечатляващите открития е бронзово огледало от Ранното Средновековие. То датира между VIII и X в. и е може би първото от този период, откривано в България. \r\n \r\nАрхеолозите изследвали римско селище със стопанска част. В нея имало навеси за производство на глинени съдове, пещи за изпичане, както и складове за съхранение на зърно и хранителни продукти. \r\n \r\nАладжов обясни, че освен тази епоха има и артефакти от Ранносредовековнаепоха, която отговаря на времето на първата българска столица – Плиска. \r\n \r\nОт тази епоха са проучени три землянки с размери 3,20 метра на 3,50 метра. Във всяка има по една каменна печка, която е служила за отопление, както и огнище за приготвяне на храна, допълни археологът. \r\n \r\nПри разкопките е открит и кладенец от Римската епоха. В него са намерени части от стомни и кофи. Устието на кладенеца било настлано с камъни, за да се осигури достъп при кално време. \r\n \r\nДруги находки включват над 400 монети, 25 фибули и няколко черепа. \r\n \r\nД-р Андрей Аладжов обясни, че в селището е открита една по-ранна - Къснобронзоваепоха от 1200-1100 г. преди Новата ера. „От нея имаме няколко жилища, които са глинобитни”, посочи още експертът и допълни, че ще бъдат проучени детайлно на следващ етап, най-вероятно в края на септември", "date": "2019.08.31", "title": "Археолози с уникални находки на АМ \"Хемус\""}
{"url": "https://www.standartnews.com/sport/blgarski-bronz-ot-evropeyskoto-po-boks-400640.html", "text": "Станимира Петрова спечели бронз от европейското първенство по бокс за жени в Мадрид. На полуфиналите в категория до 57 килограма нашата състезателка загуби от англичанката Карис Артингстъл с 0:5 съдийски гласа и не успя да стигне до решителната среща за титлата. Така България завършва шампионата с един бронзов медал.", "date": "2019.08.31", "title": "Български бронз от европейското по бокс"}
{"url": "https://standartnews.com/sport/blgarski-bronz-ot-evropeyskoto-po-boks-400640.html", "text": "Станимира Петрова спечели бронз от европейското първенство по бокс за жени в Мадрид. На полуфиналите в категория до 57 килограма нашата състезателка загуби от англичанката Карис Артингстъл с 0:5 съдийски гласа и не успя да стигне до решителната среща за титлата. Така България завършва шампионата с един бронзов медал.", "date": "2019.08.31", "title": "Български бронз от европейското по бокс"}
{"url": "https://www.standartnews.com/sport/sladka-pobeda-za-grisho-na-us-open-400634.html", "text": "Успешното представяне на Григор Димитров на US Open продължава. Българинът показа стабилна игра и победи в третия кръг Камил Майхржак (Пол) със 7:5, 7:6 (8), 6:2. Този успех му осигури за трети път в неговата кариера след 2014 и 2016 участие на осминафиналите в Ню Йорк. За достигането си до тази фаза Гришо ще вземе и чек за 280 000 долара. Още в първия сет Димитров показа, че пак навлиза в супер форма, като загуби само три точки в своите 6 сервис гейма. Гришо проби поляка при последната си възможност, което му осигури и успеха със 7:5. Във втория Камил Майхржак успя да изравни от 1:4 до 4:4 и да вкара сета в тайбрек. В него поляка дори поведе с 4:2, но това само амбицира Гришо да спечели с 10:8 и да дръпне с 2:0. В третия сет вече беше лесно. Димитров даде само два гейма на съперника си за 6:2. В четвъртия кръг Григор ще играе с непоставеният Алекс Де Минор. 20-годишният австралиец за първи път тази година достига до тази фаза на турнира в Ню Йорк и изобщо в турнир от Големия шлем. В третия кръг той победи с отлична игра поставения под №7 в Ню Йорк Кей Нишикори (Яп) 6:2, 6:4, 2:6, 6:3. Двубоят Димитров - Де Минор ще е първи между двамата, а победителя от него ще срещне на четвъртфиналите Роджър Федерер или Давид Гофен.", "date": "2019.08.31", "title": "Сладка победа за Гришо на US Open"}
{"url": "https://www.standartnews.com/sport/bronz-v-mnogoboya-za-katrin-taseva-v-kazan-400669.html", "text": "Националката по художествена гимнастика Катрин Тасева спечели бронз в многобоя на турнира от сериите \"World Challenge Cup\" по художествена гимнастика в руския град Казан. Тасева събра 80.900 точки след изпълненията си на обръч (19.950) и топка (20.550) от вчера и на бухалки (21.800) и лента (18.600) от днес. Другата българка Боряна Калейн се нареди четвърта със 79.500, след като постигна 21.150 на обръч, 20.950 на топка, 20.000 на бухалки и едва 17.400 на лента след няколко грешки в изпълнението си на уреда. Победителка стана представителката на домакините Дина Аверина с 90.450 точки, а втора завърши сестра й Арина Аверина с 86.800. Тасева беше пета в подреждането вчера, но със силни съчетания днес си проправи място до третата позиция на подиума, откъдето измести съотборничката си Калейн.", "date": "2019.08.31", "title": "Бронз в многобоя за Катрин Тасева в Казан"}
{"url": "https://standartnews.com/regionalni/golyam-pozhar-bushuva-v-stara-zagora-400678.html", "text": "Друг гори и в село Тъжа Голям пожар гори в борова гора в Стара Загора, близо до Дома за медико-социални грижи във високата част на кв. „Лозенец”. Огънят е влязъл в двора на дома. 30 деца на възраст до 8 години са евакуирани. Повечето от тях са неподвижни или трудно подвижни и са били изнесени на ръце от персонала и доброволци, съобщава bTV. \r\n \r\nВ момента те се намират във второ детско отделение на Центъра за ранна медико-социална интервенция, който е в непосредствена близост, но не е застрашен от пожара. \r\n \r\nПламъците продължават да се разрастват заради силния вятър. На мястото има две пожарни коли, но се очакват и още. Друг голям пожар бушува в село Тъжа. Там почти напълно е изгоряло училището в селото. Тепърва ще се изясняват щетите. Пламъците още бушуват. На място има десетки пожарникари.  \r\n \r\n ", "date": "2019.08.31", "title": "Голям пожар бушува в Стара Загора"}
{"url": "https://www.standartnews.com/sport/dvete-ferarite-povezhdat-kolonata-na-spa-400674.html", "text": "Пилотите на \"Ферари\" Шарл Льоклер и Себастиан Фетел ще стартират от първа редица в неделното Гран при на Белгия във Формула 1. Двамата състезатели на \"Скудерията\" дадоха най-добри време в квалификацията, а трети се нареди лидерът в генералното класиране Люис Хамилтън с \"Мерцедес\". Льоклер завъртя най-бързата обиколка в съботния следобед на пистата \"Спа-Франкошан\" за 1:42.519 минути и бе категорично по-бърз от всички останали пилоти. Фетел даде второ време с 0.748 секунди по-бавно от това на съотборника си, а на само още 15 хилядни от секундата зад него се нареди Хамилтън. От четвърта позиция на стартовата решетка ще започне другия пилот на \"Мерцедес\" - Валтери Ботас. Финландецът изостана с 0.896 секунди от Льоклер и бе последният на по-малко от секунди зад монегасеца. Стартова решетка за Гран при на Белгия: \r\n1. Шарл Льоклер - \"Ферари\" - 1:42.519 минути \r\n2. Себастиан Фетел - \"Ферари\" - +0.748 \r\n3. Люис Хамилтън - \"Мерцедес\" - + 0.762 \r\n4. Валтери Ботас - \"Мерцедес\" - + 0.896 \r\n5. Макс Ферстапен - \"Ред Бул\" - + 1.171 \r\n6. Даниел Рикардо - \"Рено\" - + 1.738 \r\n7. Нико Хюлкенберг - \"Рено\" - + 2.023 \r\n8. Кими Райконен - \"Алфа Ромео\" - +2.038 \r\n9. Серхио Перес - \"Рейсинг Пойнт\" - + 2.187 \r\n10. Кевин Магнусен - \"Хаас\" - + 2.567 и други.", "date": "2019.08.31", "title": "Двете ферарита повеждат колоната на \"Спа\""}
{"url": "https://www.standartnews.com/sport/maynts-poluchi-shestitsa-ot-bayern-400677.html", "text": "Байерн (Мюнхен) постигна убедителна победа след обрат 6:1 над Майнц 05 в среща от третия кръг на германската Бундеслига, която се игра на стадион \"Алианц Арена\".  Така баварците събраха 7 точки в своя актив и са втори в класирането. Лидер с 2 повече е Лайпциг. Отборът на Майнц 05 от своя страна пък е на последната позиция в таблицата без спечелена точка след първите три кръга. \r\nНовите попълнения на домакините Филипе Коутиньо и Иван Перишич дебютираха като титуляри, след като и двамата влязоха като резерви в предишната среща, и се представиха на добро ниво. Хърватинът определено блестеше повече, след като се отчете с гол и асистенция. \r\nБотиус даде изненадващо аванс на гостуващия тим още в 6-ата минута, но до почивката домакините съумяха да обърнат след попадения на Павар в 36-ата минута и на Алаба в самия край на полувремето. \r\nИнтригата бе \"убита\" от Перишич, който вкара дебютното си попадение за тима в 54-ата минута. Точно десет минути по-късно и Коман се разписа. Левандовски добави още един гол в 78-ата минута, а резервата Дейвис оформи крайния резултат в 81-ата минута.", "date": "2019.08.31", "title": "Майнц получи шестица от Байерн"}
{"url": "https://www.standartnews.com/sport/loko-pd-i-botev-pd-ne-se-pobedikha-400692.html", "text": "Локомотив и Ботев не излъчиха победител в битката за Пловдив. Дербито от осмия кръг на efbet Лига играно на \"Лаута\" завърши 1:1. Със спечелената точка Локо се итвърди на третото място с 14 точки, а \"жълто-черните\" са в средата на таблицата с 9 точки. Ботев започна по-добре и в осмата минута откри резултата. Марко Перван изведе в ляво в пеналта Лазар Марин и той от малък ъгъл със силен удар простреля Мартин Луков. Локомотив владееше доста повече топката до почивката, но не успя да достигне до нито едно чисто голово положение през първото полувреме. След почивката Локо излезе да търси обрат и в 53-ата минута стигнаха до изравнителен гол. Первиз Умарбаев центрира от фаул от дясно към далечната греда и от границата на малкия пеналт Стивън Езе засече от въздуха с крак за 1:1. Носителите на Купата на България продължиха по-активната си игра, но в 72-ата минута Ботев стигна до много добро положение. Перван получи пас по тревата от дясно около точката на дузпата, но засече право в ръцете на Мартин Луков. Гостите продължиха със силните си изяви и в 81-ата минута Димитър Пиргов можеше да вкара. Той засече с глава от 13-14 метра центриране от ляво на Станислав Шопов, топката се удари в напречната греда и излезе в аут.  В края пък Локомотив отново натисна, но Янко Георгиев се справи добре след опасен изстрел от дистанция на Ален Ожболт в добавеното време. Секунди преди последния съдийски сигнал Локомотив беше на сантиметри от победата. Стивън Езе свали едно центриране към Дейвид Малембана, но той отблизо нацели с топката страничния стълб на вратата на Ботев. ", "date": "2019.08.31", "title": "Локо (Пд) и Ботев (Пд) не се победиха"}
{"url": "https://standartnews.com/regionalni/sestra-serafima-poddrzha-manastir-s-pensiyata-si-400676.html", "text": "\"Св. Симеон Стълпник и Св. Петка Търновска\" край Огняново събира вярващите на първи септември Чудотворна круша расте в градината, на входа има езеро като от приказката за жабока принц Този манастир не е от из-вестните. Пътят от Елин Пелин към село Огняново не е от най-добрите. Но затова пък \"Св. Симеон Стълпник и Св. Петка Търновска\" има славна история от векове. Наследник на някогашен голям свети комплекс, изгорен от турците, днес той пази спомена за двата манастира, които са се намирали на това място - \"Св. Преподобен Симеон Стълпник\" и \"Света Преподобна Майка Петка Търновска\". Затова и носи името на двамата светии. Уникален манастирски комплекс е, който рядко се среща. А Бог изпратил в него една различна монахиня. Сестра Серафима. \"Това ми е в кръвта, искам всички манастири да се възродят... Срамувам се от себе си, когато ги виждам да вехнат\", казва тя. Учителка по литература, монахиня попризвание, сестра Серафима е единственият човек, който с двете си ръце и с пенсията си от 140 лв. поддържа светата обител. Божията наместница е тук вече почти 9 години. Неведоми пътища са я довели до една почти рухнала черква, едно крушово дърво и една роза. Но благодарение на знайни и незнайни дарители църквата е като нова. А и на розата вече е част от цветна градина. За да я направи, сестра Серафима прекарва камъни и пръст от километри, понякога и на автостоп. Цветята в нея е събирала грижливо, за да разкаже с тях една истинска приказка, която започва от входа на манастира с езерото с лилиите от историята за жабока принц. До чудотворната круша и клетката с гълъби. Тишината, спокойствието и красотата са толкова завладяващи, че не те напускат дори часове след като си излязъл от манастирския двор. Няма документи за историята на храма, но преданията са се разнасяли от уста на уста. Те разказват, че първоначално манастирът е бил девически, но турците са го опожарили и са убили монахините. Вярва се, че под крушата се намират мощите на една от тях, затова и дървото има чудодейна сила. Усетила й първо баба Елена, основателката на сегашната света обител, която когато легнала под крушата да си почине, й се явила Света Богородица. Казала й да стане, защото манастирът трябва да се възстанови. Бабата веднага отишла при собственика на запустялата нива, но той отказал да даде имота си за манастир. Ненадейно обаче гръм убил стадото му, мъжът приел това като Божи знак и, волю неволю, дарил нивата си за построяването на светата обител. Старата жена посочила точно мястото, където да бъде построена, а по време на копаенето строителите открили кандило и икони. \"От осем години съм тук\", споделя игуменката и разказва за извървения труден път за запазването и облагородяването на храма. \"Когато дойдох, манастирът беше в реставрация. Всичко наоколо беше гола поляна. Започнахме от портата, после алеята, електричеството, водата. Нямаше ток и усилията да прокарам не бяха малки. Вода също нямаше, а като направихме сондаж, се оказа, че тя не е годна за пиене. Затова се налагаше да я карам с автомобил, заедно с храната. Камбана също нямаше\". Полека всичко си дошло на мястото. Близки приятели й подарили сегашната камбанария с три камбани, помогнали й да поправи и порта. Но след всяко изпитание идвало и ново \"Църквата щеше да падне,направихме дарителска сметка и дойдоха постъпления от добри християни. Разбира се, от по-бедничките. Богатите не дават много. С тези средства направихме ремонт, построихме и две стаи, за да може да дойде една послушница. Нямаме обаче нито един декар земя, нито лозя, нито хотелска част, както други манастири. Плащам на хора, за да седят край мен и да ми помагат, тъй като съм възрастна и болна. За съжаление, парите свършиха, а малките манастири нямат дотации. Труден е животът тук\", споделя монахинята и допълва: Искам тук да е последният ми дом, защото това са свети места, те не са изградени случайно и произволно, а да помагат на хорага в объркания ни свят. Серафима смята, че българинът вярва все по-малко в Бога и затова сме на този хал. Но твърди, че човек е оцелявал винаги, и то благодарение на вярата. Вярва, че доброто не е изчезнало, а просто сме спрели да го търсим и казва, че бедите са дар, за да се смирим. Уверена е, че въпреки трудностите, този път пари пак ще се намерят. Монахинята казва, че местните хора отначало не вярвали много на манастира \"вярваха повече на ракията, на кръчмата\". Но навсякъде вече се е разнесла славата, че в светата обител стават чудеса хора, които нямат работа, си намират Други, които са разделени, се събират. Който се моли с вяра от сърце и душа, получава помощ в нашия манастир, обедена е монахинята. На едно момче му направили магия и след молитва получило изцерение. Така се зарадвало, че докарало половината село в манастира. Всяка година на 1 септември се отбелязва храмовият празник на един от неговите патрони -св. Симеон, известен сред българите още като Симеон орач и Симеон брульо. Това е времето, когато започва бруленето и събирането на орехи. Светецът е от IV в, според житието му е роден през 357 г. в Мала Азия в семейство на бедни християни. На осемнадесетгодишна възраст постъпва в манастир, след което заживява като отшелник в труднодостъпна планинска пещера. При него идвали хиляди хора, за да търсят помощ и си тръгвали вдъхновени и изцерени, чувайки пламенното му слово. По-късно решава да се изолира напълно от света в каменна кула, висока 40 лакти, която сам си построил. Смята се, че е починал на 103-годишна възраст. И тази година по случай храмовия празник игуменката майка Серафима ще отслужи Света Литургия и ще извърши водосвет. В събота ще отвори портите още от зори за млади и стари, които ще се стекат в святото място, за да почетат традицията. Утринната празнична Литургия ще бъде последвана от приготвяне на курбана, който ще бъде раздаден на християните за здраве, благополучие, за прошка на греховете и за спасение. \"Скъпи братя и сестри во Господа Исуса Христа, нека никога да не забравяме, че църквите и манастирите са паметници на културата. В тях са се крили борците за свободата на нашето Отечество. Ако не са били те, нямаше да бъдем съхранени като българи и християни. Нека никога не намалява вярата ви в Господа!\". С това послание майка Серафима изпровожда гостите и вярващите, оставайки с вярата и надеждата, че Господ ще изпрати добри хора, които да я подкрепят в грижата й за светата обител.", "date": "2019.08.31", "title": "Сестра Серафима поддържа манастир с пенсията си"}
{"url": "https://standartnews.com/svyat/turisti-byagat-ot-bakhamite-zaradi-dorian-400689.html", "text": "Ураганът \"Дориан\" увеличи силата си и вече е категория 4 по петстепенната скала на Сафир-Симпсън. Синоптиците в САЩ класифицират този вид бури като \"изключително опасни\". Ветровете при тях са с постоянна скорост от над 210 км/ч. Ураганът се движи към Флорида и се очаква да нанесе значителни поражения. Според прогнозите това ще е най-мощният ураган, ударил гъсто населените брегове на щата, откакто стихията \"Андрю\" уби 65 души и разруши над 60 000 къщи през 1992 г. В целият щат върви трескава подготовка. В някои райони хората се евакуират, а други се барикадират. Международното летище в Орландо вече обяви, че няма да работи, когато дойде бурята.  Очаква се ураганът да достигне Флорида в понеделник вечерта българско време. Към момента стихията се намира над Атлантика, на около 925 км източно от град Уест Палм Бийч във Флорида и на 645 км източно от Бахамските острови. Туристите там панически се опитваха да си тръгнат, докато \"Дориан\" се приближаваше до северозападните острови Гранд Бахама и Абако. В 22.00 ч. местно време международното летище на Бахамите спря работа.", "date": "2019.08.31", "title": "Туристи бягат от Бахамите заради Дориан"}
{"url": "https://standartnews.com/sport/sladka-pobeda-za-grisho-na-us-open-400634.html", "text": "Успешното представяне на Григор Димитров на US Open продължава. Българинът показа стабилна игра и победи в третия кръг Камил Майхржак (Пол) със 7:5, 7:6 (8), 6:2. Този успех му осигури за трети път в неговата кариера след 2014 и 2016 участие на осминафиналите в Ню Йорк. За достигането си до тази фаза Гришо ще вземе и чек за 280 000 долара. Още в първия сет Димитров показа, че пак навлиза в супер форма, като загуби само три точки в своите 6 сервис гейма. Гришо проби поляка при последната си възможност, което му осигури и успеха със 7:5. Във втория Камил Майхржак успя да изравни от 1:4 до 4:4 и да вкара сета в тайбрек. В него поляка дори поведе с 4:2, но това само амбицира Гришо да спечели с 10:8 и да дръпне с 2:0. В третия сет вече беше лесно. Димитров даде само два гейма на съперника си за 6:2. В четвъртия кръг Григор ще играе с непоставеният Алекс Де Минор. 20-годишният австралиец за първи път тази година достига до тази фаза на турнира в Ню Йорк и изобщо в турнир от Големия шлем. В третия кръг той победи с отлична игра поставения под №7 в Ню Йорк Кей Нишикори (Яп) 6:2, 6:4, 2:6, 6:3. Двубоят Димитров - Де Минор ще е първи между двамата, а победителя от него ще срещне на четвъртфиналите Роджър Федерер или Давид Гофен.", "date": "2019.08.31", "title": "Сладка победа за Гришо на US Open"}
{"url": "https://www.standartnews.com/sport/manchestr-yunayted-ne-pobedikha-i-sautkhemptn-400670.html", "text": "Манчестър Юнайтед продължава без победа в трети пореден мач от новото първенство на Висшата лига. В четвъртия кръг Юнайтед направи само 1:1 като гост на Саутхемптън. Даниел Джеймс даде аванс на тима си в 11-та минута с третия си гол от началото на сезона. В средата на второто полувреме Яник Вестергор изравни, а малко след това “Светците” останаха с човек по-малко заради червения картон на Кевин Дансо. Въпреки натискът на Юнайтед до края на мача нов гол така и не падна и критиките към Оле Гунар Солсяер вероятно ще се засилят. С равенството Юнайтед излезе временно на 4-то място в класирането с 5 точки от 4 мача, но и преди изиграването на останалите мачове от кръга. Саутхемптън е на 13-та позиция с 4 точки. ", "date": "2019.08.31", "title": "Манчестър Юнайтед не победиха и Саутхемптън"}
{"url": "https://standartnews.com/sport/dzhokovich-prodlzhava-po-grafik-na-us-open-400651.html", "text": "Лидерът в световната ранглиста по тенис и №1 в схемата на US Open Новак Джокович се класира за 1/8-финалите, след като победи за 20,5 часа американеца Денис Кудла с 6:3, 6:4, 6:2. Сърбинът така направи поредна крачка към защитата на титлата си в турнира, а в следващия кръг ще срещне Стан Вавринка (Швейц) срещу когото има 19 победи и 5 загуби в кариерата си. С успеха си тази сутрин Джокера изпревари Пийт Сампрас по победи на US Open. Той вече има 72 победи на кортовете на \"Флашнг Медоу\". Поставеният под №5 в основната схема Данийл Медведев стигна за първи път в своята кариера за четвърти кръг на US Open. Руснакът спечели голяма битка с Фелисиано Лопес - 7:6(1), 4:6, 7:6(7), 6:4 - продължила 3 часа и 19 минути игра и завършила след полунощ местно време в Ню Йорк.", "date": "2019.08.31", "title": "Джокович продължава по график на US Open"}
{"url": "https://standartnews.com/sport/smrt-vv-formula-2-400696.html", "text": "Състезателят от Формула 2 Антоан Юбер загина по време на старта за Голямата награда на Белгия и надпреварата беше прекратена. 22-годишният французин се удари в една от предпазните стени покрай трасето, а сблъсъкът го върна обратно на асфалта и право на пътя на движещия се с висока скорост болид, управляван от Хуан Мануел Кореа. Американецът се е движел с около 273,6 км/ч. От изявлението на Международната федерация по автомобилизъм (ФИА) става ясно, че Юбер е бил откаран в местна болница, като е починал в 18,35 часа местно време. Другият участник в инцидента – Кореа в момента се намира в болницата в Лиеж и се намира в стабилно състояние. Това е единствената информация, която се знае за здравето на американеца. Състезанието беше прекъснато след състезанието и няколко минути по-късно изцяло прекратено, когато стана ясно какви биха могли да бъдат последиците. Юбер пилотираше за отбора BWT Arden и беше 8-и в шампионата, като вече беше спечелил две победи през сезона.", "date": "2019.08.31", "title": "Смърт във Формула 2"}
{"url": "https://standartnews.com/balgariya-obshtestvo/mudis-ni-zaradva-s-novina-chakana-8-godini-400659.html", "text": "Рейтинговата агенция \"Мудис\" повиши за първи път от 8 години перспективата на кредитния ни рейтинг от стабилна на положителна, което е  поредно доказателство, че икономиката е в подем, а финасовата политика - стабилна. Агенцията акцентира върху подобряващите се фискални показатели и благоразумна политика. В последните години са характерни нарастващи бюджетни излишъци, стабилно намаление на държавния дълг, подобрение на кредитоспособността и значителен фискален резерв, пише в оценката на \"Мудис\". Прогнозите на нейните експерти са, че през следващата година излишъците в хазната ще са в рамките на 0,8 процента  от БВП, а държавният дълг няма да надмине 19 процента от него. Също така, че ръстът на икономиката ще се запази на нивата от над 3 процента. Икономическият ръст ще бъде подкрепен и от няколко важни инфраструктурни проекта, като магистралите Хемус и Струма, ж.п. линията София-Пловдив, както и от очаквано по-високото усвояване на еврофондовете, коментираха от финансовото министерство. Експертите на Владислав Горанов припомнят и за нарастваща конкурентоспособност на българската икономика, подкрепена от рекорден износ и излишъци по текущата сметка на бюджета, което пък е белег за структурни подобрения. Дългосрочният кредитен  рейтинг в чуждестранна и местна валута, който ни дава агенция Мудис, остава Baa2. За последен път той беше вдигнат през 2011 година, но сега за първи път получаваме сигнал, че имаме шанс за ново покачване, ако запазим темповете на икономиката и увеличим тези на структурни и институционални реформи. Положителната оценка на Мудис идва само седмица след като друга кредитна агенция - Фич, също потвърди положителната перспектива за България. С днешната оценка България остава в топ 6 на страните с най-висок кредитен рейтинг в Централна и Източна Европа в класацията на Мудис, след Чехия, Словакия, Полша, Литва и Латвия. На нашето ниво е Румъния, след нас е Унгария.", "date": "2019.08.31", "title": "\"Мудис\" ни зарадва с новина, чакана 8 години"}
{"url": "https://standartnews.com/biznes/do-dni-podpisvame-za-turski-potok-prez-blgariya-400667.html", "text": "На 5 септември се очаква да бъде подписан договор за газопровод от Турция през България, за Сърбия, Унгария и Австрия, съобщи днес във Варна министър-председателят Бойко Борисов. На 12-ия летен университет на Младежката организация на ГЕРБ той посочи, че в момента се работи по този много важен енергиен проект, който ще осигури диверсификация на доставките. Заедно с газовия интерконектор с Гърция ще се постигне 100 процента диверсификация, каза Борисов. Премиерът коментира също и проекта за АЕЦ „Белене“, като каза, че в него се събират много държави, има много предложения. Той е важен, защото след 10-15 години, когато се затворят 5-и и 6-и реактор на АЕЦ „Козлодуй“, ще трябва да имаме заместваща мощност, обясни той. Борисов коментира и големи и важни инфраструктурни проекти за Варна, като каза, че ще отпусне допълнително финансиране за тях. Той заяви, че кандидатът на ГЕРБ за кмет на Добрич е Надежда Петкова - специалист по европроекти, която присъства на форума. Премиерът отново потвърди, че от 1 януари следващата година с 10% ще бъдат повишени заплатите в държавния сектор.", "date": "2019.08.31", "title": "До дни подписваме за Турски поток през България"}
{"url": "https://www.standartnews.com/sport/ansamblt-specheli-srebroto-v-kazan-400693.html", "text": "Българският ансамбъл по художествена гимнастика спечели сребро в многобоя на турнира от сериите \"World Chasllenge Cup\" в руския град Казан. Симона Дянкова, Мадлен Радуканова, Лаура Траатс, Стефани Кирякова и Ерика Зафирова изиграха две солидни съчетания с 5 топки от вчера и с 3 обръча и 2 чифта бухалки , като бяха изпреварени единствено от домакините от Русия. Българските състезателки си осигуриха участие и в девет финала на отделните уреди утре. Картин Тасева, която заслужи бронз в индивидуалния многобой по-рано днес, ще участва на лента, обръч, топка и бухалки, а Боряна Калейн ще се бори за отличията на обръч, топка и бухалки. Ансамбълът е фаворит за медали на 5 топки от вчера и на 3 обръча и 2 чифта бухалки. За водещите гимнастички турнирът е последна подготовка в сериозна състезателна обстановка за започващото на 16 септември Световно първенство в Баку (Азербайджан).", "date": "2019.08.31", "title": "Ансамбълът спечели среброто в Казан"}
{"url": "https://standartnews.com/svyat/uragant-dorian-prodlzhava-da-nabira-sila-400636.html", "text": "Дориан се усили още и снощи стана ураган от четвърта степен по петстепенната скала на Сафир-Симпсън, с ветрове с постоянна скорост, достигаща 215 км, съобщи американският Национален център за ураганите, цитиран от Франс прес и Ройтерс.  \r\n \r\n \r\nУраганът се намира над Атлантика на около 925 км източно от град Уест Палм Бийч във Флорида и на 645 км източно от Бахамските острови, съобщи базираният в Маями център в новия си бюлетин в 20,30 ч. местно време (00,30 ч. по Гринуич тази нощ). \r\n   \r\n \r\nТуристите панически се опитваха да напуснат Бахамите, докато ураганът Дориан се приближаваше до северозападните острови Гранд Бахама и Абако, нетърпеливи да излетят, преди международното летище да затвори в 22,00 ч. местно време. \r\n \r\nПрезидентът на САЩ Доналд Тръмп заяви в петък пред журналисти в Белия дом, преди да отпътува за резиденцията Кемп Дейвид за уикенда, че решението да се разпореди евакуация на някои жители на щата Флорида вероятно ще бъде взето в неделя.", "date": "2019.08.31", "title": "Ураганът Дориан продължава да набира сила"}
{"url": "https://standartnews.com/svyat/10-raneni-sled-strelba-na-stadion-v-sashch-400645.html", "text": "Най-малко 10 души са били ранени при стрелба на стадион в Мобил, Алабама, съобщи телевизионния канал NBC.  \r\n \r\nСпоред информацията, инцидентът се е случил след футболен мач на стадион „Ladle Peebles“. Местната полиция потвърди, че в резултат на стрелбата най-малко 10 души на възраст от 15 до 18 години са ранени. \r\n \r\nВсички пострадали са приети в болница, пет от тях са в критично състояние. Лорънс Батист, ръководителят на местните органи на реда, отбеляза че двама души са задържани и разпитвани във връзка с нападението.", "date": "2019.08.31", "title": "10 ранени след стрелба на стадион в САЩ"}
{"url": "https://standartnews.com/svyat/navrshvat-se-22-godini-ot-smrtta-na-dayana-400646.html", "text": "Принцеса Даяна без съмнение е една от най-обичаните кралски особи. Тя бързо си пробива път към сърцата на хората и се превръща в обект на възхищение заради красотата, човечността си и благотворителните каузи, на които се посвещава. Многократно показва на всички, че не се приема като нещо повече от тях, без значение от титлата си, остава земна и вярна на себе си, а сега виждаме, че е предала тези качества и на синовете си - принцовете Уилям и Хари. Днес се навършват 22 години от трагичната смърт на Лейди Ди и въпреки изминалото време, траурът и мъката по Даяна все още властват в сърцата не само на британските поданици, но в сърцата на милиони хора по целия свят. Ние обръщаме поглед към снимките, останали от принцесата, както и към 22 факта - повече или по-малко известни за нея, с които да почетем годишнината от кончината ѝ. Написала е хиляди такива. Много от тях били до хората, които ѝ изпращали подаръци, особено след раждането на Уилям. Сега Меган продължава тази традиция.   Принцеса Даяна и принц Чарлз с малкия Уилям БТА   Докато беше широко известен фактът, че принц Чарлз има връзка с Камила, по-малко известно е, че и Даяна е била в много близки отношения с бодигарда си Бари Манаки, който е бил назначен на тази длъжност през 1985 г., но година по-късно бил преместен на друга служба, след като станало ясно, че с Даяна имат интимна връзка. Не е случайно, като се има предвид кои са сред най-големите хитовете на бандата - \"Dancing Queen\" и \"Mamma Mia\". Даяна е модна икона, а голямо значение за този факт има Катрин Уокър, която става любимата дизайнерка на принцесата и много допринася за безупречния ѝ стил, създавайки някои от най-известните тоалети на Лейди Ди. А принцът бил с 12 години по-голям от нея и под голям натиск да си намери подходяща съпруга.   Принцеса Даяна и принц Чарлз БТА   Сега е нормално двойките да се срещат с години преди да решат да встъпят в брак, но принц Чарлз и принцеса Даяна имали само 12 срещи преди сватбата си. Въпреки главната си роля в обществото и безспорната си интелигентност, Даяна не била сред най-добрите ученици в училище. Когато била на 16 години, се провалила на два изпита и баща ѝ искал да я изпрати в пансион в Швеция, на което тя твърдо се противопоставила. Като причини за тяхната раздяла били посочвани непрекъснати изневери и дори физическо насилие. Тя има две сестри - Сара и Джейн и по-малък брат - Чарлс Спенсър. Имала е и по-голям брат - Джон Спенсър, който обаче починал малко след раждането си. Това се случило година и половина преди Даяна да бъде родена. И го е носила многократно за изявите си като кралска особа.   БТА   Но след развода на родителите си започва да посещава елитно училище. Това е пръстенът с 12-каратов сапфир, обграден от 14 диаманта и съчетан с бяло злато. Затова Даяна го познавала от семейни събирания, откакто била на 16 и още тогава го харесвала. И била украсена с 10 000 перли.   БТА   Всъщност идеята за това била на малкия тогава принц Уилям и Даяна решила да го послуша. Тя била голям защитник на човешките права и водела редица благотворителни кампании. Продава 79 от своите рокли в аукционна къща Christie's в Ню Йорк и събира сумата от 5,7 милиона долара. В търга участвали 1100 човека, а най-скъпата продадена рокля била онази, с която Даяна присъствала на вечерята в Белия дом. Платената цена за нея била 222 500 долара. Още тогава Даяна показва характер и настоява текстът на сватбения обет да бъде променен. Кейт Мидълтън използва същия този текст при брачната си церемония с принц Уилям. А това била една от детските ѝ мечти. Височината ѝ се оказва причина да не може да преследва кариера на балерина, но Даяна продължава да танцува през целия си живот, както и да подкрепя, включително и финансово, училища по танци. Даяна винаги е показвала, че е близо до хората и не се е възприемала като нещо повече от тях. Макар че е била родена в аристократично семейство, след като завършва училище, тя работи като всеки нормален човек. Била е чистачка и детегледачка, а малко по-късно и като помощник-учителка в детска градина.   БТА   Това означавало много посещения на Дисниленд и Макдоналдс. Синовете ѝ са споделяли, че тя често е намирала време да се забавляват заедно и им е носела лакомства. Освен това много пъти ги е включвала в активности, свързани с благотворителната ѝ дейност. Явно е свършила добра работа, защото днес принцовете Уилям и Хари продължават нейните каузи. Животът на Даяна като принцеса не е бил точно свързан само с щастие и блясък. Тя се е борила с много сериозни психични състояния и в едно интервю разкрива, че започва да страда от булимия и депресия горе-долу от момента, в който се сгодява за принц Чарлз. Трагичната смърт на принцеса Даяна на 36-годишна възраст шокира света и до днес тежи най-много на хората, които най-силно са я обичали. Погребението ѝ през 1997 г. бе предавано на живо по телевизията. Самата служба бе в Уестминстърското абатство, след което самото погребение се извършва на отдалечен частен остров. Той е по средата на Oval Lake на територията на семейния имот на фамилията на Даяна в Алтроп парк.   Погребението на принцеса Даяна БТА   Принцеса Даяна загива на 31 август 1997 г. в Париж при автомобилна катастрофа в Париж, в тунела под моста Алма. Автомобилът, в който тя е пътувала, се опитвал да избяга от папараци и с голяма скорост се ударил в стената на тунела, след това в една от колоните, разделящи потоците на движение, и накрая се преобърнал. В инцидента губят живота си и синът на египетския милиардер Мохамед ал Файед - Доди ал Файед, както и шофьорът на автомобила Анри Пол. 22 години след смъртта си Даяна, тя все още вълнува хората. За британската общественост, а и не само за британската, дори още е трудно да възприеме Камила Паркър като съпруга на принц Чарлз. Децата на Даяна следват нейните стъпки и правят всичко възможно тя да не бъде забравена. Макар че, колкото и години да изминат, Даяна ще бъде това, което винаги е била - красивата принцеса, която стана кралица в сърцата на хората.  ", "date": "2019.08.31", "title": "Навършват се 22 години от смъртта на Даяна"}
{"url": "https://standartnews.com/biznes/kak-zlatoto-ot-ada-tepe-obrna-zhivota-v-krumovgrad-400652.html", "text": "Петък е пазарен ден в Крумовград. И този петък на пръв поглед всичко е както обикновено – рано сутринта мъжете се бръснат в любимата от соца бръснарница срещу хотел \"Ахрида\", а после пият кафе, похапват бюрек и обсъждат последните новини в заведенията на центъра. На сергиите са наредени едри колкото длан червени и зелени чушки, има изобилие от грозде, сливи, праскови, дини. На скарите се въртят пилета, кюфтетата и кебапът разнасят уханията си из целия район. Но още от сутринта си личи, че този петък – 23 август, е някак по-различен от другите. Градът е пълен с гости не само от цяла България, а и от чужбина. Пред стадиона, който е от другата страна на улицата точно срещу пазара, от сутринта е има коли на полицията и жандармерията. Мълвата вече е разнесла, че на игрището се очаква да кацнат с хеликоптер първите хора на държавата – премиерът Бойко Борисов и председателят на Народното събрание Цвета Караянчева. Затова от рано хората хем наглеждат стоката си и чакат купувачи, хем бързат да заемат стратегически места, за да не изпуснат големците. Никой на пазара не си спомня такива хора да са идвали в Крумовград през последните години. Причина за стълпотворението от гости в Крумовград е официалното откриване на рудника на „Дънди Прешъс Метълс” – първият новоразработен в България за последните 40 години. Хората дълго време са се страхували, че добивът на злато ще отрови водата и земята им и ще убие новия земеделски поминък – чушките, които все повече ги отървават от робския труд на тютюневите ниви. Но вече са се успокоили, че канадските инвеститори правят всичко възможно, за да запазят природата чиста. А когато си тръгнат, да оставят хълма Ада тепе такъв, какъвто е бил преди да започнат работата по мината през 2016 г. Рудникът на Ада тепе, където траките са вадели злато още преди 3500 г., попада в защитената зона НАТУРА 2000. Първият проект за добиването на метала е направен още в началото на новия век по всички правила и стандарти. „Наложи се изцяло да го прекроим, за да отговорим на всички притеснения и да спечелим доверието на хората”, казва изпълнителният директор на „Дънди Прешъс Метълс Крумовград” инж. Илия Гърков. Бавно и полека, стъпка по стъпка, след много разговори с местните хора, с градската управа и с природозащитни организации, всичко е направено така, че крумовградчани да са спокойни за чистотата и на водата, и на въздуха, и на земята си. Това отнема 15 години, но днес проектът е световен пример за индустрията как компания и общност могат да работят заедно. Има и оценка от Еврокомисията като най-добре работеща мина в хармония с екологията. А Тръгваме към находището „Хан Крум”, което е на около 3 км южно от Крумовград, за да видим с очите си как от скалите се изважда златото. Пред нас върви водоноска и оросява пътя, за да не се вдига прах. Това се прави постоянно, за да не се допуска запрашаване на въздуха и в най-горещите и сухи дни на годината. Горната част на хълма Ада тепе е като отрязана, там е мината, разположена на площ от 95 хектара. Теренът, който се разработва от 485 м над морското равнище, се терасира през 5 метра, а дъното на рудника ще е на 120-130 м дълбочина. Първото промишлено взривяване е било на 3 юли 2018 г., а от 1 юли 2019 г. е започнал добивът. Багерите разкопават терена, а камионите свалят рудата надолу към фабриката. Полетата, подготвени за взривове, са разчертани с ленти в различни цветове според съдържанието на ценен метал в рудата. Гърми се вторник и четвъртък след обяд, а това, което чуват хората, е като че са изтрещели няколко пиратки, обясняват от компанията. „Използваме технология, която не се прилага никъде в Европа”, казва . Той обяснява, че рудните тела са много малки – по 2-3 метра руда, която се редува с баластра. Когато се намери рудата, по периферията полето се сондира, слагат се сензори, а маркшайдерите записват координатите. След взривявенето рудата се измества, но маркшайдерите намират сензорите и правят нов чертеж. Той се зарежда в компютъра на багерите, които имат GPS. Така самият багер дава сигнал на своя оператор къде точно да работи. После рудата се извозва към фабриката, а баластрата е предназначена за другото ноу хау на „Дънди” в Крумовград – интегрираното съоръжение. То било измислено, тъй като хората се страхували от събирането на отпадъка в класическо хвостохранилище, за което е нужна огромна площ. Затова сега от баластрата се изграждат една върху друга специални клетки, дълбоки 10 метра. Те са на стръмния склон, който слиза към река Крумовица. Дъното им е покрито със специален геотекстил. В такива клетки се събират водите от рудника заедно с отпадъка, който носят. А в него остават 0,4 грама злато и 2 гр. сребро на тон. . Така извличаното злато е 85%, а среброто – 70-75%. Не се използва по-ефективният метод – с цианид, заради силния отпор от страна на местните хора и природозащитниците. „Дънди” реши да намали печалбата си, но да се съобрази с общността и с ограниченията, които налага НАТУРА 2000, обясняват от компанията. След като съоръжението се напълни, а пастата изсъхне за няколко седмици и стане като тъмна глина, то се покрива с изолация. А отгоре с баластрата се гради ново. Вече има 3 запълнени клетки, в момента работи четвърта. И веднага след като една клетка се запълни и запечата, започва рекултивацията на терена. Стените се покриват с кокосово зебло, а отгоре се слага почвата, която е била на това място и е съхранена. Треви и малки храстчета вече са избуяли на първите клетки. „Сега сме на кота 320 метра, трябва да стигнем до 440. Когато работата по рудника приключи след 8 г., ще засадим и дървета – борове и други, които са растяли тук преди да започнем нашата дейност”, казва инж. Хайнов. Така хълмът, който е скъсен от траките с 10-12 м, ще остане с още 120-130 м по-нисък след като си тръгне „Дънди\". Но пак ще е толкова див, колкото е бил преди да дойде компанията. Там ще се върнат и двата вида защитени костенурки, които са маркирани с чипове и една по една са пренесени зад оградата, опасваща мината. А водата от рудника, използвана в затворен цикъл, се пречиства до питейна и в нея вече се е завъдил живот - попови лъжички и малки сомчета. След като се изкопае, рудата се превозва към трошачните цехове. Минава през няколко мелници, които я стриват до 30 микрона. После следва флотацията /обогатяването/, а накрая се получава златният концентрат - фин като брашно черен прах. Той се слага в специални чували, събиращи по 1 тон, като във всеки има най-малко 350 грама злато и сребро. „Фабриката работи по-добре от очакваното и в някои чували има и до 1000 грама ценен метал”, каза инж. Хайнов. От планиран добив на 850 000 тона руда на година се очаква производството на 85 000 тройунции златен концентрат. Инженер Хайнов обяснява и : парчетата руда са хвърляни в огъня, за да се нагорещят, след това са охлаждани в студена вода, като процедурата се е повтаряла няколко пъти, а после се натрошавани с хромели. След това парчетата са слагани в специални съдове под формата на корито. След нагряване златото, който е по-тежко от останалите съставки, потича през специално чучурче. А според легендата, точно от добит от Ада тепе ценен метал е изкован мечът на Ахил, с който той се е бил в Троянската война. Сега проби от златния концентрат вече са разпратени до няколко металургични завода у нас и в чужбина за тестове. Всеки от тях трябва да прецени дали му е изгодно да работи с тази суровина и да предложи цена. А „Дънди” ще избере най-изгодната оферта. След това златото става собственост на металурзите. То най-често се продава на борсата за ценни метали в Лондон. А от борсовите цени на добитото през годината злато и сребро в концентрата зависи концесионното възнаграждение от 1,44%, което \"Дънди\" плаща на държавата, като част от парите ще отиват и за община Крумовград. Очакванията на канадската компания е да бъдат произведени 21 тона златен концентрат в следващите 8 г. От компанията търсят възможности за удължаване на живота на рудника. Сондажите на дълбочина до 2 км обаче не са открили нищо. Правят се и проучвания до 40-50 км наоколо, но дали ще се намери находище, чието разработване ще е технологично възможно и икономически целесъобразно – все още не е ясно. Инвестицията на канадската компания досега е за 164 млн. долара. ? Сега, благодарение на високите заплати, които компанията плаща на наетите от нея 229 местни жители, както и работата, която дава на различни фирми-доставчици, стандартът на живот в града доста се е вдигнал. Много от гурбетчиите се завръщат, за да работят близо до дома и семействата си. Но притесненията бяха, че всичко ще свърши с изтичането на концесионния договор. \"Канада е много социална държава и хората там са свикнали да са отговорни към другите\", обясняват български служители в компанията. Доказателство, че \"Дънди\" иска да се погрижи за хората в Крумовград и след като си тръгне оттук, е фондът с 5 милиона долара, който учредява. А той ще финансира проекти само на местни хора, които нямат нищо общо с минния бизнес и ще отворят работни места в Крумовгард. Така за чушките може да има консервен комбинат, който да ги превръща в лютеница. Да се отворят кланици, месарски цехове, да се гледат пчели, билки. И дори да се произвежда най-скъпата подправка шафран, тъй като районът е благоприятен за отглеждането на ценния минзухар. С парите от фонда, който финансира безвъзмездно половината от проекти до 400 000 лева и е гарант пред банката за нисколихвени заеми, може да се вдигнат и нови хотели. Тъй тъй като историческият туризъм несъмнено има бъдеще тук - особено след изграждането на музейната сбирка с артефактите, открити при археологическите разкопки на Ада тепе. А може да се появят и съвсем нови бизнеси, като например производството на дограма, която да отива изцяло за износ. Всичко това предстои. А бъдещето за Крумовград изглежда добро.  ", "date": "2019.08.31", "title": "Как златото от Ада тепе обърна живота в Крумовград"}
{"url": "https://standartnews.com/svyat/masovi-protesti-vv-velikobritaniya-dnes-400655.html", "text": "Демонстрации из цяла Великобритания ще има днес в знак на протест срещу решението на премиера Борис Джонсън да наложи ваканция на парламента. Според организаторите от анти Брекзит инициативата \"Друга Европа е възможна\" стотици хиляди хора се очаква да се включат в проявите в Лондон и редица градове в кралството. Най-голямата демонстрация ще бъде в столицата с начало 12,00 ч. местно време край правителствения район Даунинг стрийт. Протести ще има в Бирмингам, Брайтън, Йорк, Кеймбридж, Ливърпул, Манчестър, Нюкасъл, Норуич, Оксфорд и други английски градове, както и в шотландските Абърдийн и Глазгоу. В сряда Джонсън получи разрешение от кралицата да прекрати временно заседанията на Камарата на общините от средата на септември да средата на октомври. Тази парламентарна ваканция би съкратила до голяма степен времето, в което депутатите биха могли да се противопоставят на евентуалното излизане на Великобритания от ЕС без споразумение.", "date": "2019.08.31", "title": "Масови протести във Великобритания днес"}
{"url": "https://www.standartnews.com/sport/livrpul-nyama-spirka-na-ostrova-400695.html", "text": "Шампионът на Европа по футбол Ливърпул постигна четвърта поредна победа във Висшата лига на Англия, след като се наложи с 3:0 над Бърнли като гост. Успехът остави \"червените\" на върха в класирането с максимален актив от 12 точки, на две пред втория Манчестър Сити, който по-рано днес се наложи над Брайтън с 4:0. Ливърпул изкова успеха си още до почивката, когато реализира две попадения. Щастлив рикошет в гърна на Крисчън Ууд превърна едно центриране на Трент Алекзандър-Арнолд в гол в 33-тата минута, а в 37-мата Садио Мане покачи на 2:0. Гостите подпечатаха успеха си с трети гол в 80-ата  минута, когато Роберто Фирмино с шут от границата на наказателното поле оформи крайния резултат.", "date": "2019.08.31", "title": "Ливърпул няма спирка на Острова"}
{"url": "https://www.standartnews.com/sport/etr-s-prva-pobeda-za-sezona-400694.html", "text": "Късен гол донесе първата победа на Етър от началото на сезона в efbet Лига. Във Велико Търново домакините надвиха Берое с 2:1. Домакините стигнаха до успеха с голове на Даниел Младенов (33)  и Милчо Ангелов (89), за Берое точене в 72-рата минута бе Мартин Камбуров. Гостите завършиха срещата с 10 души, след като Иван Бандаловски получи втори жълт картон в 70-ата минута. Етър е 12-и с 8 т, а Берое е шести с 12.", "date": "2019.08.31", "title": "Етър с първа победа за сезона"}
{"url": "https://www.standartnews.com/sport/smrt-vv-formula-2-400696.html", "text": "Състезателят от Формула 2 Антоан Юбер загина по време на старта за Голямата награда на Белгия и надпреварата беше прекратена. 22-годишният французин се удари в една от предпазните стени покрай трасето, а сблъсъкът го върна обратно на асфалта и право на пътя на движещия се с висока скорост болид, управляван от Хуан Мануел Кореа. Американецът се е движел с около 273,6 км/ч. От изявлението на Международната федерация по автомобилизъм (ФИА) става ясно, че Юбер е бил откаран в местна болница, като е починал в 18,35 часа местно време. Другият участник в инцидента – Кореа в момента се намира в болницата в Лиеж и се намира в стабилно състояние. Това е единствената информация, която се знае за здравето на американеца. Състезанието беше прекъснато след състезанието и няколко минути по-късно изцяло прекратено, когато стана ясно какви биха могли да бъдат последиците. Юбер пилотираше за отбора BWT Arden и беше 8-и в шампионата, като вече беше спечелил две победи през сезона.", "date": "2019.08.31", "title": "Смърт във Формула 2"}
{"url": "https://standartnews.com/svyat/tsfna-nay-sukhata-pustinya-v-sveta-400685.html", "text": "След силен и неочакван дъжд в северната част на Чили части от обикновено безплодната пустиня Атакама се превърнаха в килими от цветя. Феноменът „цъфтяща пустиня” (desierto florido) обикновено настъпва на всеки пет, най-много седем години, когато дъждовете накарат погребаните семена да покълнат и разцъфнат. Този цъфтеж обаче идва само две години след особено цветната за пустинята 2015 г. Установено е, че над 200 вида растения растат в района, пише BBC. Явлението привлече посетители и ботаници от Чили и по-далечни страни. Представители на туристическия бранш заявиха, че се надяват през следващите седмици да цъфнат още повече цветя, тъй като различните видове покълват по различно време.", "date": "2019.08.31", "title": "Цъфна най-сухата пустиня в света"}
{"url": "https://standartnews.com/svyat/dvama-napadat-s-nozh-na-metrostantsiya-kray-lion-400686.html", "text": "Човек загина, а други девет са ранени, трима от тях са със сериозни рани, след нападение с нож на метростанция в предградието Вилюрбан край източния френски град Лион, съобщава АФП. \r\n \r\nНападателите са двама, единият е бил въоръжен с нож, а другият с готварски шиш. \r\n \r\nЕдиният от мъжете е арестуван, а вторият се издирва. Мотивите за нападението се изясняват. \r\n \r\nРепортер на АФП на мястото на инцидента заяви, че в района на метростанцията цари хаос и има множество линейки, които помагат на пострадалите. \r\n \r\nМиналия май пакетна бомба, заложена пред входа на пекарна в центъра на Лион, рани 14 души. Нападателят, млад радикализиран алжирец, беше арестуван три дни по-късно. Той призна, че е член на „Ислямска държава“.", "date": "2019.08.31", "title": "Двама нападат с нож на метростанция край Лион"}
{"url": "https://standartnews.com/svyat/pomoshchnichka-na-trmp-uvolnena-zaradi-detsata-mu-400687.html", "text": "Личната помощничка Мадлен Уестърхаут на американския президент бе принудена да си подаде оставката заради коментарите си за президентските дъщери Иванка и Тифани. Това съобщи в. Politico, позовавайки се на два източника, предаде БГНЕС. По техни данни 28-годишната Уестърхаут преди две седмици се похвалила в компанията на журналисти, че отношенията на Доналд Тръмп с нея са по-добри от отношенията му с Иванка и Тифани. Тя казала още, че Доналд Тръмп не обичал да се снима с Тифани, защото я смятал за твърде пълна. Накрая Уестърхаут се пошегувала, че понякога Тръмп не можел да различи Тифани в тълпа с други хора. \r\n \r\nТези си впечатления тя споделила на 17 август на вечеря с журналисти, която се провела в режим off the record – тоест не за публикуване. Освен Уестърхаут в срещата участвал и зам-говорителят на Белия дом Хоугън Хидли. Срещата се състояла в щата Ню Джърси близо до имението на Тръмп в Бедминстър, където той прекарвал отпуската си. Уестърхаут споделила тези впечатления пред журналистите, докато Хидли напуснал вечерята, за да даде интервю на телевизия „Фокс”. „Тя обърна няколко чашки и се разоткровеничи пред репортерите в нехарактерен непредпазлив маниер”, заяви един от източниците на \"Политико\". На свой ред представител на американската администрация обвини участвалите във вечерята журналисти, че са огласили част от чутото, което напълно противоречи на правилата за провеждането на такива мероприятия за медиите. „Това беше вечеря не за публикуване и пресата по крещящ начин наруши договореността\", подчерта този американски чиновник. Смята се, че Уестърхаут е била „осветена” от шефа на кореспондентите на в. „Вашингтон пост” към Белия дом Фил Ракър. Отговаряйки в петък (американско време - ред) на журналистически въпрос, Тръмп по същество потвърди, че Уестърхаут е уволнена заради разгласяването на подробностите за личния живот на президентското семейство. Той окачестви изказванията й като „донякъде нараняващи”. „Аз обичам Тифани”, увери президентът. \r\n \r\nПо-рано Politico писа, че Уестърхаут напоследък се опитвала да разшири кръга от задълженията си в Белия дом, включително да сне занимава едва ли не и с пътуванията на президента в чужбина, припомня на свой ред tass.ru. Тези нейни действия предизвиквали недоволство сред другите служители от апарата на Белия дом. Смята се, че последната капка, преляла чашата, станали откровенията й на срещата с медиите на 17 август. Когато станало известно, че Уестърхаут си е позволила подобни изказвания, в Белия дом започнали активно да обсъждат неизбежното й уволнение. В крайна сметка в четвъртък Уестърхаут трябвало да подаде молба за напускане. \r\n \r\n ", "date": "2019.08.31", "title": "Помощничка на Тръмп  уволнена заради децата му"}
{"url": "https://standartnews.com/svyat/namushkakha-osdeniya-za-ubiystvoto-na-robrt-f-kenedi-400688.html", "text": "Сирхан Сирхан – мъжът, осъден за убийството на Робърт Ф. Кенеди, е бил намушкан с калифорнийски затвор, съобщават американски медии, цитирани от Би Би Си. В официално изявление на властите се посочва, че инцидентът е станал в затвор край Сан Диего в петък следобед. От Департамента по затворите на Калифорния обаче не посочиха името на пострадалия, но уточниха, че състоянието му е стабилно. Според източник от силите на реда обаче раненият е 75-годишният Сирхан. Той излежава доживотна присъда в затвора „Ричард Джей. Донован“. Мъжът, който го е намушкал – също затворник, е вкаран в изолатора. Палестинецът с йордански паспорт е осъден за убийството на кандидата за президент на САЩ Робърт Ф. Кенеди, когото прострелва три пъти в хотел „Амбасадор“ в Лос Анджелис на 5 юни 1968 година. Сенаторът от Ню Йорк и брат на убития пет години по-рано президент демократ Джон Кенеди, умира в болница от раните си 24-часа по-късно. На процеса през 1969 година Сирхан първоначално получава смъртна присъда. Три години по-късно обаче тя е заменена с доживотен затвор, след като в Калифорния премахват смъртното наказание. / БГНЕС", "date": "2019.08.31", "title": "Намушкаха  осъдения за убийството на Робърт Ф. Кенеди"}
{"url": "https://standartnews.com/svyat/khaknakha-i-akaunta-na-shefa-na-tuitr-400648.html", "text": "Акаунтът на Джак Дорси, главен изпълнителен директор на социалната мрежа Туитър, който има 4,2 млн. последователи за кратко е бил превзет от хакери, съобщи Би Би Си. В продължение на 15 минути от профила на Джак Дорси са били публикувани множество обидни и расистки туитове. Сътрудниците на Дорси обаче направили възможното и атаката била овладяна и те си върнали контрола над страницата. Според компанията системата им не е била пробита и обвиниха за хакерската атака неназован мобилен оператор. Според Bloomberg състоянието на Дорси, който е един от основателите на Туитър се оценява на 4,9 млрд. долара.", "date": "2019.08.31", "title": "Хакнаха и акаунта на шефа на Туитър"}
