{"url": "https://www.standartnews.com/kultura/pochitat-emil-chakrov-v-ndk-378754.html", "text": "Новогодишният музикален фестивал отбелязва 70 години от рождението на Емил Чакъров (1948 – 1991). Прочутият диригент създава форума през 1986 година по подобие на престижните събития в Европа. Първият концерт е на 27 декември със специално създадения Фестивален симфоничен оркестър. Емил Чакъров ръководи първите четири издания. „Нашата цел е да направим преход от началото преди 32 години към настоящето и да намерим начин фестивалът да бъде продължен в бъдещето. Подходът е възможен единствено с много качествена селекция, любов, енергия и мисъл“, коментира Борислав Велков, председател на Съвета на директорите в НДК.  Той отбелязва, че тази година многообразието от музика е супер сериозно – класики, джаз, суинг, камерни концерти – и всеки ще открие своя жанр. В съпътстващата програма на Новогодишния фестивал с мото „Музиката е енергия“ ще бъде изложбата с фотографии на Емил Чакъров във фоайето на вход А4. Откриването е предвидено за 5 декември от 19.  Емил Чакъров ще бъде почетен и със специална панорама с филми и концертни записи. На 6 декември от 18, 30 часа  в „Люмиер“ зрителите ще присъстват на премиерата на документалната лента за диригента, „Последен концерт“, с режисьор, продуцент и сценарист Георги Тошев. „Интересът ми към личността на Чакъров ту се появяваше, ту затихваше, но след низ от обстоятелства се случи така, че попаднах на антиквар във Франция, който е познавал диригента и така започнах да разследвам нишката на неговия живот“, споделя Тошев. Среща-разговор за гениалния музикант ще събере изкушени на 12 декември от 17 часа в Литературен клуб „Перото” с водещ Екатерина Дочева. Непосредствено след това, от 18, 30 часа в „Люмиер“ ще бъде показан филмът „Като дъх музика“ I и II част. Тазгодишното издание на традиционния Новогодишен фестивал ще събере музиканти от световен мащаб.  Откриването е на 5 декември с Best of Swing на немския Swing Dance Orchestra с диригент Андрей Хермлин. Изпълнителите ще отведат зрителите на ретро пътуване към времето в Америка от 30-те години на миналия век, за да преживеят заедно музиката, която възражда суинга. За любителите на класиката организаторите са подготвили голям симфоничен концерт на 14 декември. За първи път от 2002 година насам във „Виртуозите“ ще излезе световноизвестният цигулар Минчо Минчев, емблематичен участник в изданията на фестивала през 1987-1990. На сцената до него ще застане виртуозният контрабасист Рик Стотийн, а диригентската палка е поверена в ръцете на маестро Емил Табаков. Следващото събитие ще събере на сцената на зала номер едно някои от най-популярните имена от българския джаз: Михаил Йосифов, Велислав Стоянов, Мартин Ташев, Стоян Янкулов-Стунджи, Тодор Бакърджиев, Борис Таслев,  Александър Деянов – SkilleR, Михаил Михайлов и Димитър Узунов; струнен оркестър с диригент Григор Паликаров, интересни гост-солисти. Музикалният проект „Symphony-jazz“ е на композитора пианист Ангел Заберски, а на 20 декември публиката ще чуе симфоничен джаз и фолклорни пиеси от по света и у нас. За изненада на зрителите Ачо ще представи за първи път в джаз аранжимент прочутата песен „Вода“ на Елица и Стунджи, с която през 2007 година дуото спечели престижното 5-о място в конкурса Евровизия. На 1 януари от 18 и 30 часа „Магията на танца“ събира най-добрите музиканти на столичните оркестри с диригент Емил Табаков, а солист е флейтистът със световна слава Патрик Галоа. „Подборът на произведения е малко по-различен. Вместо валсове и полки от традиционните австрийски композитори ще заложим на танци от автори от различни националности и епохи“, казва маестро Табаков. В съпътстващата програма е и вокалният рецитал на младото сопрано с обещаваща международна кариера Мила Михова и пианистът Ричард Баркър  - на 15 декември от 19 в „Люмиер“. Концертът „Бисери на белкантото“ ще включва песни и арии от Росини, Белини и Доницети. 32-рото издание на Новогодишния музикален фестивал обръща специално внимание и към най-малките почитатели - матинето за тях е на 29 декември от 11 часа в „Люмиер“. Детската програма ще бъде допълнена със съботно-неделни занимания по празничен етикет в „Перото“ на 2 и 16 декември от 11. Темите са „Как да бъдем вежливи, когато сме на публични събития с мама и татко” и „Какво трябва да знаем, когато посещаваме концерт?“.", "date": "2018.11.22", "title": "Почитат Емил Чакъров в НДК"}
{"url": "https://www.standartnews.com/kultura/ishchar-v-blgariya-se-chuvstvam-u-doma-si-378682.html", "text": "В България наистина се чувствам  у дома си, каза специално за bTV в предаването „Тази сутрин” певицата Ищар. Обожавам песента „Облаче ле, бяло”, разкри тя и изпя част от нея в студиото. Ищар сподели също, че са ѝ подарили традиционна българска носия и не се разделя с пафтите, които много са ѝ харесали. „Музиката е езикът на емоцията. Емоцията е нещо, което всеки може да разбере. Ако си щастлив, емоцията я разбират всички, без езика. И това е нещо, което е във въздуха, нещо, което е чувство“,подчерта певицата. На 24 ноември тя ще изнесе концерт в Пловдив, с който ще отбележи 20 години на сцената. По думите ѝ българите имат голяма чувствителност към мелодията. Тя допълни, че има много обича баладите и има нещо много дълбочинно в емблематичната ѝ песен „Евкалиптова гора“, която пее от осемгодишна. „За мен тя значи много. Хората просто  усещат чрез мелодията моите чувства и моята интерпретация“, каза още изпълнителката. „Когато за първи път чух „Облаче ле бяло“, текстът нищо не ми говореше, просто усетих чувството на изпълнителя, който пееше“, сподели Ищар. Според нея музиката събира хората от различните етноси и религии. „В началото, когато започнах да се занимавам с музика, не си давах сметка за това, понеже бях много малка и се занимавах с други неща. Но фактът, че аз излизам на сцена в целия свят, беше едно пробуждане, доказа ми, че е възможно всички да изпитват еднакви чувства. Навсякъде публиката е различна по света – на различна възраст, с различни религии, а като говориш за любов, щедрост, радост, това е универсално чувство, това са универсални теми“, категорична е изпълнителката. Ищар разкри, че 20 години на сцената не са я уморили. „Всеки път е като първи път, но намирам друг тип енергия, друг тип усещане, защото вече съм на друга възраст, натрупала съм друг опит”, коментира тя", "date": "2018.11.22", "title": "Ищар: В България се чувствам у дома си"}
{"url": "https://www.standartnews.com/kultura/khyu-lori-poluchi-orden-ot-prints-charlz-378699.html", "text": "Хю Лори беше удостоен с титлата Командир на Ордена на Британската империя от принц Чарлз за приноса му в драматичното изкуство. Принцът на Уелс връчи медала на актьора на церемония в Бъкингамския дворец. Това е второто подобно постижение за Лори. През 2007-а той бе провъзгласен за Офицер. Въпреки че британецът е световно известен с ролята си на доктор Хаус от едноименния американски сериал – която му осигури 2 златни глобуса – кариерата му започва още през 80-те години на миналия век. Във Великобритания той се прочува с участието си в сериала „Черното влечуго“, където играе с Роуън Аткинсън. През 90-те той и Стивън Фрай водят хитовото комедийно шоу по БиБиСи „Малко от Фрай и Лори“. Една от култовите му роли на големия екран е в детската комедия „Стюарт Литъл“, където играе Фредерик Литъл. Лори участва и в британско-американския шпионски минисериал от 2016-а „Нощният управител“ заедно с Том Хидълстън. За ролята му на Ричард Ропър в него той получи третия си „Златен глобус“. Комикът също е и музикант с два соло албума.", "date": "2018.11.22", "title": "Хю Лори получи Орден от принц Чарлз"}
{"url": "https://www.standartnews.com/kultura/dzhef-goldblum-prevze-dzhaz-stsenata-378706.html", "text": "Знаменитият холивудски актьор Джеф Голдблум дебютира в музиклания бизнес с първия си джаз албум „The Capitol Studios Sessions“. Тавата оглави класациите на „Billboard“ – в категориите „най-добър джаз“ и „най-добър традиционен джаз“. Албумът се класира и на четвърто място в списъка на „Heatseekers Albums“ – класация за нови музиканти. Компилацията, написана в сътрудничество с оркестър „Mildred Snitzer“, е продала вече около 3000 бройки. Няколко известни имена също са оставили свой отпечатък в записа – актрисата Сара Силвърман, певиците Имелда Мей и Хейли Райнхарт, както и тромпетистът Тил Брьонер. Въпреки че това е първият му албум, Голдблум упражнява музикантската си същност от десетилетия. Той има редовни изпълнения на живо в модерния клуб „Rockwell Table and Stage“ в Лос Анджелис.", "date": "2018.11.22", "title": "Джеф Голдблум превзе джаз сцената"}
{"url": "https://www.standartnews.com/sport/katrin-prodava-zlatoto-si-za-blagotvoritelnost-378747.html", "text": "Златното момиче Катрин Тасева обяви в социалните мрежи, че продава златния си медал, кaкто и бухалките, с които го спечели на Световната купа в София. Гимнастичката е готова да се раздели с тях в името на добра кауза.Тасева иска да дари сумата, която получи на млад мъж, който се бори с рака и има нужда от скъпа операция в чужбина. Търгът, който грацията организира за бухалките и медала си, стартира тази вечер в профилите й в инстаграм и фейсбук.", "date": "2018.11.22", "title": "Катрин продава златото си за благотворителност"}
{"url": "https://www.standartnews.com/kultura/300-aplodirakha-orlin-goranov-na-premiera-v-sofiya-378746.html", "text": "Орлин Горанов, който е истински любимец на музите, събра над  300 почитатели и приятели навръх празника на християнското семейство  в столичния „София лайв клуб“, за да ги „почерпи“ с мемоарите си.  Премиерата на автобиографичната му книга „Да започнем отначало“ съвсем естествено се превърна в концерт, като на пианото седна Милен Кукошанов. Забавни  моменти  от месеците на творчество разказаха съавторката на луксозната книга Веселина Паскова и Иван  Тенев. Сред гостите бяха Кристина Димитрова, Маргарита Хранова, Камелия Тодорова, Васил Петров, Любо Киров, Еделина Кънева, Орлин Павлов – баща и син, Борис Панкин, Димитър Туджаров–Шкумбата, Живко Петров, Димитър Семов... „Да започнем отначало“ проследява пътя на Орлин Горанов в естрадата, завоя му към оперната сцена, бляскавите появи във вариетета в чужбина, авантюрите в киното и театъра и навлизането в мюзикъла с последните му изяви. Самият артист припомни, че това не е автобиография в традиционния смисъл, а равносметка или огледало на повратна точка. И най-вече: разказ за пътуването - към щастието, към благодарността, че сме живи.   С характерното му чувство за хумор Орлин разказа една от историите, останали извън томчето. На турне в Страната на изгряващото слънце известните като работлив народ японци много харесали емблематичния хит на Орлин и Кристина Димитрова „Детски спомен“. Но след като разбрали, че се пее „Вървях един следобед без цел и посока“, променили мнението си. Изненада за публиката бе „На многая лета“ – поздрав на известния бас Орлин Павлов към по-младия му колега, с когото са играли дълги години в Пловдивската опера и на турнета по света. Звездата на Музикалния театър Еделина Кънева провокира Орлин за дует от мюзикъла „Mamma Mia!”, в който те си партнират. Шкумбата хвана микрофона за серия вицове, а шоуто завърши с необикновено акапелно изпълнение на Орлин – той извиси глас за химна на Северна Корея, който помни от едно турне на любимия му хор „Бодра смяна“. Докато звучаха хитове от последния му албум, музикалният ас раздаде стотици автографи.", "date": "2018.11.22", "title": "300 аплодираха Орлин Горанов на премиера в София"}
{"url": "https://www.standartnews.com/kultura/fantomt-na-operata-11-pti-prez-yanuari-i-fevruari-378753.html", "text": "Три години са се точили преговорите за получаване на правата за постановката на „Фантомът на операта“ в Музикалния театър, но в крайна сметка са финализирани при най-добрите за БГ екипа условия. Не без значение е, че през последните 20 години трупата е изиграла пет от най-прочутите мюзикъли на сър Андрю Лойд Уебър - „Йосиф и фантастичната му пъстра дреха“, „Исус Христос - Суперзвезда“, „Котки“, „Евита“ и „Булевардът на залеза“. Публиката засега ще гледа хита 11 пъти, тъй като броят на  представленията е лимитиран -  от 25 януари до 10 февруари по системата „стаджоне“ – популярната практика по световните сцени да се играе един и същ спектакъл в дълга поредица от последователни вечери. С българската премиера на „Фантомът на операта“ моделът „стаджоне“ се прилага за първи път в Оперетата. Той се налага и заради строежа на мащабния декор, който изисква две денонощия работа. Неделните представления са от 17, а останалите са в обичайния час – 19.", "date": "2018.11.22", "title": "„Фантомът на операта“ – 11 пъти през януари и февруари"}
{"url": "https://www.standartnews.com/regionalni/ardino-trsi-finansirane-za-mikroyazovirite-v-obshchinata-378740.html", "text": "Да се предприемат неотложни аварийно-възстановителни дейности за управление на водите на микроязовирите в кв. „Горичево“ на град Ардино и село Дядовци. За това настоява в писмо до министъра на икономиката Емил Караниколов кметът на родопската община Ресми Мурад. Градоналникът посочва, че състоянието на двата микроязовира, собственост на „Земинвест“ ЕАД към МЗХГ, е обезпокоително, което изисква финансиране за възстановителни дейности. „Към настоящия момент състоянието на микроязовира в кв. „Горичево“ е незадоволително и с риск от причиняване на наводнения. Изпускателният кран е повреден и не функционира. При проливни валежи водните количества в микроязовира не се задържат и изтичат в скатовете от северната му страна. Коритото на водното съоръжение е обрасло от дървета и растителност”, се казва в писмото на кмета на Ардино Ресми Мурад. Той посочва също, че част от насипната стена на микроязовира в Дядовци е отнесена и има изкопан авариен канал за оттичане на водата. Значението на водоема е изключително важно, тъй като в близост са разположени няколко животновъдни ферми, както и предприятия за мрамор.", "date": "2018.11.22", "title": "Ардино търси финансиране за микроязовирите в общината"}
{"url": "https://www.standartnews.com/kultura/vergov-naum-shopov-i-emil-markov-zavladyakha-stara-zagora-378748.html", "text": "Стотици фенове посрещнаха Юлиан Вергов, Наум Шопов и Емил Марков на специална прожекция на епизод от „Откраднат живот“ в Стара Загора.  Актьорите, които пресъздават три от най-запомнящите се образи в хитовия медицински сериал се изправиха пред препълнени зали, за да споделят атрактивни и предизвикателни моменти от създаването му.  „Аз участвам и в сценарния екип. На въпросите защо определени герои се разделят и защо историята за някои не е с щастлив край, отговарям: Всичко това  се  случва именно с идеята да се поддържа интереса на зрителите.  Промените в съдбата,  напрежението между добри и лоши, осуетяването на обстоятелства са необходими за динамиката – вече шест сезона“, разказа Емил Марков, който работи с Христина Апостолова по развитието на сюжетите. „Сериалът е за  всички, които виждат смисъл в тази история“, заяви Юлиан Вергов.  Наум Шопов получи бурни овации за наскоро обявения годеж с гаджето си Тея. На 28 ноември турнето на „Откраднат живот“ продължава в Бургас.", "date": "2018.11.22", "title": "Вергов, Наум Шопов и Емил Марков завладяха Стара Загора"}
{"url": "https://www.standartnews.com/kultura/btr-zabivat-iz-blgariya-378749.html", "text": "Музикантите от Б.Т.Р започват турне из държавата - концертите в София, Пловдив, Шумен и Варна ще се случват с логото „Невидими стени“.   Това е името на последния засега студиен албум, подписан от Атанас Пенев - вокали, Славчо Николов – китари и вокали, Иван Калфов - бас-китара, Илиян Диков – барабани. На шоуто из България те изпълнят повечето песни от новата си тава и най-популярните си хитове. В графика им през отиващата си година бяха и серия от концерти с Джон Лоутън и Глен Хлюз, Б.Т.Р. представиха и мащабната видеопродукция „Никога преди“, която отново е в стилистиката на киното след клиповете „Несбъдване” и „Моята сила”. В  новогодишната нощ Б.Т.Р. ще са звездите на площад “Свобода“  Русе.", "date": "2018.11.22", "title": "Б.Т.Р.  забиват из България"}
{"url": "https://www.standartnews.com/mneniya/stoim-zad-predlozheniyata-si-za-nedopuskane-prekhvrlyane-na-sredstva-p-378675.html", "text": "Асоциацията на университетските болници, Националното сдружение на частните болници, Националната асоциация на частните болници, Сдружението на областните болници, Сдружението на общинските болници и Българска болнична асоциация. Проведохме редица разговори и заседание със страните в преговорния процес, всички заявиха своята убеденост в правдивостта и необходимостта на промените в текстовете, които БЛС предлага. Когато парламентът е решил, че определена сума трябва да се похарчи за точно определено нещо, не може да взимаме от там и да ги дадем за друго. Съсловната организация твърдо застава зад своето предложение и убеждение, че за правилното функциониране на здравната система, за удовлетворението на пациентите и на медицинските специалисти, за успокояване на напрежението в сектора е задължително обезпечаването на дейността по направление, без да има възможност за прехвърляне на вече един път гласувани средства по параграфи в друго направление. От години сме свидетели на практиката на попълване на дефицити в сектора със средства за медицинска дейност, което по същество нарушава волята на законодателя и е крайно време да се спре с това. - Възможността болниците да не усвоят своите бюджети също е свързана с нелогични правила, залегнали в нормативните актове. Според сегашните правила лечебните заведения нямат право да прехвърлят например средства, останали им от едно тримесечие, в друго. Този проблем стои пред болниците от години, тъй като на някои места например през летните месеци хоспитализациите намаляват, а на други, като тези в морските ни курорти, тъкмо обратното – увеличават се. Мениджърите на болниците знаят това и, ако имаха свободата да разполагат с целия си годишен бюджет и да го разпределят според дейността си, нямаше да остане място за връщане на средства. \r\nДругият проблем тук са лимитите. Както знаете, НЗОК дължи не само на чужди, но и на български болници средства за т. нар. „надлимитна“ дейност още от 2015 г. Редица болници вече осъдиха Касата да им изплати тези пари, като при това след съдебните дела фондът трябва да плати допълнително и лихви, и разходи по делата. Ако НЗОК се издължава поетапно на лечебните заведения за „надлимитната“ им дейност, вместо да пренасочва пари към лекарства, никакви пари няма да останат неусвоени. - Тогава  решението ще бъде на Националния съвет на Българския лекарски съюз. Но със сигурност, това вече го  заявихме, няма да подпишем анекс към рамковия договор. Но все пак  се надявам да не се стига до там.", "date": "2018.11.22", "title": "Стоим зад предложенията си за недопускане прехвърляне на средства п"}
{"url": "https://www.standartnews.com/regionalni/bolnitsata-v-pernik-dava-stai-za-bezdomni-378711.html", "text": "Две стаи в Специализираната болница за продължително лечение и рехабилитация в Перник ще може да бъдат използвани за настаняване на бездомни хора през студените зимни месеци, съобщи кметът Вяра Церовска, цитирана от БНР.  В Перник няма приют за бездомни и затова през студените зимни дни и нощи бедстващите се настаняват временно  или в бившия Профилкториум или в общинското общежитие в квартал „Мошино“. Не всички желаят това. Повечето от останалите без подслон хора обитават шахтите на „Топлофикация“, трафопостовете, изоставени къщи и незаключени мазета и често отказват временното настаняване, за да не бъдат заети териториите им от други бездомни.", "date": "2018.11.22", "title": "Болницата в Перник дава стаи за бездомни"}
{"url": "https://www.standartnews.com/svyat/koy-ubi-prezidenta-kenedi-378752.html", "text": ": Американският президент Джон Кенеди бе смъртоносно ранен на 22 ноември 1963 година, докато със съпругата си Жаклин Кенеди пътуваше в президенския си кортеж по време на визита в Далас. 35-тият президент на Съединените американски щати почина на 46-годишна възраст, съобщава на първата си страница тогава вестник Ню Йорк Хералд Трибюн.                         Кариерата на Кенеди започва през 1946 година като член на Камарата на представителите в Конгреса на САЩ от Демократическата партия. До 1960 година той е бил сенатор от Масачузетс. На 8 ноември 1960 година, побеждавайки Ричард Никсън, Кенеди става най-младият президент на Америка, а също така и първият, който е католик.               Братята Кенеди - вляво, Джон, който умира  от куршум през 1963 година, в средата - Робърт, който е застрелян 1968 година, а вляво, Тед, който опровергава \"проклятието на Кенеди\", като доживява до 77- годишна възраст.                             Жаклин Кенеди се запознава с Джон през 1952 година на официален обяд, а година по-късно те обявяват годежа си. Жаклин е с мъжа си по време на фаталното посещение в Далас. Първоначално тя не разбрала, че съпругът й е прострелян, а взела звука за грохот от мотоциклет. По-късно, пред операционната, тя казала на президенския доктор: Те го простреляха пред очите ми. Цялата съм в неговата кръв. Какво по-лошо може да ми случи? Искам да съм с него докрай. Докторът я пуснал с думите: Това е нейно право.             Джаки не махнала кръвта от президента от розовия си костюм. С него била и на погребението. Искам всички да видят какво направиха с американския президент, казала тя.                       Бившият морски пехотинец Ли Харви Освалд бил арустуван по подозрение за стрелба над полицай 40 минути след убийството на Кенеди. Той не признавал своята вина за Кенеди. По време на процеса, който се излъчвал пряко по телевизиите, собственик на нощен клуб в Далас стрелял по Освалд и го улучил в корема. Два часа по-късно той умрял в същата болница, в която и президента.", "date": "2018.11.22", "title": "Кой уби президента Кенеди?"}
{"url": "https://www.standartnews.com/biznes/28-mlrd-za-turski-potok-2-km-blgariya-378745.html", "text": "Икономическата логика надделя! \"Газпром\" насочи втората тръба на газопровода \"Турски поток\" към България. Това обяви в пространен материал руското издание \"Коммерсант\". \r\nДоставките на синьо гориво за България и Сърбия през \"Турски поток\" ще започнат през 2020 г., за Унгария - през 2021-а, за Словакия - през втората половина на 2022 г. Това ще позволи на \"Газпром\" от 2022 г. да прекрати транзита през Украйна, коментира руското издание и припомня, че всъщност това ще е повторение на маршрута на проекта \"Южен поток\", който беше замразен в началото на декември 2014 г. под натиска на САЩ. Поради това газовите и енергийните експерти у нас вече наричат втората тръба \"Турски поток\", която ще бъде отклонена към България, \"Южен поток лайт\" (б.а. - от англ. light - \"лек\"). Така по този олекотен вариант на \"Южен поток\" ще текат вече не 63 млрд. куб. м газ през България към Централна Европа, както беше планирано преди 10 години, а 4 пъти по-малко - само 15.75 млрд. куб. метра. \r\nЗа разлика отпреди обаче вече никой и нищо не ще може да попречи на реализацията на \"Южен поток лайт\", тъй като той е напълно съобразен с антимонополните условия на Третия енергиен пакет на ЕС. За това говори и фактът, че \"Булгартрансгаз\" вече се подготвя да проведе през декември търг за резервиране на бъдещ капацитет на входа на тръбата у нас и на изхода й към Сърбия. От своя страна газопреносните оператори на Унгария, Словакия и Австрия само преди 3-4 седмици проведоха търгове за резервиране на капацитети от октомври 2022 г. до края на 2029 г. \r\nГазът ще тече през наша територия обратно на потока, който от 4 десетилетия захранва Турция, което означава, че нашата газопреносна мрежа между Провадия и Турция вече ще работи в реверсивен режим (виж картата). За да продължи синьото гориво към Сърбия обаче на наша територия ще трябва да бъдат изградени още две компресорни станции (КС) и нов газопровод. Така, близо до сегашната КС \"Провадия\", ще бъде построена КС \"Нова Провадия\", от която до границата със Сърбия в посока Зайчар ще се монтират 474 км тръби с диаметър 1200 мм. За да се гарантира налягането от 7.5 МРа срещу колебания, подземното газохранилище \"Чирен\" ще трябва да бъде разширено, а до границата със Сърбия ще се построи нова КС \"Расово\". За целта България ще трябва да инвестира около 2.8 млрд. лева (1.63 млрд. долара). \r\nЗа сетен път се уверяваме, че природният газ, както и нефтът, са геополитика. Това коментира за \"Стандарт\" енергийният експерт проф. Атанас Тасев. Официалното съобщение за избора на трасето през България дойде в навечерието на посещението на гръцкия премиер Алексис Ципрас в Москва с цел да лобира за гръцкия маршрут, посочи Тасев. При това, забележете, преди Ципрас в Москва бяха и Бойко Борисов, и Вучич, и Орбан! Всичко това бяха сигнали, че Москва ще предпочете трасето през България, а сега вече това беше и категорично съобщено. Искам да подчертая, че изборът на на Кремъл не е от някаква носталгия към българо-руската дружба, а именно защото маршрутът през България е най-целесъобразен от икономическа гледна точка, заяви проф. Тасев. И ако се върнем пак на геополитиката - Русия има твърди ангажименти за доставки на газ към Сърбия и Унгария, които тя така изпълнява, подчерта проф. Атанас Тасев. \r\nНе толкова възторжен от новината, съобщена от проправителствената медия \"Коммерсант\", е  газовият експерт Христо Казанджиев от Българския енергиен и минен форум. Пред \"Стандарт\" той коментира, че изборът на трасето на \"Турски поток-2\" през България няма да доведе до нищо съществено за нас, тъй като на практика количествата газ, които руснаците ще спрат от север, ще ни ги пуснат от юг. Следователно сменят се само трасето и посоката на газа, но не и количествата. Това, което може да е негативното за нас, е, че България ще се натовари с над 2.7 млрд. лв. нови инвестиции с много дълъг срок на откупуване, което е нещо огромно за нашите мащаби. Всъщност и самото решение на практика беше взето още през лятото на 2017 г. с подписването на пътната карта за развитието на българската газопреносна система от министър Теменужка Петкова и представители на \"Газпром\", просто тази информация сега се легитимира официално. С това решение се прави опит България да запази ползите от транзита на руски природен газ, като въпросът е на каква цена и за какъв период от време, коментира Христо Казанджиев.", "date": "2018.11.22", "title": "2,8 млрд. за \"Турски поток-2\" към България"}
{"url": "https://www.standartnews.com/sport/pirin-i-dnes-ne-trenira-378734.html", "text": "Финансовата криза в Пирин Благоевград е на път да доведе до разпад на отбора по средата на сезона. Днес \"орлетата\" не са се явили за тренировка. По програма заниманието трябваше да започне в 14:30 часа, но бойкотът на играчите продължава. По неофициална информация става дума за неизплатени четири заплати, които се дължат на момчетата на Петър Златинов, пише \"Спортал\". Не е ясно как ще завърши всичко и дали ръководството на клуба ще успее да намери нужните пари, с които да върне футболистите към тренировъчния процес. Не е изключено в неделя Пирин да се яви с юношите за срещата от Втора лига в Разград срещу дубъла на Лудогорец.", "date": "2018.11.22", "title": "Пирин и днес не тренира"}
{"url": "https://www.standartnews.com/sport/bozhinov-chakam-s-netrpenie-macha-s-levski-378743.html", "text": "Валери Божинов даде своето мнение преди предстоящия в неделя мач между Ботев Враца и тима на сърцето му Левски. Нападателят сподели, дали ще се радва, ако реализира гол и коментира евентуалното си преминаване в Лудогорец. \"Чакам го с нетърпение този мач, аз няма на кого да се доказвам. Мач като всеки един мач, аз лично като професионалист ще играя, ще дам всичко от себе си да помогна на моя отбор, на моите колеги. Който е по-добър, да победи. Ще дам всичко от себе си да мога да помогна на отбора, да трупам статистика, голове, асистенции, дойдох затова във Враца, да трупам статистика. Един футболист трябва да е професионалист, независимо срещу кого ще играем, дори срещу любимия ми отбор Левски. Ще дам всичко да докажа, че Валери Божинов заслужава да играе в голям отбор.\" А ще се радва ли, ако реализира гол на \"сините\"? \"Не, уважение към всички фенове на Левски, към отбора на Левски, аз съм играл, това е любимият ми отбор, ако се случи да отбележа гол, няма да се радвам. Нормално, ще вдигна ръката и ще се извиня на всички фенове на Левски, защото ги уважавам. Знам колко са направили за мен. Уважение ще има от мен към всички фенове на Левски\", обяви Божинов пред \"Гонг\". Божинов коментира и слуховете, че може да играе за Лудогорец. \"Колеги ме попитаха, дали съм готов, аз съм отворен към всеки един отбор и клуб, който има желание да разговаря с мен, към всеки един отбор съм отворен, независимо дали Лудогорец, дали Левски. Нормално е да разговаряш с такива отбори, те имат високи цели, моите цели също са високи. Да не говорим, лично аз трябва да се концентрирам върху отбора на Ботев Враца и да дам максималното за този клуб и този отбор.\" Изключен обаче е трансфер в ЦСКА. \"Това няма как да се случи, това няма как да стане. Провокираш, но няма как да стане. Да видя, че ми звъни господин Ганчев, цялото ми уважение, но няма как. Аз съм професионалист, но не е коректно да се говори. Враждата между Левски и ЦСКА е голяма, не искам да внасям напрежение. Тази тема е зачеркната.\" Както нееднократно е казвал, Божинов продължава да има голямо желание да играе за националния отбор. \"Нормално, това е вече съвсем друга тема. Ако искат и желаят, със сигурност ще се отзова. С опита, който имам, нормално е да се отзова и да помогна на националния отбор с каквото мога. Всеки български футболист би искал да играе в националния отбор и лошо няма. Ако имам такова обаждане, с удоволствие ще отида, много ясно.\"", "date": "2018.11.22", "title": "Божинов: Чакам с нетърпение мача с Левски"}
{"url": "https://www.standartnews.com/svyat/koledniyat-dukh-prevze-london-378685.html", "text": "Британската Кралска ботаническа градина в Лондон грейна в милиони светлини в чест на празника. Украсата се състои от няколко инсталации, в това число танцуващи светлини, светещи елхи, лодки от оригами и проекции на прочутата оранжерия във викториански стил, известна като „Палмовата къща”. Светлинната феерия се допълва от празнична музика. „Коледа в Кю Гардънс” се организира за шеста поредна година и според управата на ботаническата градина е най-мащабната досега. Събитието ще продължи до 5 януари.", "date": "2018.11.22", "title": "Коледният дух превзе Лондон"}
{"url": "https://www.standartnews.com/regionalni/mnogofunktsionalen-tsentr-otvarya-vrati-v-sliven-378695.html", "text": "Многофункционална сграда за образование, култура и здравеопазване ще бъде открита днес в ромския квартал „Надежда“ в Сливен. Тя е изградена с финансовата подкрепа на швейцарското правителство по програма ЗОВ (Здраве и Образование за Всички) на Българо-швейцарската програма за сътрудничество. Стойността на проекта е 2 791 985 лв., като 85% е швейцарското финансиране, а 15% - националното съфинансиране, съобщават от общината. Над 130 деца, някои от тях за първи път в живота си, ще имат възможност да посещават детска ясла и градина след откриването на новата многофункционална сграда. В нея ще се помещават още здравен център с три лекарски кабинета и културно-образователен център. Изграждането на сградата е по програмата на община Сливен за социално включване на роми и други уязвими групи. \r\n На официалното откриване се очаква да присъстват вицепремиерът Томислав Дончев, посланикът на Швейцария у нас Мюриел Берсе Коен, кметът на Сливен Стефан Радев, заместник-министрите на образованието и науката - Деница Сачева и  на труда и социалната политика - Зорница Русинова", "date": "2018.11.22", "title": "Многофункционален център отваря врати в Сливен"}
{"url": "https://www.standartnews.com/regionalni/mezhdunarodni-nagradi-spechelikha-malki-zografi-378692.html", "text": "Пет деца от старозагорската детска градина №25 ,,Ален мак\"  получиха международни награди за своите рисунки от конкурси в Литва и далечен Китай, съобщи днес директорката на забавачката  Меглена Бакърджиева. Над 11000 детски рисунки са участвали в конкурса в  прибалтийската република. Малките зографи е трябвало да рисиват по две теми - ,,Християнските  празници” и ,,Красотата на родния край\".  Шестгодишната Йоана Желева е удостоена с лауреатна награда, а седемгодишната Бетина Драгиева с поощрителна награда.   В На Световното изложение за детско изкуство в Китай, провеждано от Асоциацията за образование чрез изкуство, старозагорски деца са участвали за  първи път. попадаме на международен конкурс за детски рисунки в тази част на света. Провокирани били от условията и от факта,че картините остават за фонда на Асоциацията и се ползват за ограмотяване и работа в различни школи по рисуване. . Наградените рисунки от конкурса в Китай са на Диляна Кръстева 7 г.- второ сребърно място, Славена Иванова 7 г.-избрана със сертификат, Елвин Хасан 6 г.- избрана със сертификат", "date": "2018.11.22", "title": "Международни награди спечелиха малки зографи"}
{"url": "https://www.standartnews.com/regionalni/nekachestven-pyask-zabavi-remonta-na-peshekhodnata-zona-vv-vidin-378715.html", "text": "Има двуседмично забавяне от предварителния график на ремонтните дейности на пешеходната зона във Видин. То е предизвикано от доставката на некачествен пясък, обяви кметът на общината Огнян Ценков и допълни: \r\n\"Спряно е полагането на гранита, който е доставен, поради обстоятелството, че има некачествени инертни материали. Цитирам изпълнителя, строителя: \"Разговаряно е с Росица Кирова, представител на Драгажен флот, преди две седмици, която е поела ангажимента да сменят сита и технологии и т.н., и да доставят качествен пясък, за да може да се направи замазката на гранита съгласно изискванията и съгласно технологията.\" До снощи (20 ноември) нямаше отговор и в крайна сметка ми се обадиха, че се обадил служител на фирмата, който им е казал, че те не могат да осигурят това качество на необходимия инертен материал, поради което съм разпоредил на изпълнителя да бъде сменен доставчикът. Когато се изпълняват проекти на територията на община Видин, аз винаги давам указания да се работи с местния бизнес, но това не може да бъде за сметка на качеството, за сметка на преченето, което може да доведе до забава и до проваляне на проектите.\" \r\n\"Изпълнителят на проекта не взима от мен материал. Материал от мен взима един мой клиент, който прави бетонови и варови разтвори. Той на тях им правел разтвор за замазка. Материалът, който предлагаме, отговаря на Българския държавен стандарт. Те искали замазката да е \"по-бухнала\". Не знам какво означава да е \"бухнала\" замазката и смятам, че дали е бухнала или не, е въпрос на рецептура на този, който я изработва. Нямаме намерение да променяме материалите, които предлагаме на цялата област, за да задоволим изискванията на някой, който, между другото, не успя да ни обясни какво иска\", отговори Росица Кирова. \r\nПървият етап на проекта трябва да приключи в началото на декември, а цялата пешеходна зона се очаква да е напълно обновена през месец май догодина, предаде БНР.", "date": "2018.11.22", "title": "Некачествен пясък забавя ремонта на пешеходната зона във Видин"}
{"url": "https://www.standartnews.com/regionalni/za-poreden-pt-koledni-vnucheta-v-gabrovo-378719.html", "text": "В навечерието на Коледа, един от най-топлите и светли празници, Общинският съвет по наркотични вещества към Община Габрово, съвместно с доброволци от Младежки съвет по наркотични вещества, ще осъществят за поредна година кампания под надслов „Коледни внучета“. Инициативата е вдъхновена от добротата и щедростта на коледния дух и има за цел да донесе уют и радост в домовете и сърцата на самотни възрастни хора от нашия град. Кампанията стартира с дарителска акция във всички габровски училища, където вече са поставени коледни кутии, в които учениците ще могат да оставят закупените или изработените от тях коледни картички, украса и сувенири. След приключването на дарителската акция, доброволци от Младежкия съвет по наркотични вещества, заедно с ученици от всяко училище, ще посетят самотно живеещи възрастни хора в Габрово, за да украсят домовете им и им дарят внимание и топлота.", "date": "2018.11.22", "title": "За пореден път \"Коледни внучета\" в Габрово"}
{"url": "https://www.standartnews.com/sport/orban-se-pokloni-na-zhoro-milanov-378703.html", "text": "Георги Миланов изигра поредния си силен мач за МОЛ Види. Българският атакуващ полузащитник блесна при ценната победа с 1:0 над Уйпещ, асистирайки на Роланд Юхашч за гола му в 58-ата минута.  Мачът беше паметен - първи за МОЛ Види на новопостроения стадион \"МОЛ Арена Состой\". Унгарският премиер Виктор Орбан присъства на трибуните на модерното съоръжение в Секешфехервар. Именно той е \"виновникът\" за изграждането на новия стадион, на който Георги Миланов и съотборниците му се преместиха, след като досега играха на \"Панчо Арена\" в село Фелчут. Както е известно, МОЛ Види е клубът на Орбан, който изигра ключова роля и при привличането на Миланов в отбора през това лято.  Важната фигура и снощи остана впечатлен от българина, който със сърцатата си игра помогна за даването на победния старт на тима на новия стадион.  След успеха МОЛ Види събра 25 точки след 14 кръга в първенството на Унгария. Миланов и компания изостават само с 5 от лидера Ференцварош, който преследват по пътя към шампионската титла. Богата програма беляза церемонията по откриването на \"МОЛ Арена Состой\" снощи. На стадиона имаше светлинни ефекти и изпълнения на танцови състави. Музикални изпълнители също забавляваха публиката. Бяха представени и юношеските отбори от школата на клуба.", "date": "2018.11.22", "title": "Орбан се поклони на Жоро Миланов"}
{"url": "https://www.standartnews.com/regionalni/zapochva-gradezha-na-nova-tsrkva-v-shumen-378720.html", "text": "Започва строителството на нова църква в шуменския квартал \"Тракия\", съобщи председателят на църковното настоятелство отец Красимир Капитанов. „Не сме събрали още цялата нужна сума за градежа, но се надяваме на добри хора и дарители, за да го завършим по-скоро\", каза днес в ефира на Радио Шумен отец Красимир. От общината са постъпили вече 15 000 лева и още 15 000 били обещани при започване на градежа. Варненският и Великопреславски митрополит Йоан, който е положил основния камък на храма през февруари, е добавил към сметката 10 000 лв от митрополията. \r\n ", "date": "2018.11.22", "title": "Започва градежа на нова църква в Шумен"}
{"url": "https://www.standartnews.com/sport/kralev-pokhvali-dzhudista-ivaylo-ivanov-378708.html", "text": "Министърът на младежта и спорта Красен Кралев награди джудиста Ивайло Иванов за успеха, който постигна на турнира от сериите Гран при в Хага (Холандия). Иванов спечели златен медал, надделявайки във финала над представителя на домакините Франк Де Вит с ипон 3 секунди преди края, а по пътя към триумфа записа победа и над световния шампион от Баку 2018 Саейд Молаей (Иран) със \"златна точка\", след като в редовното време двамата не си отбелязаха точка.  \"Поздравления за успеха, който постигна. Убеден съм, че той ще те стимулира да преследваш още по-сериозни резултати и ти пожелавам реализацията на твоя труд да достигне своя връх по време на Олимпийските игри в Токио през 2020\", каза Кралев. Ивайло Иванов благодари на министъра за подкрепата и обяви, че се чувства много по-спокоен откакто президент на Българската федерация по джудо стана Румен Стоилов, а вицепрезидент Даме Стойков. \"Нещата тръгват в правилната посока. Вече има добра организация, усещаме подкрепа и започваме да показваме резултати\", каза Иванов.  Румен Стоилов уведоми министъра, че вече са готови плановете за подготовка и състезания през 2018 година на националните отбори във всички възрастови групи. Старши треньорът на националния отбор Атанас Герчев пък съобщи, че се е вслушал в съвета на министър Кралев със състезателите да работи и психолог, което е една от причините за израстването на Ивайло Иванов, който по време на турнира е показал много здрава психика. Целта пред Българската федерация по джудо е да класира трима състезатели на Олимпийските игри в Токио. Към момента Ивайло Иванов е 11-и в олимпийската ранглиста, като за Игрите се класират първите 18.", "date": "2018.11.22", "title": "Кралев похвали джудиста Ивайло Иванов"}
{"url": "https://www.standartnews.com/regionalni/varna-zadelya-12-mln-lv-za-bitka-ss-zimata-378713.html", "text": "Община Варна е предвидила 1,2 млн лв за битка със зимата.Това стана ясно на днешното заседание за зимната подготовка на институциите на територията на общината. Общо 4 фирми ще поддържат уличната мрежа при заледявания и снеговалеж.  \r\nИзвършена е проверка на отоплителните инсталации и уреди във всички образователни и социални заведения в града и е осигурено алтернативно отопление. Училищата, които са на газ или на топлоенергия, имали достатъчно количества газьол, необходим при аварийно спиране на основното захранване. В едно училище дори закупили генератор за осигуряване на аварийно електрозахранване.  \r\n От Фирма „Градски транспорт” уувериха, че имат в наличност резервни гуми и акумулатори за автобусите, а всички транспортни коли са оборудвани със зимни гуми.  \r\n Общо дежурни  екипа на Енерго Про ще работят на територията на града през зимните месеци. Два екипа пък щели да дежурят след 17 часа", "date": "2018.11.22", "title": "Варна заделя 1,2 млн лв   за битка със зимата"}
{"url": "https://www.standartnews.com/sport/pet-moryaka-aut-za-septemvri-378716.html", "text": "Петима футболисти на Черно море пропускат мача на отбора си срещу Септември. От групата за двубоя отпадат контузените Атанас Зехиров и Стефан Станчев, наказаният за един мач заради натрупани жълти картони Патрик Андраде, както и нападателите Мартин Минчев и Георги Божилов. В групата след травма се завръщат Пламен Димов и Емил Янчев. Благой Макенджиев, Георги Китанов, Пламен Димов, Мартин Костадинов, Мирослав Енчев, Илиас Хасани, Виктор Генев, Юго Кононго, Емил Янчев, Васил Панайотов, Георги Илиев, Аристот Ндонгала, Дани Кики, Мехди Фенуш, Лъчезар Йорданов, Петър Витанов, Радослав Василев и Жоржиньо, съобщиха от клуба. Черно море ще отпътува за София утре рано сутринта, като следобед е предвидена още една тренировка. Мачът между Септември и Черно море е в събота от 12.30 часа на стадион \"Васил Левски\".", "date": "2018.11.22", "title": "Пет \"моряка\" аут за Септември"}
{"url": "https://www.standartnews.com/sport/zvezda-na-yunayted-doyde-na-trenirovka-ss-schupena-kola-378712.html", "text": "Защитникът на Манчестър Юнайтед Крис Смолинг явно е имал проблеми с колата. На тренировката днес звездата се появи със своя автомобил, но задното му стъкло бе счупено. Той го бе залепил с тиксо, за да падне цялото. Това не убягна от погледа на репортерите от в. \"Сън\", който веднага щракнаха возилото. Не се съобщава дали Смолинг е участвал в ПТП или се е случило нещо друго.", "date": "2018.11.22", "title": "Звезда на Юнайтед дойде на тренировка със счупена кола"}
{"url": "https://www.standartnews.com/sport/kabakov-sviri-levski-botev-vratsa-378704.html", "text": "Интересно съдийско назначение на мача между Левски и Ботев Враца. Мачът на \"Герена\" е поверена на пловдивския арбитър Георги Кабаков, който беше посочен от \"сините\" сред тримата, които те не искат да им бъдат начело на мачовете до края на сезона.  Това стана в специална декларация от ръководството след мача с Черно море за Купата, в която столичани претендираха, че са тежко ощетени. Другите двама, които попаднаха в списъка им с нежелани арбитри са Ивайло Стоянов и Станислав Тодоров.  Председателят на Съдийската комисия Йордан Сталев обаче категорично отхвърли претенциите на Левски и сега Кабаков ще води мача с врачани. Реферът Волен Чинков ще ръководи двубоя между Локомотив Пловдив и Лудогорец от 16-ия кръг на Първа професионална лига. Станислав Тодоров пък ще е главен съдия на мача Дунав - ЦСКА. 23 Ное 2018 г. петък 17:30 часа \r\nГС:    Неделчо Танчев Гаджалов    АС1:    Йордан Петров Петров    АС2:    Тони Бонев Пандарски \r\n4-ТИ:    Георги Юлиянов Иванов     \r\nСН:    Иван Захариев Вълчев      \r\n  \r\n24 Ное 2018 г. събота 12:30 часа \r\nГС:    Владимир Вълков Вълков    АС1:    Георги Пламенов Тодоров    АС2:    Мартин Емилов Венев \r\n4-ТИ:    Николай Йорданов Колев         \r\nСН:    Йордан Костадинов Иванов      \r\n  \r\n24 Ное 2018 г. събота 15:00 часа \r\nГС:    Станислав Георгиев Тодоров    АС1:    Александър Ангелов Атанасов    АС2:    Христо Пламенов Хаджийски \r\n4-ТИ:    Драгомир Димитров Драганов     \r\nСН:    Георги Генов Нарлев      \r\n  \r\n24 Ное 2018 г. събота 17:30 часа \r\nГС:    Волен Валентинов Чинков    АС1:    Дениз Пиринов Соколов    АС2:    Димитър Божидаров Стоилов \r\n4-ТИ:    Димо Стоянов Димов     \r\nСН:    Мартин Живков Богдев      \r\n  \r\n25 Ное 2018 г. неделя 12:30 часа \r\nГС:    Петър Кирилов Костадинов     АС1:    Мирослав Максимов Иванов    АС2:    Младен Маринчев Маринов \r\n4-ТИ:    Георги Димитров Давидов     \r\nСН:    Радан Василев Мирянов      \r\n  \r\n25 Ное 2018 г. неделя 15:00 часа \r\nГС:    Стефан Апостолов Апостолов    АС1:    Георги Любомиров Минев    АС2:    Димитър Русенов Русев \r\n4-ТИ:    Станимир Лозанов Тренчев     \r\nСН:    Георги Василев Йорданов      \r\n  \r\n25 Ное 2018 г. неделя 17:30 часа \r\nГС:    Георги Николов Кабаков    АС1:    Мартин Веселинов Маргаритов    АС2:    Диян Христов Вълков \r\n4-ТИ:    Радослав Петров Гидженов     \r\nСН:    Костадин Георгиев Стоичков", "date": "2018.11.22", "title": "Кабаков свири Левски - Ботев Враца"}
{"url": "https://www.standartnews.com/regionalni/nashentsi-v-chuzhbina-pazaruvat-onlayn-domashno-prigotveni-khrani-378736.html", "text": "След създаването на Фейсбук групата „Хранителен кооператив „Обединени” – Велико Търново“, която е електронната версия на кооперативния пазар в града жителите на старата столици и региона вече пазаруват онлайн домашно приготвени хранителни продукти, биоплодове и зеленчуци. По договаряне се търгуват  плодове и зеленчуци от личния двор,домашно приготвени компоти, сладка, туршии и консерви, зимнина.  \r\nСтоките са търсени според сезона, като сега най-актуални са приготвените през лятото конфитюри и мармалади, зимнина, варива, тикви и мръвки.Според потребители цените в много случаи са по-евтини от промоционалните предложения на големите хранителни вериги.Шипков мармалад, без консерванти и оцветители, се предлага в бурканче от 314 грама за 4 лв. Български чесън на прах е с цена от 40 лв./кг, а бадемите излизат 24 лв./кг. Изцеден сок от ябълки без добавки струва 5 лв. за 3 литра, а червен пипер – половин килограм за 3 лв. \r\nСелска ферма пък предлага вкусни мезета и мръвки – телешко месо в буркан, варено в собствен сос с подправки – 14 лв. за буркан от 720 грама и пастърма на цена от 28 лв./кг. \r\nСред най-търсените храни са и домашното прясно и кисело мляко, пчелен мед, орехови ядки.Любителите на питиетата  пък могат да си поръчат вина без добавена захар и консерванти. \r\nот екзотични и наши плодове като нар, малини, смокини, пъпеши, вишни, които се продават по 6,90 лв./л. Доставката става на място или с куриерска фирма. и.  \r\n Фейсбук-групата „Хранителен кооператив „Обединени” – Велико Търново“ вече имала над 3600 членове, като бройката непрекъснато се увеличавала. В нея имало и нашенци, които живеят в чужбина. Те си поръчвали от родината с куриерска фирма домашни храни и продукти, защто им напомняли за бащината къща и бабината градинка на село", "date": "2018.11.22", "title": "Нашенци в чужбина пазаруват онлайн  домашно приготвени храни"}
{"url": "https://www.standartnews.com/sport/bendtner-v-zatvora-za-50-dni-378714.html", "text": "Никлас Бендтнер ще трябва да изпълни присъдата си заради побой над таксиметров шофьор в Копенхаген. Това означава, че нападателят ще лежи 50 дни в затвора, след като не успя да спечели обжалването срещу осъдителната присъда. Скандалният футболист призна, че е ударил мъжа, но заяви, че било при самозащита, което обаче не мина в съда. Той ще трябва да плати и глоба в размер на 230 долара.", "date": "2018.11.22", "title": "Бендтнер в затвора за 50 дни"}
{"url": "https://www.standartnews.com/regionalni/zhitelite-na-trakiya-se-sdobikha-s-nov-parking-378731.html", "text": "Новият паркинг с 35 места пред блок 243 в  „Тракия“ е готов.  И преди това живеещите тук са паркирали колите си на същото място, но в прахоляк и кал. Сега теренът е разширен и облагороден, положена е асфалтова настилка, пише  Traffficnews. „Отново спазихме основния принцип в работата на районната администрация да се допитваме до гражданите и преди да започнем дейностите по новия паркинг се срещнахме с етажната собственост“, коментира кметът на Тракия Костадин Димитров. В изпълнение на тазгодишната строителна програма в Зона А12 досега са изградени над 100 паркоместа. Нови паркинги бяха направени пред блокове 241, 242, 256, 259 и 259 А. Работата продължава, като в момента се разширява откритият преди време паркинг пред блок 239.", "date": "2018.11.22", "title": "Жителите на Тракия се сдобиха с нов паркинг"}
{"url": "https://www.standartnews.com/regionalni/startira-kampaniyata-plyusheno-meche-378737.html", "text": " Спешно изпускат язовира край айтоското село Съдиево, тъй като бил пълен на 100% и представлява реална опасност за населеното място,съобщи БНР. \r\n  Изпускането водите ще започне утре.Язовирът край Съдиево не е използван това лято за напояване и това е причината да бъде запълнен в момента целият му капацитет, поясни кметът Щерион Щерионов. Според него язовирът е много опасен, тъй като е на високо място, а селото е под него. Освен това над него имало още четири водоема, чиито води се вливат в съдиевския язовир и той трябва да има достатъчно свободен обем, за да поеме голямата водна маса.Стената му обаче е стабилна, гарантира Щерионов. За водосъбирателния район на язовира и за изпускането му пряко  отговарял арендаторът на съоръжението", "date": "2018.11.22", "title": "Изпускат спешно язовир в село Съдиево"}
{"url": "https://www.standartnews.com/sport/futbolist-smaza-reporterka-378726.html", "text": "Играчът по американски футбол Прадър Хъдсън смаза сексапилната репортерка на ESPN Лаура Рутлидж. Това стана по време мачът между Университета в Джорджия, където играе той и Масачузец. Докато бившата Мис Флорида правеше репортаж от пистата по време на двубоя, Хъдсън се блъсна опитвайки се вземе топката от противник. В резултат на това красавицата падна и за радост не се нарани сериозно. По-късно Хъдсън се извини за постъпката си в \"Туитър\" и дори използва момента, за да покани Лаура на среща. Оказа се обаче, че хубавицата вече е женена и бързо го отряза.", "date": "2018.11.22", "title": "Футболист смаза репортерка"}
{"url": "https://www.standartnews.com/regionalni/roditeli-preobrazikha-detskoto-otdelenie-v-bolnitsata-v-ardino-378738.html", "text": "Родители преобразиха детското отделение на болницата в Ардино.Трапезарията и болничните стаи ще посрещат малките си пациенти изцяло обновени. Те са декорирани и изрисувани по идея и с личен труд и средства от Дамла Йорданова от Ардино и Ширин Солак - Джебеджи от село Бял извор. „Рисувахме по стените на болничните стаи. На децата пожелаваме бързо оздравяване и по-лек престой в болницата“, споделят двете дами и се надяват инициативата им да провокира и други граждани. Управителят на общинската болница д-р Гюнер Осман и председателят на болничното настоятелство Сезгин Байрям благодариха на Ширин и Дамла за хуманния жест.", "date": "2018.11.22", "title": "Родители преобразиха детското отделение в болницата в Ардино"}
{"url": "https://www.standartnews.com/sport/khamiltn-pristigna-rano-v-abu-dabi-378725.html", "text": "Пилотът на \"Мерцедес\" бе сред първите пристигнали в ОАЕ преди състезанието за Голямата награда на Абу Даби тази неделя, която официално ще короняса британецът като петкратен световен шампион във Формула 1. Люис се засече и проведе няколкоминутен разговор със стария си \"съперник\" Фернандо Алонсо преди двамата да дадат брифинг. \r\nХамилтън спечели сезонът във Формула 1 в предишното предпоследно състезание в Абу Даби, а Мерцедес стана и шампион при конструктурите.", "date": "2018.11.22", "title": "Хамилтън пристигна рано в Абу Даби"}
{"url": "https://www.standartnews.com/sport/stoyka-stigna-final-na-svetovnoto-378718.html", "text": "Българката Стойка Петрова се класира за финала в категория до 54 килограма на Световното първенство по бокс за жени в Ню Делхи (Индия). Петрова, която е двукратна европейска шампионка, спечели с 5:0 съдийски гласа срещу монголката Нандинцецег Мягмардулам в полуфинален двубой на шампионата на планетата. В спор за титлата българката ще срещне представителката на Тайпе - Ю Тинг Лин.", "date": "2018.11.22", "title": "Стойка стигна финал на световното"}
{"url": "https://www.standartnews.com/svyat/trmp-vleze-v-sblsk-s-shefa-na-vrkhovniya-sd-378657.html", "text": "Американският президент Доналд Тръмп влезе в остър спор с председателят на Върховния съд на Съединените щати Джон Робъртс. \r\nВърховният съдия защити независимостта на федералната съдебна система от обвиненията в политически пристрастия, които отправи американския президент. Полемиката между тях възникна, след като в понеделник федерален съдия в Сан Франциско блокира указа на Тръмп от преди дни, който нареждаше да се отказва предоставяне на убежище на нелегални имигранти. Президентът обоснова решението си със стремежа да бъдат спрени керваните от мигранти. Тогава Тръмп директно обвини Робъртс, че в системата има \"съдии на Обама\". Шефът на Върховния съд отвърна, че съдебната система е независима и няма съдии нито на Обама, нито на Тръмп.", "date": "2018.11.22", "title": "Тръмп влезе в сблъсък с шефа на Върховния съд"}
{"url": "https://www.standartnews.com/sport/as-na-arsenal-zavede-gadzheto-v-parizh-378721.html", "text": "Новата звезда на Арсенал Лукас Торейра намери време да покаже на приятелката си Витория Репето Айфеловата кула в Париж. Националът на Уругвай игра срещу Франция няколко дни в Париж и явно е получил разрешения да не се прибира веднага в Лондон. Явно Торейра е решил да подари кратка романтична почивка на гаджето.", "date": "2018.11.22", "title": "Ас на Арсенал заведе гаджето в Париж"}
{"url": "https://www.standartnews.com/svyat/silna-pyaschna-burya-vrkhletya-avstraliya-378662.html", "text": "Силна пясъчна буря връхлетя югоизточните райони на Австралия. На много места, включително в Сидни, небето се оцвети в оранжево, а качеството на въздуха сериозно се влоши. Властите издадоха предупреждение за опасно време в района на най-големия град в Австралия. Причина за пясъчната буря са силните ветрове и сухото време.", "date": "2018.11.22", "title": "Силна пясъчна буря връхлетя Австралия"}
{"url": "https://www.standartnews.com/sport/ivaylo-chochev-s-novi-sobstvenitsi-378732.html", "text": "Позакъсалият италиански Палермо ще бъде официално продаден в близките няколко дни, предават лично сайта на „розоблу”. Клубът, чийто екип носи българина Ивайло Чочев, му остават няколко формалности покрай обявяването на сделката, като настоящият собственик – Маурицио Дзампарини, ще се оттегли. Сицилианският тим се продава от повече от година насам, след като в клубът бе продаден именно от Дзампарини на Пол Бакалини. Италианецът с американски корени дойде с големи амбици на „Ренцо Барбера” през 2017-а година, искайки да върне тима в Серия А и да го утвърди в Шампионска лига, но след почти никакви инвестиции, реши да върне акциите на тима в ръцете на Дзампарини. Славният бос на „розоблу” обаче сдаде клуба на др. Джовани Джамарва, който контролираше операциите в тима от Сицилия. „Специализиран екип, назначен от Палермо наскоро, завърши своя анализ и потвърди интереса към един от проявилите интерес инвеститори към клуба. По този начин той потвърждава придобиването на 100% от акциите на компанията”, пък пише изявление в уебсайта на отбора на Ивайло Чочев. „Преговорите трябва да се считат за положително приключили. Все още са необходими няколко дни за финалния подпис, за да могат страните да изпълнят необходимите формалности”, завърша становището на сайта на Палермо.", "date": "2018.11.22", "title": "Ивайло Чочев с нови собственици"}
{"url": "https://www.standartnews.com/sport/cholo-smeni-trevata-za-mesi-378733.html", "text": "Треньорът на Атлетико Мадрид Диего Симеоне доказа за пореден път, че е един от най-хитрите в професията. Този уикенд \"дюшекчиите\" посрещат Барселона. Няколко дни преди мача Чоло бе наредил цялата трева на ст. \"Метроплитано\", където ще се играя мача да бъде сменена. След това всяка тренировка на Атлетико бе проведена върху новата настилка, за да може играчите на свикнат с нея. За Барселона и Лео Меси обаче тя ще бъде напълно нова и непозната този уикенд.", "date": "2018.11.22", "title": "Чоло смени тревата за Меси"}
{"url": "https://www.standartnews.com/sport/grigor-pochva-da-nauchava-spernitsite-si-v-brizbn-378730.html", "text": "Потвърдиха официално част от съперниците на Григор Димитров на турнира в Бризбън с награден фонд 468 910 долара. За поредна година най-добрият български тенисист ще открие сезона в австралийския град, където спечели титлата през 2017-а. През тази година той достигна до полуфинал, но загуби в три сета от бъдещия шампион Ник Кирьос. Сега двамата отново ще бъдат част от схемата. Освен тях на кортовете в Бризбън ще се появят още Рафаел Надал, Анди Мъри, Кей Нишикори, Жо-Вилфред Цонга, Алекс де Минор, Кайл Едмънд, Джон Милман и др. Турнирът стартира на 30 декември тази година, а финалът е на 6 януари. От заявените до момента тенисисти освен Григор Димитров само Кирьос и Анди Мъри имат във витрината си купата от турнира. Британецът спечели трофея последователно през 2012 и 2013 година, когато на финала победи именно хасковлията. Рафаел Надал никога не е печелил титлата в Бризбън. Той направи своя дебют там през миналия сезон, но отпадна на четвъртфиналите от Милош Раонич.", "date": "2018.11.22", "title": "Григор почва да научава съперниците си в Бризбън"}
{"url": "https://www.standartnews.com/svyat/vuchich-blgariya-vinagi-e-protiv-nas-378669.html", "text": "Сръбският президент Александър Вучич коментира гласуването вчера в Дубай за приемане на Косово в Интерпол и заяви, че не е изненадан от гласуването на Македония, Черна гора, Хърватия, Словения, България, които гласуваха за приемане на Прищина, и Унгария, която се въздържа. По отношение на региона нямаше изненади. Черна гора, Македония, Хърватия, Словения, България винаги са против нас, каза Вучич за ТВ Пинк, цитиран от БТА. Вчера Интерпол не прие Косово за член при гласуването в Общото събрание на организацията в Дубай. Против кандидатурата на Косово в специализираната в издирвания международна полицейска организация са гласували 51 държави, сред които Русия, Китай и Испания. \"За\" приемането й са гласували 68 страни, а 16 са се въздържали. Най-младата държава на Балканите е кандидатствала два пъти по-рано за членство в Интерпол, веднъж през 2015 г. и през 2016 г., но и двата пъти неуспешно. Няма официална информация как е гласувала България и с какви мотиви. На 87-ото Общо събрание на Интерпол в Дубай от българска страна участва делегация, водена от вътрешния министър Младен Маринов. Премиерът Бойко Борисов винаги е демонстрирал близки отношения с Александър Вучич. През април в босненския град Мостар, в разгара на поредна криза в отношенията между Сърбия и Косово, Борисов каза, че като човек от Балканите познава сърбите и знае колко му е трудно на президента Вучич и какви огромни усилия полага, за да продължи процеса и да запази мира на Балканите, защото \"раните са много пресни\". Тогава той изрази надежда \"и колегите в Косово\" да продължат в същия дух. Месец по-късно София събра ЕС на среща за европейската перспектива на Западните Балкани. Настоявам моите приятели Вучич и Тачи (президента на Косово Хашим Тачи) да се помирят, да намерят директна връзка, каза тогава Борисов и даде пример с възстановената комуникация между КНДР и Южна Корея. На 16 и 17 май ЕС иска да ни види акъла и ако не се възползваме от това трябва да се сърдим на себе си, посочи той. Не се подвеждайте по популисти и националисти, призова Борисов и подчерта, колко много е направила България, като е поставила въпроса за европейско развитие на инфраструктурата и свързаността в региона. Днес Вучич напомни, че Сърбия е признала Република Македония с конституционното й име, а Скопие е признало независимостта на Косово. , каза Вучич. След коментара на президента със свое съобщение излезе и министърът на отбраната на Сърбия Александър Вулин. \"Призовавам президента да преразгледа отношенията с Черна гора и Македония и да им покаже, че приятелските отношения със Сърбия трябва да се заслужат\", каза Вулин. Той добави, че \"Черна гора и Северна Македония подкрепиха приемането на косовските наркокартели в полицейската организация. Застанаха на страната на Косово, осъзнавайки, че с това обиждат Сърбия\". \"Ако не им е стигала смелост да гласуват против, можеха да се въздържат и така да покажат, че не им е безразлично какво мисли и чувства Сърбия\", каза още Вулин.", "date": "2018.11.22", "title": "Вучич: България винаги е против нас"}
{"url": "https://www.standartnews.com/svyat/otkrikha-dve-bombi-v-apartament-v-london-378664.html", "text": "Бомбите са открити след подаден сигнал, а съседните жилища бяха евакуирани. По-късно те бяха допуснати да се приберат по домовете си. Двама души се разследват като заподозрени за случая. „Скотланд Ярд” призовава гражданите да сигнализират за всичко, което им се стори съмнително. В момента нивото на терористична заплаха във Великобритания е повишено до най-високо.", "date": "2018.11.22", "title": "Откриха две бомби в апартамент в Лондон"}
{"url": "https://www.standartnews.com/biznes/podkrepa-iska-merki-za-zapazvane-na-lignitnite-vglishcha-378705.html", "text": "Настояваме за предприемане на спешни мерки и действия от страна на българското правителство за запазване на производството на електроенергия от български лигнитни въглища. Това се посочва в позиция на Конфедеративния съвет на КТ \"Подкрепа\" относно „Проблемите в индустрията, енергетиката и климатичната политика“. От синдиката изтъкнаха, че през декември предстои провеждането на 24-та Конференция на страните по Рамковата конвенция на Обединените нации по изменение на климата в гр. Катовице, Полша. Конференцията има за задача да очертае пътя към справедлив преход и създаване на достойни условия на труд и качествени работни места, в съответствие с ангажиментите от Парижкото споразумение от 2015 г. По този повод от КТ \"Подкрепа\" очакват и настояват правителството да заяви официалната позиция на страната с грижа за бъдещето на българската икономика и българските граждани, основана на реална оценка на националните приоритети и прилагане на гъвкави финансови инструменти за въвеждане на иновационни технологии в производството на енергия от български изкопаеми горива, гарантиращо енергийната независимост на България. От синдиката напомниха, че добиваните въглища се използват основно за производство на енергия, но се използват и в други отрасли на промишлеността, както и за битово отопление.", "date": "2018.11.22", "title": "\"Подкрепа\" иска мерки за запазване на лигнитните въглища"}
{"url": "https://www.standartnews.com/svyat/tereza-mey-otnovo-shche-pregovarya-za-brexit-s-es-378673.html", "text": "Британският премиер Тереза Мей ще се върне в Брюксел в събота в пореден опит да финализира сделката за излизането на Лондон от Евросъюза. В сряда се Тереза Мей и шефът на Еврокомисията Жан-Клод Юнкер не успяха да преодолеят оставащите разногласия. Британската премиерка се опитва да договори бъдещите отношения преди срещата на европейските лидери в неделя, на която трябва да бъде одобрено проектоспоразумението за Brexit.  ", "date": "2018.11.22", "title": "Тереза Мей отново ще преговаря за Brexit с ЕС"}
{"url": "https://www.standartnews.com/svyat/i-shveytsariya-otkaza-pakta-na-oon-za-migratsiyata-378668.html", "text": "Швейцария се присъедини към нарастващ брой страни, които няма да подпишат пакта на ООН за миграцията през декември, съобщи днес правителството, цитирано от ДПА и бТВ.  \r\nПравителството каза, че отлага вземането на окончателно решение, докато не приключи обсъждането на въпроса в парламента.  \r\nИнтересното е, че посланикът на Швейцария в ООН Юрг Лаубер беше един от двамата главни посредници в преговорите за договаряне на пакта, но правителството не успя да получи подкрепа за него в страната, отбелязва ДПА.  \r\nСтраните от ООН се събират на 10 и 11 декември в мароканския град Маракеш за подписването на Глобалния пакт за миграцията.  \r\nШвейцарските му противници се опасяват, че в дългосрочен план необвързващите му политически цели може да започнат да се тълкуват като правни задължение. Против пакта е най-голямото политическо движение в страната - националистическата Народна партия, а също либерални и десноцентристки парламентаристи.  \r\nГлобалният пакт за миграцията има за цел да се справи с факторите, които карат хората да търсят по-добър живот извън страните си, да се бори с трафика на хора и да контролира границите, като същевременно защитава правата на мигрантите.  \r\nДокументът признава, че миграцията причинява проблеми на страните, които приемат мигранти, но изтъква също икономическите, социалните и политическите ползи от търсенето на работа в чужбина.  \r\nПактът не се занимава с бежанците, които са предмет на отделен документ на ООН, по който се работи.  \r\nОтказалите да подкрепят пакта страни до момента са Австрия, Австралия, България, Хърватия, Чехия, Естония, Унгария, Израел, Полша и САЩ.  ", "date": "2018.11.22", "title": "И Швейцария отказа пакта на ООН за миграцията"}
{"url": "https://www.standartnews.com/biznes/turski-potok-shche-minava-i-prez-blgariya-378658.html", "text": "Това става ясно от материалите на операторите на газопреносни системи, публикувани през октомври и ноември като част от процедурата на бъдещи мощности. Така \"Газпром\" вече участва процедурата за резервиране за изграждане на нови газопроводи в четирите държави. Маршрутът на тръбата изцяло повтаря този на замразения проект \"Южен поток\", но сега напълно съответства със законодателството на Европейския съюз, отбелязва руското издание. Планирано е на входа в България доставките на газ да достигнат до 15,8 млрд. куб. м годишно, а на вход в Сърбия те да са 11 млрд. куб. м. Това е обемът, който „Газпром” предлага да бъде „резервиран” за срок от 20 години.", "date": "2018.11.22", "title": "\"Турски поток\" ще минава и през България"}
{"url": "https://www.standartnews.com/biznes/borisov-chuzhdite-investitsii-sa-8264-mln-evro-378689.html", "text": "\"Получих последните данни на БНБ за преките чуждестранни инвестиции в България. Както сами може да се убедите от фактите по-долу, наблюдаваме сериозен ръст само за 1 година\". Това написа преди минути премирът Бойко Борисов във Фейсбук. И допълни: \"Считам, че говоренето за “катастрофален срив на инвестициите” е по-скоро непознаване на данните. Ревизия отпреди два дни на БНБ повиши чуждите инвестиции в страната до 826.4 млн. евро към септември 2018 г\". \"Преките вложения от чужбина за настоящата година също надвишават миналогодишното ниво. От началото на 2018 г. само по Закона за насърчаване на инвестициите са издадени 19 сертификата за инвестиционни проекти. Общо предвидените инвестиции по тях възлизат на над 700 млн. лв. и се очаква разкриване на близо 2000 нови работни места. До края на годината очакваме общият размер на проектите да стане 29 с размер на планираните инвестиции от 1.6 млрд лв., които ще създадат близо 6000 нови работни места\", написа още премиерът.", "date": "2018.11.22", "title": "Борисов: Чуждите инвестиции са 826.4 млн. евро"}
{"url": "https://www.standartnews.com/biznes/razkhodite-za-personal-sa-top-predizvikatelstvo-za-biznesa-v-evropa-378728.html", "text": "Разходите за персонал са топ предизвикателство за бизнеса в Европа поради тенденцията на ръст на заплатите и тежестта, произтичаща от високите данъци и осигуровки. Това е един от изводите от проучването за бизнес климата \"Европейско икономическо проучване 2019\" на Европалати, представено днес в Българската търговско-промишлена палата, която се включва също в изследването сред своите членове. Други спънки пред бизнеса са вътрешното търсене и цените на енергията и на суровините, което е особено валидно за страните от Централна и Източна Европа, вкл. и България, поради нарастващите разходи за природен газ и динамиката в цените на суровия петрол. Проучването е направено през септември и за България то е сред близо 600 фирми, каза на пресконференция председателят на БТПП Цветан Симеонов (на снимката). По темата за разходите за персонал Симеонов изтъкна, че ако сега бъде направено повторно изследване в страната, разходите за труд ще бъдат посочени и от  бизнеса в България като най-голямата опасност. Темата е чувствителна особено в обстановката, която имаме сега за това, че правителството под натиска на протестите започва да отделя по-големи средства за различни сектори - за ръста на заплатите в държавния сектор, в образованието, здравеопазване, коментира Симеонов.  Същевременно той посочи, че обявените вчера от работодателските организации след среща при премиера Бойко Борисов граници на ръст на заплатите в частния сектор догодина не са непостижими при условие, че няма сериозни трусове в страната.  По статистика от последните години около 10 - 11 на сто всяка година българските работодатели са увеличавали средните заплати в секторите, допълни той. Цветан Симеонов информира, че другата седмица разговорите във формата от вчера при премиера ще продължат, заради натрупани доста нерешени въпроси. Според проучването за заетостта прогнозите са за стабилизиране, като е възможен и слаб ръст - преобладаващата част около 63 на сто от работодателите очакват да запазят броя на служителите си.  Друг проблем пред бизнеса е свързан с липсата на квалифицирани кадри, показват данни от изследването. Близо 54 на сто от анкетираните в България очакват подобрение на бизнес средата догодина, докато за 2018 г. делът им е бил 63 на сто. Има известни очаквания за намаление на инвестиции, които компаниите от България ще направят в своята дейност, като с около три на сто е разлика спрямо миналата година. По темата за обявеното вчера от премиера намерение да предложи намаляване на субсидиите за партиите с предупреждението, че има голям риск от това, Цветан Симеонов каза, че и сега фирмите плащат на партиите допълнително и изтъкна, че е по-добре е бъде разтоварен бюджетът, тези пари да бъдат оставени у данъкоплатците, които реализират печалба. По-добре е тези пари да работя в икономиката, отколкото да се изтеглят от икономиката и да бъдат похарчени за партийни цели, голямата част от които раждат идеи, които не са в полза на българската икономическа среда и за фирмите, допълни председателят на БТПП.", "date": "2018.11.22", "title": "Разходите за персонал са топ предизвикателство за бизнеса в Европа"}
{"url": "https://www.standartnews.com/biznes/zapochva-stroezh-na-elektroprovod-dobrudzha-burgas-378707.html", "text": "„Електроенергиен системен оператор“ ЕАД стартира изграждането на нов 86-километров електропровод между подстанциите “Варна” и “Бургас” (Добруджа-Бургас). По думите на зам.-министъра на енергетиката Красимир Първанов с изграждането на електропровода Добруджа-Бургас ще се подобри сигурността на електропреносната система на Югоизточна Европа. Наред с това ще се гарантира сигурността на междусистемните обмени на електроенергия между България и Румъния, каза още той. „Реализацията на проекта е в изпълнение на заложените по време на първото българско председателство на Съвета на ЕС приоритет за енергийна свързаност в региона“, допълни Първанов. „С началото на изграждането на електропровода Добруджа-Бургас ЕСО навлиза в решителната фаза на работа по петте проекта от общ европейски интерес. За тях дружеството ще получи 60 млн. евро по Механизма за свързване на Европа“, каза изпълнителният директор на ЕСО г-н Ангелин Цачев. За осъществяване на инвестицията е привлечено финансиране от европейския „Механизъм за свързване на Европа“ в размер на 30 млн. евро за изграждане на новия вътрешен електропровод 400 kV между Добруджа и Бургас. Съоръжението между Добруджа и Бургас е част от група проекти от общ интерес „Увеличаване на преносната способност между България и Румъния”, необходима за реализацията на приоритетния европейски коридор Север–Юг. Групата проекти се осъществява съвместно от българския и румънския системен оператор и включва освен новия електропровод високо напрежение на българска територия, и три вътрешни линии на румънска територия. Реализацията на проектите ще реши основните инфраструктурни нужди за повишаване преносната способност на електроенергийната мрежа, ще доведе до подобряване сигурността на доставките в региона, както и до ускоряване на пазарното интегриране.", "date": "2018.11.22", "title": "Започва строеж на електропровод Добруджа-Бургас"}
{"url": "https://www.standartnews.com/svyat/pochina-nachalnikt-na-gru-378688.html", "text": "Началникът на Главното (разузнавателно) управление (ГРУ) на Генщаба на руските въоръжени сили генерал-полковник Игор Коробов почина на 63-годишна възраст, съобщиха от Министерството на отбраната на Русия. Игор Коробов, който е роден на 3 август 1956 г., е починал \"след тежко и продължително боледуване\". Завършвайки най-реномирани руски военни училища и академии, Коробов работи във военното разузнаване от 1985 г. на различни длъжности в ГРУ, владее няколко чужди езика. Назначен е за началник на ГРУ с указ на руския президент от януари 2016 г., като същевременно е и заместник-началник на Генералния щаб. Награден е с много ордени и медали. Семеен е и има две дъщери. В съобщението на министерството се казва, че покойният генерал е \"забележителна личност, верен син на Русия и патриот на своята родина\". ГРУ е най-известната руска разузнавателна служба на Запад, обвинявана за поредица от дръзки атаки. Именно нейни служители бяха обвинени от Великобритания за отравянето на бившия руски агент Сергей Скрипал и дъщеря му в английския град Солсбъри през март т.г. Русия отрича тези обвинения. Коробов наред с други служители на ГРУ бе в американския санкционен списък заради действия, които \"подкопават сигурността от страна на руското правителство\", припомня Ройтерс. ", "date": "2018.11.22", "title": "Почина началникът на ГРУ"}
{"url": "https://www.standartnews.com/biznes/10-rst-na-turistite-posetili-plovdiv-prez-2018-g-378729.html", "text": "Има ръст на туристите, посетили Пловдив, отчитат от Министерството на туризма за първите 9 месеца на година. Броят на нощувките се е увеличил с над 10% спрямо същия период на миналата година. Това каза в Пловдив министър Николина Ангелкова при официалното откриване на 10-то юбилейно издание на Международната среща на туроператорите. „За първите 9 месеца в Пловдив има 830 хиляди реализирани нощувки, което е с 4% ръст, а приходите от нощувки на територията на Пловдив са почти 39 млн. лева. За следващата година има предвидена много богата, която е свързана с Пловдив европейска столица на културата и нашите анализи показват, че около 10 процента ръст на туристите ще имаме“, обясни министърът. Тя заяви, че „Европейска столица на културата” е едно от най-значимите европейски културни събития, по мащаб и обхват, което дава както националното, така и международно признание за града като европейски културен център. Това несъмнено ще допринесе и за превръщането на България във все по-предпочитана дестинация сред чуждестранните посетители. Министър Ангелкова цитира данни, според които през деветте месеца на 2018 г. в местата за настаняване с 10 и повече легла в Област Пловдив са пренощували близо 399 хил. лица, като се отбелязва нарастване от 9 на сто в сравнение със същия период година по-рано. Реализираните нощувки са повече от 824 хил., отчитайки ръст от 4%. Приходите от нощувки пък надвишават 38,9 млн. лв., а увеличението е от 10,9 на сто в сравнение с периода януари – септември 2017 г. „Това показва, че гостите, които избират града, предпочитат високо категорийните хотели и очакваме следващата година този ръст, по отношение на Пловдив, да бъде почти двоен“, каза министър Ангелкова. Тя подчерта, че градът и регионът са сред най-важните отправни точки в трите вида дестинации, разработени от Министерството на туризма. В осемте културно-исторически дестинации Пловдив попада в „Българска архитектура и занаятчийство“. През територията на област Пловдив преминава Родопската балнео и СПА дестинация, като градът попада и в обхвата на винено-кулинарната дестинация „Западна Тракия“ заедно с общините Пазарджик и Асеновград. Приключи съгласуването им с бизнеса и общините и балнео- и гурме дестинациите също ще бъдат дигитализирани и качени на страницата на министерството. В момента те се включват в единната интернет платформа с мобилно приложение на различни езици iLoveBulgaria. Пред журналисти министърът коментира, че репортажите, които правят за Пловдив международните медии като CNN, BBC и National Geographic също допринасят за маркетинга и привличането на интереса на чуждестранните посетители. Министърът съобщи, че към момента най-голям заявен интерес към Пловдив има от немски и британски туристи, както и от гости от Гърция, Румъния, Турция, Сърбия, Македония, които са основните ни пазари. Интерес към града под тепетата проявяват и туристи от САЩ, Израел, Чехия, Полша, Китай и Япония, допълни министър Ангелкова. Тя поясни, че Пловдив допринася за това интересът към България да бъде повишен, особено в сегмента културен туризъм. И добави, че целта на Министерството на туризма е да привлича вниманието към вътрешността на страната и ще продължи да подкрепя инициативите на местната власт да направят атрактивна за посетителите цялата страна. А, че вървим в правилната посока се доказва от данните, според които ръстът на туристическите визити на чужденци за периода януари-септември 2018  г. е 31% спрямо същия период три години по-рано, което представлява 1,9 млн. повече туристи в сравнение с 2015 г. , каза министърът. Тя пожела успех на организаторите и местната власт за успешно протичане на всички събития, включени в програмата „Пловдив - Европейска столица на културата“. В откриването на Х-ата среща в Пловдив участваха още Александър Държиков, заместник-кмет по култура и туризъм в Община Пловдив , Радост Иванова от Общинска фондация „Пловдив 2019“ и експертът Любозар Фратев. Официалното откриване на „Пловдив – Европейска столица на културата“ ще бъде на 12 януари, когато се очаква да има грандиозно шоу и множество посетители.", "date": "2018.11.22", "title": "10% ръст на туристите, посетили Пловдив през 2018 г."}
