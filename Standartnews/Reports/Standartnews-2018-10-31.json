{"url": "http://standartnews.com/mneniya/ikonomicheskiyat_natsionalizam_izliza_skapo_na_kupuvacha-377255.html", "text": "      *   - Има няколко основни тенденции, които влияят на модерната търговия. Едната е дигитализацията на икономиката. И като резултат от това - променящо се лице на търговията на дребно. Друга тенденция е нарастващият в последно време протекционизъм и икономически национализъм, които също оказват влияние върху търговията. Третата основна тенденция е желанието да се живее по-устойчиво и да се опазва околната среда. - Това е един доста сериозна тенденция, която води до негативно влияние върху развитието на веригите на дребно в определени държави. Негативна е от гледна точка на потребителя, защото неговият избор се ограничава, а цената, която плаща, е по-висока. Свободният пазар е в противоречие с протекционизма, а конкуренцията, иновациите водят до по-ниски цени за потребителите. Протекционизмът води до данъчно облагане, което е в тежест за търговците, появяват се много правила и регулации, които изкривяват пазара. През последните 30 години всички страни от Централна и Източна Европа наложиха пазарната икономика и потребителите, включително и в България, откриха предимствата на свободния пазар и на модерната търговия. Търговски  вериги от Англия, Австрия, Германия, Франция влагат сериозни инвестиции в нови пазари, откриват и нови работни места. Създаде се среда, в която потребителят има повече избор, предлагат се повече качествени стоки. Това са предимства в търговията. - Всички отричаме тези практики, особено когато се изкривяват плащанията и се влошават отношенията между търговци и производители. Затова преди 7 години дадохме старта на така наречената „Инициатива на веригата за доставки\", така че да разрешим този въпрос още в рамките на хранителната верига. Защото сериозно вярваме във важността на преговорите и на свободното договаряне. Иначе има закони - ако не спазваш договора, отиваш в съда. Но сега смятаме, че Европейският парламент отива твърде далеч, защото се опитва да елиминира всички практики, които обаче са част от търговията. Ако търговецът иска да помоли доставчика за някакви промоционални цени или споделяне на транспортните разходи, то това е част от договора. Защото ако всичко трябва да се плаща от търговеца на дребно, последствията ще са, че цената ще нарасне за потребителя, а приходите на големите мултинационални компании ще скочат нагоре. Ползите в крайна сметка ще са за акционерите в \"Нестле\", \"Юниливър\", Кока-Кола\". Ние също сме за подкрепа и протекция на фермерите и  на дребните производители - трябва да им се плаща много бързо. А пък що се отнася до големите фирми, като например отношенията между \"Проктър и Гембъл\" и \"Метро\", то техните плащания могат да се забавят и до 90 дни. Това е в основата на дебата. - Много важно ще бъде дали отношенията между търговци и доставчици ще работят и ще се развиват правилно, особено след последното решение на Европейския парламент, което беше взето миналата седмица. Все още продължават преговорите между Еврокомисията, Парламента и Съвета на ЕС. Парламентът върви в посока да приеме правила, които подпомагат мултинационалните компании, а първоначалната идея на Еврокомисията е да се подкрепят местните фермери. - Първо, това не е въпрос на Запада срещу Изтока. Понякога има разлики в състава на продукти, продавани в Германия и Италия. Но ние подкрепяме Европейската комисия, която обърна внимание на този проблем, за да провери дали действително има голяма разлика в качеството, или е само малка разлика в състава. Защото разликата може да е заради различните фабрики, в които се произвеждат продуктите. Според нас този въпрос засяга в по-голяма степен производителите на продуктите, а не търговците на дребно. Еврокомисията ще направи сравнението между пазарните тестове. И ние подкрепяме този процес, защото ще имаме факти, а не популистки изявления. И ако има разлика и става въпрос за умишлени действия, които подвеждат потребителя, ние ще се обявим против подобни практики, защото доверието на потребителя е най-важното за нас. - - Разбира се, възможно е определени правителства да използват това, но ние винаги се придържаме към фактите и доказателствата. Ролята на правителството е да приложи по-доброто европейско законодателство, защото в Европа има много високо ниво на предпазване на потребителя - най-доброто в света. Страни като Китай, например, вече поглеждат към опита на Европа. Предизвикателството е, че това трябва по подходящ начин да бъде прилагано в страните членки. Смятам, че е грешка едно правителство да използва за популизъм неща като сигурността на храните или качеството на стоките. - Както казах, през последните 30 г. България и другите източноевропейски държави станаха част от свободния пазар. Така че всички мерки за фиксиране на цените, за ограничаване на печалбата - нямат нищо общо с пазарната икономика. И освен това фиксирането на цените в различните вериги е основно нарушение на Закона за конкуренцията. - Това, което очаквам да се случи, е малките магазини да продължат да намаляват, т.е. модерните магазини да навлизат в търговията. А също и електронната търговия да заема по-голям дял на пазара. Младото поколение в наши дни пазарува чрез мобилния телефон. Тази тенденция ще се развива. Това, което се случва във Великобритания, в Германия, ще дойде и тук. Но това не означава край на магазина. Дори \"Амазон\", които разчитат на онлайн търговията, в момента отварят и физически магазини. Особено при храните, но също така и за дрехи, и за обувки, потребителят предпочита да пипне, да види продукта и затова не може без търговски площи. А човекът е и социално животно - хората искат да излязат и да пазаруват, като това е и преживяване, на което се наслаждават. Бъдещето е в градските центрове - със супермаркети, но и с малки магазини. Може да са магазини, които съществуват от много години, но трябва да са се адаптирали към промяната при потребителите. Например в Лондон има много нови магазини с кафенета, ресторанти, които са подходящи за срещи и разговори. В САЩ има големи молове с магазини, фитнес центрове, кина. Няма смисъл да правите сравнение между модерна и традиционна търговия или търговия онлайн или офлайн. Трябва да гледате на бъдещето на търговията като развиваща се в много посоки. Хората ще използват мобилните си телефони, за да пазаруват, но също така ще вършат и друга работа през мобилните приложения.  Ще използват и по-малко автомобили. Затова компании, като \"Икеа\" например, отварят магазини в центъра на града - такива има в Хамбург, в Стокхолм - малки магазини, по-скоро шоурум, където хората могат да разгледат стоките, а след това да пазаруват онлайн. Виждам еволюцията на пазара като развитие както на големите вериги, така и на по-малките магазини. Тези, които ще изпаднат в проблемна ситуация, ще бъдат търговците, които не се променят. Ако го кажем с езика на Дарвин - ще оцелее не по-силният, а този, който е по-гъвкав и най-добре се приспособява, за да отговори на нуждите на потребителя. - Разбира се.", "date": "2018.10.30", "title": "Икономическият национализъм излиза скъпо на купувача"}
{"url": "http://standartnews.com/biznes/naznachavat_50_shefove_na_poleti_v_sofiya_zaradi_letishte_istanbul-377258.html", "text": "Между 30 и 50 нови ръководители на полети (РП) ще бъдат назначени на работа в ДП \"Ръководство на въздушното движение\" (РВД) до края на 2019 г. Това съобщи специално за \"Стандарт\" от Брюксел генералният директор на РВД Георги Пеев. Новите назначения ще са както заради пускането в експлоатация на новото истанбулско летище, така и в резултат от постоянно увеличаващия се самолетен трафик, уточни той. Само от началото на годината въздушният трафик над България е нараснал с 12%, посочи Пеев. Летище \"Истанбул\" бе официално открито в понеделник, 29-и октомври, но практически ще заработи точно срещу Нова година, уточни още генералният директор на ДП РВД. Отлагането е поискано от турските въздушни власти, за както и за обучение на ръководителите на полети на двете air traffic control служби. Вече са подписани оперативните споразумения между двете страни, по които ще става препредаването на самолетите от българските към турските РП и обратно. Освен това турската air traffic control служба е предоставила на колегите си в София три станции за управление на пристигащите от запад самолети, като ги подреждат по реда им за кацане на новото летище \"Истанбул\", обясни Георги Пеев. Самолетният трафик над България постепенно ще се увеличава заради новото летище на Истанбул, което първоначално ще заработи само с 2 писти, но през следващите 3-4 години поетапно ще въведе в експлоатация и останалите 4 свои полоси за излитане и кацане на самолетите, обясни Георги Пеев. Ние имаме програма за подготовка на нови РП, която е съобразена както с традиционно нарастващия над България самолетен трафик, така и с откриването на новото истанбулско летище, обясни още Пеев. В съответствие с нея ние провеждаме пролетна и есенна сесии за набиране на кандидати, които подготвяме за РП, посочи той. Само на настоящата есенна сесия за РП, измежду които подбираме най-добрите за подготовка, обясни генералният директор на ДП РВД Георги Пеев. Новото мегалетище \"Истанбул\", наречено на името на мегаполиса, свързващ Европа и Азия, ще скъси времето за полети до България. Аеропортът е по-близо до българската граница в сравнение с \"Ататюрк\", разположен в европейската част на мегаполиса, и \"Сабиха Гьокчен\" - на азиатското крайбрежие на Истанбул. Според специалистите, на практика снижаването на самолетите ще започва над въздушното пространство на България, съобщи economic.bg. Откриването на новото, най-голямо летище в света, се превърна в главното събитие в празнуването на 95-ата годишнина от основаването на Република Турция и стана двоен празник за нашата страна, заяви турският президент Реджеп Ердоган при откриването на съоръжението в понеделник. Държавният глава обясни, че което е пример за света като архитектура, строителство и модел. Затова решихме да го наречем на неговото име\". Новото летище е проектирано така, че да поеме като основен хъб засиления трафик като свързваща точка между Запада и Изтока. Капацитетът му ще бъде 90 млн. пътници, като броят им се планира да достигне 150 млн. души годишно и до 200 млн. души, след като бъде окончателно завършено, което ще го превърне в най-голямото в света. Разширяването на летище \"Истанбул\" се планира да завърши през 2028 г. Гигантският комплекс ще разполага с 6 писти за излитане и 4 терминала. Над 250 чуждестранни авиокомпании ще имат свои офиси на него. Авиокомпания \"Търкиш еърлайнс\" се пренася на новото летище. На 31 октомври в 02.00 ч. ще започне пренасянето на първия етап на съоръженията на националния авиопревозвач от \"Ататюрк\" на \"Истанбул\", съобщи на пресконференция генералният директор на турските авиолинии Билял Екши. По думите му операцията ще продължи 12 часа и пренасянето ще се извърши с 800 тира. Първите полети от летище \"Истанбул\" по вътрешните линии ще бъдат за Анкара, а по международните - за Севернокипърската турска република и Баку, Азербайджан. Общественият транспорт от града до новото летище през първите 2 месеца ще бъде с 50 на сто намаление. Летище \"Ататюрк\" ще продължи да функционира като авиопорт, но ще се ползва за карго полети.", "date": "2018.10.30", "title": "Назначават 50 шефове на полети в София заради летище \"Истанбул\""}
{"url": "http://standartnews.com/svyat/sled_premiera_razsledvat_i_prezidenta_na_makedoniya_george_ivanov-377246.html", "text": "Прокуратурата в Скопие разследва президента на Република Македония Георге Иванов за това кога в парламента са взети решенията за закона за употреба на езиците и за Преспанския договор и дали и по какви причини не са подписани от президента, съобщава в. \"Слободен печат\". Прокуратурата информира, че започва предварителна процедура на проверка на два подадени анонимно наказателни иска във връзка с неподписването от президента на закона за езиците и договора с Гърция от Преспа. За тази цел вече са поискани данни и информации от Собранието на Република Македония и от Кабинета на държавния глава за това кога са взети решенията в законодателния орган и дали и по какви причини не са подписани от президента, се казва в съобщение на прокуратурата.", "date": "2018.10.30", "title": "След премиера, разследват и президента на Македония Георге Иванов"}
{"url": "http://standartnews.com/mneniya/shte_napravim_fond_za_grazhdanska__initsiativa_v_blagoevgrad-377256.html", "text": "-Г-н Камбитов, стартирахте нова инициатива „Ти предложи, кмете, направи\". Сама по себе си това е иновативна идея – мост, свързващ жителите с Общината. Разкажете нещо повече за нея. - Всеки кмет не просто трябва, а е длъжен да се вслушва в гласа на хората и да си „сверява часовника\" с техните предложения, искания и проблеми. Това е част от диалога ми с жителите на общината. Целта е да се събират предложения от тях за реализиране на общественозначими проекти. Вече проведохме една среща с домоуправители, на която разяснихме важни детайли за новата ни инициатива. На практика жителите на Благоевград  имат възможност да дават свои предложения и мнения за обектите, които трябва да бъдат изградени или ремонтирани. Служители на Общината ще организират срещи с гражданите, по време на които ще бъдат обсъждани проблеми в централната градска част и в кварталите. Обособено е и  място, където хората могат да дават своите идеи. С цел постигане на максимални резултати и улеснение на хората е разкрита и електронна поща, на която се приемат предложения. Те се систематизират в списъци и ще се разглеждат от специална комисия. Одобрените предложения ще бъдат реализирани, като ще бъдат предвидени средства в бюджета на община Благоевград за 2019 година. Намеренията ни са да създадем един фонд за гражданска инициатива. - Какъв е начинът предложенията да достигнат до общинската администрация и как ще се оценяват? - Точно това бе причината за провеждането на първата ни среща на 22 октомври. На нея бяха коментирани насоките за подаване на предложения. Срокът за събиране на идеи е 22 ноември, като те следва да бъдат подавани в писмена форма в зала № 101 на Общинска администрация. Желанието ни е да бъдат събрани максимален брой градивни предложения за подобряване на градската среда, които да бъдат предвидени като дейности в бюджет 2019. Предимство имат предложения, подкрепени с повече подписи, защото това е индикатор, че даден обект е реално необходим и общественозначим. Редът на подаване на предложенията е от граждани към домоуправители, които имат ангажимент да ги внесат в администрацията. Идеи могат да бъдат подавани в писмена форма и от групи граждани, живеещи в определен район, като отново трябва да бъдат подкрепени с подписи. В малките населени места жителите следва да сведат исканията си до кметовете и кметските наместници. Предложения могат да бъдат подавани и чрез електронната поща  , отново подкрепени с подписи. Всички идеи ще бъдат разгледани от комисия, като ще бъде осъществена обратна връзка с подателите, независимо дали предложението попада в одобрените.Дори и една идея да не може да бъде реализирана, подателят ще получи официален отговор, в който ще бъдат посочени конкретните мотиви и причини за решението на комисията. - Коя е основната цел на инициативата? - Целта на инициативата е да бъдат реализирани обекти, които могат да се финансират със средства от общинския бюджет и не касаят такива, зависещи от републиканския бюджет. В тази връзка разяснихме, че следва да се има предвид, че посочените терени в предложенията, на които граждани искат да се направи нещо, трябва да бъдат общински, а не частни, съобразно Закона за Общинската собственост.  Вече постъпват по електронен път доста предложения, на които общината ще реагира в случай, че бюджетът позволява тяхното осъществяване. За улеснение на гражданите има поместен примерен формуляр за подаване на предложения. Той може да бъде намерен на електронен адрес: http://www.blgmun.com/calendar299/iniciativa.html. - Няколко общински съветници обаче побързаха да Ви атакуват, че тази инициатива е с предизборна цел, визирайки местните избори догодина. Те се осъмниха дори, че може да я ползвате като начин за решаване на проблеми на свои близки хора? - Тези нападки са крайно безпочвени, дори не искам да ги коментирам. Още нищо не е направено реално по тази инициатива, а някои побързаха да я дискредитират, да я опорочат. Но съм убеден, че благоевградчани за пореден път ще проявят своята далновидност и няма да се подведат по тези безпочвени атаки. По логиката на въпросните съветници, един кмет не бива да прави абсолютно нищо, щом седне в кметския стол, защото всичко може да мине  графата „предизборна проява\", ако е решил да се бори за нов управленски мандат. Това не е сериозно. Реално, ако целта ми е да помагам на свои близки хора, аз мога да го правя и без инициативата.  Жалко е, че хора, които трябва да защитават обществения интерес, са готови да спрат идея, която е изцяло в полза на хората. Доброто в Благоевград не може да чака до местните избори догодина, то трябва да се случва всеки ден. - Сигурно ще ви обвинят, че предизборно се реализират още много други проекти в момента от община Благоевград. Как ще отговорите? - Проектите, които се изпълняват в момента в Благоевград, са на стойност около 100 милиона лева. Решаваме проблеми, трупани десетки години – не само в центъра, но и в кварталите. Ремонтират се улици, площад, тротоари. За един кмет няма пълно щастие, наясно съм с това. Ако бездейства, ще го критикуват, ако работи, пак няма да му се разминат критиките. Предпочитам да работя и да правя нещо за града, а не да стоя със скръстени ръце. Ремонтират се площадното и подплощадното пространство пред сградата на Общината, изградени са велоалеи, рехабилитираната площ в града е цели 78 000 квадратни метра, което включва и подмяна на плочки, и озеленяване. С 13 милиона лева обновяваме градската среда. Работим по уличната инфраструктура на улица „Марица\" и улиците в IV микрорайон, тротоари. Сградата на Община Благоевград също се ремонтира. На финала е и довършването на изграждането на трите блока със 172 социални жилища, в които ще живеят млади семейства. - Да Ви върна отново към „Ти предложи, кмете, направи\". И по-точно към недоверието. Не Ви ли напомня това съмнение на началото на кампанията по санирането на блокове в Благоевград? - Да, наистина е така. Благоевград стана №1 в санирането. 200 обновени блокове, хиляди семейства с повече уют и комфорт в домовете си. Това се случи благодарение на взаимното доверие между общинската администрация и благоевградчани. Преодоляхме бързо страха и скептицизма. Експерти от Общината разясниха, че принципът е: „Пръв по време, пръв по право\". Това ни помогна да сключим най-рано и най-много договори. Специалисти обикаляха от блок на блок да разясняват кампанията много преди реалния старт на процедурата. Да обясняват, че тази инициатива е от полза на гражданите – оценката на жилищата след санирането ще бъде по-висока, ще бъдат енергийно ефективни, ще бъде по-комфортно да се живее в тях. Затова най-важното бе жителите на блоковете, които отговарят на изискванията, да побързат и да регистрират необходимите сдружения. Защото ресурсът, колкото и да бе голям, бе ограничен. На практика над 80% от панелните блокове в града са с нова визия. Това промени целия облик на града ни, икономическата полза за самите хора, живеещи в сградите, също е голяма. Това е единствената програма, която така директно подпомага хората. Идеята на общинското ръководство срещна подкрепа сред благоевградчани и затова резултатите са налице. Вярвам, че това ще се случи и с новата ни инициатива. Защото сме изградили взаимно доверие между Общинска администрация и благоевградчани. Иван Петров", "date": "2018.10.30", "title": "Ще направим фонд за гражданска  инициатива в Благоевград"}
{"url": "http://standartnews.com/kultura/orlin_goranov_i_marian_bachev_shte_peyat_pod_dazhda_v_muzikalniya_teatar-377235.html", "text": "На 6 ноември, от 19.00 часа, на сцената на Музикалния театър в София, ще бъде представен мюзикълът \"Да пееш под дъжда\" на Държавна опера Варна при Театрално-музикален продуцентски център Варна. Това е  първа постановка в България по емблематичния филмов сюжет със същото заглавие. Представлението, под режисурата на Борис Панкин и диригентството на Страцимир Павлов, обединява оперни, драматични и балетни артисти. В главните роли - филмовата звезда Дон Локууд и неговия приятел Козмо Браун, който първо заплита, а после разплита сюжетната интрига, блестят истински бг звезди Орлин Горанов и Мариан Бачев. Изключително артистични са претендентките за сърцето на Дон Локууд - Сребрина Соколова и Лилия Илиева, в ролите съответно на филмовата му партньорка Лина Ламонт и драматичната актриса Кати Селдън, която в крайна сметка не само измества Лина от екрана, но спечелва и любовта на филмовия красавец. И както във всеки филм, така и тук антуражът от режисьори, асистенти и прочие задължителен персонал, е впечатляващо голям. Никак не му е лесно на продуцента  Ар Еф Симсън, в изпълнение на комичния актьор от Варненския театър Пламен Георгиев, нито пък на учителите по правоговор на филмовите звезди. Същественото е, че във всяка една ситуация забавлението и динамиката присъстват безотказно от началото до края. В  мюзикъла по сценарий на Бети Комдън и Адолф Грийн, с песни на Насио Хърб Браун и Артър Фрийд, артистите танцуват по хореография на  Боряна Сечанова и Мариана Крънчева. Сценографията е дело на Иван Токаджиев, костюмите са на  Анна-Мария Токаджиева, а за мултимедията се грижи „Бюро за пространствени решения\".", "date": "2018.10.30", "title": "Орлин Горанов и Мариан Бачев ще пеят под дъжда в Музикалния театър"}
{"url": "http://standartnews.com/biznes/140_mln_lv_za_svlachishta_sa_vklyucheni_v_byudzheta_na_api_za_2019_godina-377250.html", "text": "140 млн. лв. са предвидени в бюджета на Агенция „Пътна инфраструктура\" за 2019 г. за свлачища по републиканската пътна мрежа. Това съобщи в Габрово министърът на регионалното развитие и благоустройството Петя Аврамова. Тя е в града за последния полуфинал на кампанията на МРРБ „Моят град е моята крепост\". Министърът напомни, че агенцията е имала дефицит през тази година и със средствата, които са новост в бюджета й, АПИ ще може да работи за овладяване на тези процеси по републиканските пътища в държавата. В бюджета на агенцията за следващата година са заложени около 200 млн. лв. приходи от винетни такси. За тежкотоварни автомобили винетките ще важат до 16 август 2019 г., от когато влиза в действие тол-системата и водачите им ще плащат тол-такса. Други над 200 млн. лв. са планирани в републиканския бюджет от тол-такси. Тези средства ще бъдат прехвърлени на АПИ за ремонт и изграждане на пътища. Имаме готовност за зимното поддържане, каза още регионалният министър. За областите, за които процедурите за избор на нови изпълнители не са приключени, договорите със сегашните фирми ще бъдат анексирани. В опорните пунктове са резервирани необходимите химикали. На прохода Шипка, като един от по-натоварените, ще има денонощно дежурство, така че по всяко време на денонощието да има информация за пътната обстановка. В отговор на въпрос регионалният министър обясни, че целта на промените в Закона за регионалното развитие е регионите в България да се развиват еднакво и да няма отлив от един регион в друг, както е в момента в Северна България. Ще се в посока развитието й да е еднакво с това на Южна България. Една от мерките, които се планират, е доизграждането на магистрала „Хемус\". Бизнесът търси добри пътища. Ние сме длъжни да ги осигурим. Инфраструктурата и пътищата трябва да изпреварят демографските процеси, за да останат хората там, където живеят, и да имат добра инфраструктура, по която да се движат. Инвестираме в Северна България. Вертикалните отсечки са не по-малко важни от магистралните, които свързват България, посочи министър Аврамова. АМ „Русе-Велико Търново\", скоростният път „Видин – Ботевград\" и обходът на Габрово, заедно с тунела под връх Шипка, са едни от важните проекти, по които се работи и които са важни за развитието на Северна България. Строителството на обходния път на Габрово се движи с добри темпове, но има малко забавяне заради намерени археологически находки и изкопни дейности. Работи се по четири от общо петте участъка на пътя. Последният, заедно с тунела под връх Шипка, е с индикативна стойност 520 млн. лв.", "date": "2018.10.30", "title": "140 млн. лв. за свлачища са включени в бюджета на АПИ за 2019 година"}
{"url": "http://standartnews.com/biznes/proektobyudzhetat_prinuzhdava_raboteshtite_v_administratsiyata_pensioneri_da_napusnat-377231.html", "text": "Проектът на закона за бюджет 2019 г. предвижда хората в държавния апарат, които получават и пенсия, и заплата да станат само активни пенсионери, пише Новини.бг. Според изчисленията на Финансовото министерство в момента 1650 души вече получават пенсия, но са и държавни служители. Ако законът бъде приет, тези хора ще имат месец да напуснат поста си, а на тяхно място да бъдат наети по-млади служители. Според икономисти освободените пенсионери ще бъдат добре дошли в частния сектор. \"Има достатъчно млади хора, които трябва да минат през държавната администрация и да полагат труд в нея. Тези, които са придобили право на пенсия, ако преценят, че искат да продължават да полагат труд, биха могли да го направят в реалния сектор\", посочи министърът на финансите Владислав Горанов. Най-много работещи пенсионери има в МВР. Промените обаче ще засегнат само служители назначени по закона за държавния служител или около 250 души. Синдикатите обаче се притесняват, че промените може да се прехвърлят и при редовите полицаи. При тях бройката работещи пенсионери е до 3000. Те са на много специфични длъжности. В повечето случаи са на ръководни позиции тяхната работа изисква специфични умения и опит. Реално, за да започне друг служител на тази работа ще е необходимо много време\", категоричен беше председател на УС на Синдикален алианс \"Сигурност\" Лукан Лазарски пред камерата на Нова телевизия. Засега държавата не предвижда да освобождава пенсионирани редови военни и полицаи. Според икономисти обаче такава промяна е нужна. Ако текстът бъде приет, работещите пенсионери от държавната администрация ще могат да бъдат назначавани само по заместване.", "date": "2018.10.30", "title": "Проектобюджетът принуждава работещите в администрацията пенсионери да напуснат"}
{"url": "http://standartnews.com/biznes/463_mln_pomosht_na_vinarite_za_godina-377259.html", "text": "Националната програма за подпомагане на лозаро – винарския сектор за периода 2014 – 2018 година завърши с рекордна стойност на изплатените средства за изминалите четири години, съобщиха от фонд \"Земеделие\". Процентът на реализация за финансовата 2018 г. е 91,38%. Изплатени са 46 335 143 лева по 280 заявления по сключени договори по мярка „Преструктуриране и конверсия на лозя\". Бюджетът по мярката за тази финансова година е в размер на  50 708 027 лева. Дейността, по която са одобрени най-голям брой проекти – 75, е презасаждане без промяна на местонахождението. Голям е интересът и към изграждането на системи за капково напояване, по която са одобрени 74 проекта. Подписани са 14 договора за противоерозионни съоръжения с оторизирана сума от над 5, 3 млн. лева. Мярката финансира инвестиции за преструктуриране и конверсия на лозовите масиви, свързани със засаждане на нови винени сортове, подобряване на методите и технологиите за управление на лозарското стопанство чрез създаване на капково напояване, изграждане на противоерозионни съоръжения и др. Постигнатите резултати са в следствие на сътрудничеството и работата по усъвършенстване на националната регулаторна рамка между компетентните институции, както и на оптимизиране на процесите по администриране на мерките по Националната програма за подпомагане на лозаро – винарския сектор, съобщиха от фонда. Мярката за „Преструктуриране и конверсия на лозя\" е изключително атрактивна за винопроизводителите, защото чрез нея те повишават своята конкурентоспособност. Подпомагат се собственици, арендатори или наематели на насаждения, които са регистрирани като лозарски стопанства. Мярката за преструктуриране за периода 2014-2018 г. разполагаше с бюджет от над близо 253, 216 млн. лв. (129, 469 млн. евро). За 2017 година са изплатени близо 43, 572 млн. лв., което е 86,70% усвояемост на средствата по бюджет, в размер над 50, 254 млн. лв. Преведените средства са по 221 заявления по сключени договори. За 2016 година са изплатени близо 42 млн. лв., което е 82,09% усвояемост на бюджета от близо 51 млн. лв. Платени са 199 заявления по сключени договори. За 2015 г. общо за страната са изплатени близо 39 млн. лв., което е 77,59% усвояемост. Платени са 121 заявления по сключени договори. За 2014 г. са изплатени над 32, 158 млн. лв. за 132 заявления по сключени договора. Усвояемостта на бюджета, който беше в размер на близо 51, 168 млн. лв., е 62,85%.", "date": "2018.10.30", "title": "46,3 млн. помощ на винарите за година"}
{"url": "http://standartnews.com/biznes/zaraboti_parvoto_edinno_informatsionno_zveno_za_evrofinansirane-377245.html", "text": "„Всеки предприемач може да получи информация за възможностите за европейско финансиране от новото Звено за координация към Фонда на фондовете. Това е отлична новина за българския бизнес. Радвам се, че правителството направи поредна крачка за улесняване на еврофинансирането за бизнеса, като реализира идеята за обща точка за информация, която Предприемачи ГЕРБ (ПГЕРБ) предложихме и обсъдихме още през 2015г. със зам.-председателя на Европейската комисия Юрки Катайнен.\" Това заяви председателят на ПГЕРБ Валя Чилова на 29 октомври 2018 г. по повод отварянето на Звеното за координация. „Новият орган е първата в ЕС подобна единна за цялата държава точка за контакт и ще предоставя информация за всички възможности за европейско финансиране – независимо дали по Оперативните програми, финансовите инструменти, управлявани от Фонда на фондовете, плана „Юнкер\" или от европейските програми като Хоризонт 2020, за които се кандидатства директно в Брюксел. Важно е, че експертите ще оказват и съпътстваща подкрепа за проектни идеи и ще подпомагат контакта със съответните институции, към които ще се кандидатства.\" Това заяви българският евродепутат от ГЕРБ/ЕНП Ева Майдел, която е международен секретар на ПГЕРБ и зам.-председател на МСП Европа (SME Europe). Звеното за координация се създаде с постановление на Министерски съвет на база на Меморандум за разбирателство между Министерство на финансите и Европейска инвестиционна банка, подписан през 2016 г. Повече информация и може да се намери на сайта на Фонда на фондовете, по имейл на   и на телефоните на Звеното 02/905 52 36, 02/905 52 38 или 02/905 52 39.", "date": "2018.10.30", "title": "Заработи първото единно информационно звено за еврофинансиране"}
{"url": "http://standartnews.com/svyat/do_kraya_na_sedmitsata_vkarvat_konstitutsionnite_promeni_v_makedonskiya_parlament-377221.html", "text": "Проект за предложенията за изменение на македонската конституция, съгласно Договора от Преспа трябва да влязат в парламента в Скопие до края на седмицата. Това заяви македонският премиер Зоран Заев, след като проведе, заедно с външния министър Никола Димитров и министъра на правосъдието Рената Дескоска консултативна среща с депутатите от опозицията, които подкрепиха промените и вече действат като независима парламентарна група. Заев посочи, че консултациите ще продължат с всички парламентарни групи, за да се спази законовия срок, който беше даден на правителството. На консултативната среща бяха обсъдени всичките четири въпроса, представени от опозиционните депутати, които подкрепиха инициирането на процеса на изменение на конституцията. Били съгласувани конкретни насоки - частта за укрепване на македонската идентичност, гаранцията, че процесът ще бъде доведен до край и няма да бъде отново блокиран от Гърция, т.е., че конституционните промени ще влязат в сила с ратификацията в гръцкия парламент и в сегмента на вътрешната прилагане на новото име. Втората тема, за която разговаряли Заев, Дескоска и Димитров с опозиционните депутати от новата група, е създаването на координационен орган, който трябва да работи за процеса на помирение в Македония. Начело на този орган ще бъде председателят на парламента Талат Джафери, ако той приеме.", "date": "2018.10.30", "title": "До края на седмицата вкарват конституционните промени в македонския парламент"}
{"url": "http://standartnews.com/biznes/priemat_u_nas_proekti_na_stoynost_do_400_hil_evro_za_kosmicheski_izsledvaniya-377242.html", "text": "Български компании и организации могат да кандидатстват с проекти на стойност до 400 хил. евро по Плана за европейските коопериращи държави. Заместник-министърът на икономиката Александър Манолев откри днес информационно събитие за предстоящата Четвърта сесия за набиране на проектни предложения от България, която Европейската космическа агенция организира. Предстои процедурата да стартира до дни, а проекти ще могат да се подават в 6 месечен период. „Расте интересът към процедурите, които организира Европейската космическа агенция за нашата страна, като през изминалите сесии са подадени общо 69 проекта\", каза Александър Манолев. По думите му по първите две процедури са одобрени и в процес на изпълнение 14 проекта, а резултатите от третата сесия се очакват. „Към този момент академичните организации са по-активни, но се надяваме, че и бизнесът ще се включва още по-пълноценно\", допълни икономическият заместник-министър и цитира данни, според които от подадените до този момент проекти 20% са от представители на индустрията и 80% - на академични среди. „Днес все повече и най-големите критици виждат ползата от инвестиране в дейности в космическия сектор\", каза още Александър Манолев. Според него те са не само в духа на съвременните Европейски тенденции за развитие на икономика на знанието и иновациите, базирана на мрежи от високо технологични малки и средни предприятия, но и допринасят за увеличаване на производството и създаването на високо-технологични компании в различните сектори, често нямащи пряка връзка с космическите дейности. Общата цел на Плана за европейските коопериращи държави е да свърже България с програмите и дейностите на Европейската космическа агенция и да я подготви по най-ефективния начин за бъдещо присъединяване към Конвенцията на Европейската космическа агенция. Обхвата на Плана е в следните категории: технологии и оборудване; научни проекти и/или експерименти; използване на данни; подкрепа за малките и средните предприятия. В периода от 2015 до 2018 г. са проведени три сесии за набиране на проекти от България, а до дни ще стартира четвъртата. Тя ще бъде насочена към: Дейности, свързани с летателният сегмент с потенциал за повторна употреба в мисиите на ЕКА;", "date": "2018.10.30", "title": "Приемат у нас проекти на стойност до 400 хил. евро за космически изследвания"}
{"url": "http://standartnews.com/svyat/sasht_hvarlyat_nad_5000_voynitsi_po_granitsata_s_meksiko-377223.html", "text": "Съединените щати ще изпратят над 5200 военнослужещи на границата с Мексико заради нарасналия приток на бежанци от Централна Америка. От Пентагона съобщиха, че силите ще бъдат разположени до края на седмицата с оръжия, хеликоптери, самолети, бариери и бодлива тел в помощ на граничните патрули. Президентът Доналд Тръмп по-рано заяви, че „мигрантското нашествие\" ще срещне щатските военни, които ще го очакват. Междувременно стотици мигранти влязоха през изминалата нощ в Мексико от Гватемала. Те следват по стъпките многохилядния керван, който вече на мексиканска територия и напредва към границата със Съединените щати.", "date": "2018.10.30", "title": "САЩ хвърлят над 5000 войници по границата с Мексико"}
{"url": "http://standartnews.com/svyat/reaktsii_kak_svetat_priema_novinata_za_kraya_na_erata_merkel-377224.html", "text": "Белият дом определи като вътрешен въпрос решението на германския канцлер Ангела Меркел да не се кандидатира за преизбиране през 2021 г. и да се оттегли от политиката. В Европа, френският президент Еманюел Макрон приветства решението на Меркел да се оттегли от канцлерството през 2021 г., след незадоволителния резултат в германската провинция Хесен. Ангела Меркел никога не е забравяла какви са ценностите на Европа, отбеляза Еманюел Макрон. „Това е нейно решение. Мисля, че е изключително достойно и имах възможност да засвидетелствам пред нея възхищението и приятелството ми, защото тя е канцлер от 13 години и мандатът й ще приключи през 2021 г. Тя е начело на партията й от 18 години. Тя се изправи пред много предизвикателства, мигрантската криза, както и финансовата криза... Тя никога не забрави какви ценности отстоява Европа, тя водеше и продължава да води страната си с много смелост\", заяви президентът на Франция Еманюел Макрон.", "date": "2018.10.30", "title": "РЕАКЦИИ: Как светът приема новината за края на „Ерата Меркел”?"}
{"url": "http://standartnews.com/svyat/osem_pretendenti_iskat_da_sednat_v_stola_na_merkel-377228.html", "text": "Генералният секретар на ХДС Анегрет Крамп-Каренбауер е фаворитката на канцлера Осем претенденти искат да седнат в стола на Меркел 8 | 30 окт. 2018 | 08:22 \"Ветеранът\" Волфганг Шойбле, депутатът с най-дълъг стаж в Бундестага, се ползва с авторитет във всички партии \"Това е последният ми мандат като канцлер на Германия\", обяви Меркел след поредния шамар за управляващите партии на изборите в Хесен. В Германия вече гадаят кой би могъл да я наследи. Ето осем от потенциалните кандидати: Фаворитката на Меркел: Анегрет Крамп-Каренбауер Ако можеше сама да определи кой да я наследи, Меркел навярно би избрала Анегрет Крамп-Каренбауер. Тя е генерален секретар на ХДС и се радва на високо одобрение. А в качеството си на министър-председател на провинция Саарланд вече е печелила и избори. Подобно на Меркел, Крамп-Каренбауер настоява за европейско решение по въпроса за миграцията, а националните демарши определя като заплаха за ЕС. \"Надзирателят\": Волфганг Шойбле Председателят на парламента Волфганг Шойбле е депутатът с най-дълъг стаж в историята на Бундестага. И като такъв има авторитет във всички партии. Макар че е критично настроен към миграционната политика на Меркел, Шойбле я подкрепи в спора ѝ с ХСС. Участвал е в изработването на европейските договори, а заради твърдата си позиция спрямо Гърция си спечели прозвището \"Надзирателят на Европа\". Недолюбваната: Урсула фон дер Лайен Дълго време се смяташе, че Урсула фон дер Лайен е политикът с най-големи шансове да наследи Меркел. Но 59-годишната министърка на отбраната така и не успя да спечели достатъчно подкрепа и симпатии вътре в собствената си партия. Фон дер Лайен настоява за обща европейска армия и подкрепя идеята бежанци да постъпват на обучение в Бундесвера. Компромисното решение: Юлия Кльокнер Министърката на земеделието, отговаряща и за защитата на потребителите, успява умело да лавира между лагерите на привържениците и критиците на Меркел. Тази стратегия може да изстреля 45-годишната Юлия Кльокнер директно в канцлерството. На изборите в провинция Райнланд-Пфалц обаче сметките ѝ не излязоха. Кльокнер не зае ясна позиция по въпроса за бежанците - и загуби. Консервативният: Йенс Шпан Напоследък министърът на здравеопазването Йенс Шпан се въздържа да критикува канцлерката Меркел. Въпреки това той минава за един от най-отявлените ѝ противници. 38-годишният Шпан се застъпва за консервативно обновление на партията, настоява Германия да приема по-малко бежанци и да въведе забрана на бурката, а освен това е против двойното гражданство и назначаването на европейски финансов министър. Надеждоносецът: Даниел Гюнтер Министър-председателят на провинция Шлезвиг-Холщайн управлява коалиция, смятана от мнозина за конфигурацията на бъдещето: съюз между консерватори, либерали и Зелени. 45-годишният Даниел Гюнтер не само подкрепи Меркел в спора ѝ с ХСС за бежанците, но и настоява за миграционен закон, който да регламентира достъпа до германския трудов пазар и за кандидатите за убежище с отхвърлени молби. Кукловодът: Петер Алтмайер Министърът на икономиката и енергетиката е смятан за дясната ръка на Меркел. В кулминацията на бежанската криза Меркел обезвласти вътрешния министър Томас де Мезиер и назначи Алтмайер за главен координатор на политиката за бежанците. В търговския спор със САЩ 60-годишният Петер Алтмайер иска повече Европа и по-малко Тръмп. По неговите думи, \"общността на ценностите е по-силна от отделни политици\". Подценяваният: Армин Лашет Засега името му се споменава рядко, но като министър-председател на най-многолюдната германска провинция (Северен Рейн-Вестфалия) 57-годишният Армин Лашет автоматично е смятан и за евентуален кандидат за канцлерския пост. Преди една година Лашет изненадващо спечели с ХДС изборите в Северен Рейн-Вестфалия. В бежанската политика той винаги е подкрепял курса на канцлерката Ангела Меркел. Източник Дойче Веле", "date": "2018.10.30", "title": "Осем претенденти искат да седнат в стола на Меркел"}
{"url": "http://standartnews.com/svyat/nad_70_na_sto_ot_istoricheskiya_tsentar_na_venetsiya_be_navodnen-377229.html", "text": "Над седемдесет на сто от площта на историческия център на Венеция бе залята от вода, като приливната вълна достигна до 156 см, предадоха ДПА и АП. Туристите бяха евакуирани от прочутия площад \"Сан Марко\", а трафикът на водните таксита из града бе преустановен временно. В действие остана само транспортът до по-отдалечените острови. Венеция, която е построена на няколко острова, се справя с високата вода чрез издигането на платформи, за да могат хората да ходят. Частните лица и търговците обикновено укрепват входните врати на сградите, за да не прониква вода в приземните етажи. Кметът на Венеция Луиджи Бруняро каза, че по дъното на лагуната са издигнати множество прегради, които да предотвратяват наводненията. Осъществяването на проекта се проточи дълго и бе белязано от преразходи и корупционни скандали, отбелязаха агенциите. Най-мащабният потоп, залял града в съвременната епоха е бил през ноември 1966 г. - със 194-сантиметрова вълна. Тогава и Флоренция е била опустошена от наводнение. Службите за гражданска защита са в непрестанна готовност в много части на Италия, където от дни има проливни дъждове и силни ветрове. В провинция Фрозиньоне, южно от Рим, двама души загинаха, след като прекършено дърво смаза автомобила им. В южната област Калабрия един човек изчезна безследно, след като вчера лодката му се удари в пристан. Железопътният и автомобилният трафик през прохода Бренер до Австрия бе временно спрян. Участъци от шосето Милано-Болоня бяха под вода. Превантивно бяха затворени училищата в много области, сред които северните Лигурия и Венето, както и в части от Абруцо и столицата Рим. АП посочи, че проблемът с наводненията се утежнява поради занемарената поддръжка на речните корита в Италия.", "date": "2018.10.30", "title": "Над 70 на сто от историческия център на Венеция бе наводнен"}
{"url": "http://standartnews.com/svyat/chetirima_raneni_pri_remonta_na_samoletonosacha_admiral_kuznetsov-377233.html", "text": "Четирима души са хоспитализирани при инцидент с плаващ док в кораборемонтен завод в Мурманск, където се ремонтира самолетоносачът \"Адмирал Кузнецов\", предаде ТАСС. Плаващият док в 82-ри кораборемонтен завод в Мурманск е потънал при спускането на вода на самолетоносача, който не е пострадал и е отбуксиран към друго предприятие. Пострадалите са работници от плаващия док. Трима са с хипотермия, а един е получил коремна травма и е в тежко състояние. Според властите докът е потънал, защото помпите внезапно изключили след рязък скок на напрежението в електрическата мрежа на брега. Лошото време вчера в Мурманск причини аварии на далекопроводи, заради които в части от града бе прекъснато електроснабдяването, отбелязва ТАСС. Някои от повредените далекопроводи се намират в труднодостъпни местности. Министерството на отбраната сключи договора за ремонт и модернизация на кораба през април т.г. Според медии за ремонта, предвиден да завърши в края на 2020 г., са били предвидени около 60 млрд рубли (около 1 млрд долара). \"Адмирал Кузнецов\" е единственият самолетоносач във военноморския флот на Русия. Той влиза в състава на Северния флот през 1991 г. През февруари м.г. той се върна в Североморск от Средиземно море, където авиокрилото извърши 420 бойни полета срещу обекти на терористи на територията на Сирия. По време на похода корабът загуби два палубни изтребителя, които катастрофираха при захождане за кацане. Летците катапултираха. Според зам.-главнокомандващия ВМФ вицеадмирал Виктор Барсук корабът ще получи нови комплекси за ПВО \"Панцир\", както и ново енергетично оборудване (ще бъдат подменени старите парни котли).", "date": "2018.10.30", "title": "Четирима ранени при ремонта на самолетоносача \"Адмирал Кузнецов\""}
{"url": "http://standartnews.com/svyat/trus_ot_61_po_rihter_be_registriran_v_nova_zelandiya-377234.html", "text": "Земетресение с магнитуд от 6,1 по Рихтер разтърси днес Северния остров на Нова Зеландия, съобщи американският сеизмологичен институт. Трусът бе усетен от хиляди хора, но няма съобщения за щети или жертви, предаде Ройтерс. Епицентърът на труса е бил на 63 км източно от Ню Плимът, на дълбочина 228 км. В Уелингтън парламентът за кратко прекрати заседанието си и кацането на някои полети беше отменено, съобщи в. \"Ню Зиланд хералд\". Според новозеландската служба за наблюдение на земетресенията ГеоНет около 15 600 души са усетили земетресението с магнитуд 6,1 по Рихтер, което бе определено като умерено или дори леко, . Няма информация за щети, заяви Гражданската защита. В Окланд, където гостуват британският принц Хари и съпругата му Меган, трусът не е бил усетен, твърдят очевидци, цитирани от Ройтерс.", "date": "2018.10.30", "title": "Трус от 6,1 по Рихтер бе регистриран в Нова Зеландия"}
{"url": "http://standartnews.com/balgariya/gerb_kam_bsp_ne_ochakvame_mnogo_ot_horata_koito_tri_pati_faliraha_darzhavata_-377253.html", "text": "Слаби са съветниците на Корнелия Нинова, но не очаквам много от хората, които три пъти фалираха българската държава. Това каза народният представител от ПГ на ГЕРБ Александър Иванов по време на брифинг в Народното събрание. „Днешната ни кратка но съдържателна пресконференция ще бъде в отговор на дадената по-рано от БСП. Не очаквам много от хората, които успяха на три пъти да фалират българската държава, да изядат спестяванията на хората, да познават основите на икономическата теория и фискалните политики. Именно за това искам да обясня на БСП и техните специалисти и на г-жа Корнелия Нинова как се формират повечето приходи в бюджета\", каза той и уточни, че повечето приходи са резултат от изсветляването на икономиката. Той обърна внимание на добрата работа на правителството срещу контрабандата и по-големия БВП, следствие на създадени устойчиви условия за растеж. Иванов уточни, че две рейтингови агенции са отчели висок рейтинг на страната ни заради устойчивата политика, водена в сферата на доходите. „Слаби съветници има г-жа Нинова. Те даже един път я бяха подвели, като каза, че 5% плаща бизнесът в България. Не е така 15% плаща бизнесът в България\", обясни Александър Иванов. „Икономиката расте с 4% средно вече няколко години подред. Средносрочната бюджетна прогноза внесена от Министерство на финансите, Министерски съвет в Народното събрание вчера доказа, че тази предвидимост и този ръст на икономиката ще ги има и следващите няколко години, въпреки приказките на БСП. Това явно много изнервя нашите политически опоненти. Те стават все по-сдържани, все по-крайни в неистините, които говорят. Политическото им говорене не трябва да залита в такива крайности и да съдържа неистини\", допълни Иванов. Той даде пример с последните местни избори и уточни, че от 2000 гласоподаватели БСП са получили 50 гласа. „Този шамар явно още отеква в ушите на БСП\", допълни още депутатът от ГЕРБ. Бюджетът на БСП няма да доведе до нищо, когато авторите му са същите, които родиха мъртвосъздадените вотове на недоверие и прословутото книжле (бел. ред. \"Визия за България\") в червена обвивка, каза депутатът от ГЕРБ Маноил Манев. „Когато г-жа Нинова пише алтернативен бюджет, я моля да не напише същото нещо, което пишат в тази глупост „Визия за България\", където почнаха да го слагат по таблата за некролозите. Напъните на цялата парламентарната група на БСП да обикаля страната и да се среща с пет човека, служебно извикани да се явят там, не доведоха до нищо\", каза той. Според него алтернативният бюджет няма да доведе до нищо, когато експертизата, която го пише е същата, която е родила три мъртво-създадени вота на недоверие с глупави мотиви без никакво експертно съдържание. „Не на последно място, същата тази експертиза, която роди прословутото книжле с червена обвивка. Не мога да го нарека „Визия за България\", заяви още Манев. Корнелия Нинова не може да дава морални оценки, когато в нейната парламентарна група се намира Манол Генов, каза още депутатът. Според Манев морални стожери могат да бъдат хора, които са показали морал. По отношение на казаното от Нинова, че ГЕРБ „хвърлят на кучетата\" малкия коалиционен партньор, депутатът от ГЕРБ заяви, че ГЕРБ е последователна. „Всеки, който наруши закона получава своето място. Няма такива „свещени крави\" в отношенията на ГЕРБ. Всеки, който направи грешка си заема полагаемото място\", каза Манов. Той призова БСП да вземат пример от ГЕРБ и да си изчистят собствената къща. Политиките ни по доходите са ефективни, а не празни приказки на събрали се Петко и още трима да обясняват визии - блянове и мокри сънища за данъците, категоричен бе Александър Иванов. „За догодина 20 % повече във фонд работна заплата за учителите, за тези, които формират съзнанието на най-младите. Помните, че миналата година с успешните политики на правителството 20 хил. деца се върнаха в училище\", каза още Иванов. По думите му 10 % повече ще има за всички заети в бюджетния сектор. По отношение на данъчната политика, депутатът от ГЕРБ заяви: „Данъчната политика и доброто послание към инвеститорите идва от това тя да бъде прогнозируема и предвидима, а не със стряскащи призиви за национализация\", допълни Иванов и уточни, че ако някой инвеститор прочете „Визия за България\" ще запали с 200 км/ч, но не към България. „Създадените условия за повишаване на производителността на нашата икономика и успешните политики наистина явно изнервят БСП. Моля ви, колеги, обръщам се с призив към вас – решете проблемите във вашата къщичка, не пренасяйте вашите проблеми в къщата на държавата. Оставете хората да работят, оставете ги на спокойствие\", обърна се към БСП Иванов.", "date": "2018.10.30", "title": "ГЕРБ към БСП: Не очакваме много от хората, които три пъти фалираха държавата"}
{"url": "http://standartnews.com/svyat/novoto_megaletishte_istanbul_skasyava_vremeto_za_poleti_do_balgariya-377230.html", "text": "Новото мегалетище \"Истанбул\", което бе открито вчера от турския държавен глава Реджеп Тайип Ердоган, се очаква да скъси времето за полети до България, информира БТА. Мегалетището е по-близо до българската граница в сравнение с летище \"Ататюрк\" в европейската част на мегаполиса и летище \"Сабиха Гьокчен\" на азиатското крайбрежие на Истанбул. Според специалистите на практика снижаването на самолетите ще започва над въздушното пространство на България. Прездеинтът Реджеп Ердоган заяви: \"Откриването на новото, най-голямо летище в света, се превърна в главното събитие в празнуването на 95-ата годишнина от основаването на Република Турция и стана двоен празник за нашата страна\". А защо летището ще се казва \"Истанбул? Държавният глава обясни, че \"само такъв безценен град като Истанбул заслужава да има такова гигантско и модерно съоръжение, което е пример за света като архитектура, строителство и модел\" - затова решили да го нарекат на неговото име. Новото летище е проектирано така, че да поеме като основен хъб засиления трафик като свързваща точка между Запада и Изтока. Капацитетът му ще бъде 90 млн. пътници, като броят им се планира да достигне 150 млн. души годишно и до 200 млн. души, след като бъде окончателно завършено, което ще го превърне в най-голямото в света. Разширяването на летище \"Истанбул\" се планира да завърши през 2028 г. Гигантският летищен комплекс ще разполага с шест писти за излитане и четири терминала. Над 250 чуждестранни авиокомпании ще имат свои офиси на летище \"Истанбул\". Борисов присъства на откриването на новото летище в Истанбул (СНИМКИ) Авиокомпания \"Търкиш еърлайнс\" се пренася на новото летище. На 31 октомври в 02,00 ч. ще започне пренасянето на първия етап на съоръженията на националния авиопревозвач от летище \"Ататюрк\" на летище \"Истанбул\", съобщи на пресконференция генералният директор на турските авиолинии Билял Екши. По думите му операцията ще продължи 12 часа и пренасянето ще се извърши с 800 тира. Първите полети от летище \"Истанбул\" по вътрешните линии ще бъдат за Анкара, а по международните - за Севернокипърската турска република и Баку, Азербайджан. Общественият транспорт от града до новото летище през първите два месеца ще бъде с 50 на сто намаление. Летище \"Ататюрк\" ще продължи да функционира като авиопорт, но ще се ползва за карго полети.", "date": "2018.10.30", "title": "Новото мегалетище „Истанбул“ скъсява времето за полети до България"}
{"url": "http://standartnews.com/balgariya/ninova_pri_zaplaha_borisov_hvarlya_otgovornostta_varhu_malkiya_partnyor-377251.html", "text": "Когато види заплаха за правителството, Бойко Борисов хвърля отговорността върху малкия партньор, въпреки че години наред в съучастие провеждат една и съща политика, коментира лидерът на БСП Корнелия Нинова по повод на арестите на представители на Държавната агенция за българите в чужбина (ДАБЧ) заради корупционни практики при процедурата за получаване на българско гражданство. Нинова заяви, че който е нарушавал законите на България и е извършил престъпление, трябва да носи отговорност, но според нея случилото се поражда някои въпроси. Защо се прави сега, след като се оказва, че поне от няколко години се е знаело какво се случва там, попита тя. Нинова отбеляза, че в края на миналата година ситуацията е описана от пресата във Франция, дори е посочено, че корупцията там стига на равнище министър и вицепремиер. \"Имало е вътрешна информация от български служби и никакви мерки\", коментира Нинова. На нас това ни прилича на един предишен период, когато ГЕРБ почувстваха заплаха за правителството и постъпиха по същия начин с един друг партньор, коментира лидерът на БСП и даде пример с Петър Москов, реформаторите и историята с ваксините. \"Имаме изказване на премиера, че с това, което прави Петър Москов, се прави сериозна реформа, ще се намалят цените на лекарствата, хвалеше се колко му е любим. Като стана напечено, за да си спаси собствената кожа, хвърли Петър Москов, съответно малкия си партньор, на кучетата\", каза Нинова. Лидерът на БСП коментира, че ще повярват на намерението на ГЕРБ да се борят с корупцията, когато големият партньор и правителството си понесат отговорността. Къде са били през тези години министърът на вътрешните работи, министърът на правосъдието, ДАНС и изведнъж отново законът им е виновен, попита тя. \"Когато нещата започват да се разнищват, ГЕРБ си изчистват образа си и ето патриотите са виновни - не, вие управлявате заедно и заедно сте имали информация за тези процеси и затова трябва да носите и отговорността заедно\", заяви Нинова. Тя коментира и арестите на олигарсите на прехода. \"2010 г., октомври снимаха от хеликоптери и ни показваха палати на олигарси с басейни, с градини, с невероятно богатство. Какво се случи от 2010 г. досега? Станахме пак октомври, за да ни показват същите палати на същите олигарси, само че сега снимани отвътре\", посочи тя. По думите й това е имитация на борба с олигарсите на прехода, прах в очите на хората и на европейските ни партньори, защото следващия месец предстои мониторингов доклад. Нинова отбеляза и избирателния подход - на едните повдигаш обвинение, а в същото време на Кирил Домусчиев му правиш специален закон, за да му опростиш 58 млн. лева, а на Гергов му даваш 43 млн. лева за дупката във Варна.", "date": "2018.10.30", "title": "Нинова: При заплаха Борисов хвърля отговорността върху малкия партньор"}
{"url": "http://standartnews.com/balgariya/sledvashtata_godina_shtyala_da_e_reshavashta_za_badeshteto_na_evropeyskiya_sayuz-377249.html", "text": "Следващата година ще е решаваща за бъдещето на Европейския съюз. Намираме се на политически кръстопът, белязан от европейски избори през 2019 г., и трябва да решим от какъв Съюз имаме нужда. Това заяви заместник министър-председателят Томислав Дончев в Букурещ на организираната от румънското правителство конференция \"Приобщаваща кохезионна политика за Съюз, по-близък до нашите граждани\", съобщи пресслужбата на Министерския съвет. Форумът се провежда в ключов етап на преговорите по предложенията за бюджет и законодателен пакет на ЕС за следващия програмен период 2021 - 2027 г. В контекста на този дебат Дончев призова за намиране на баланс между нуждата да бъдат финансирани новите предизвикателства на ЕС и в същото време да бъдат запазени традиционните европейски политики. Той подчерта необходимостта стратегическите инвестиции да бъдат планирани дългосрочно и отвъд политическите цикли, да се гарантира необходимата предвидимост в следването на трайните европейски приоритети, но и нужната гъвкавост за преодоляването на непредвидени предизвикателства. По думите му в търсенето на баланси не трябва да се забравя, че кохезионната политика на ЕС е нещо повече от счетоводни параметри, тя е обединяващата формула, която укрепва самия Съюз. В конференцията участваха министър-председателят на Румъния Виорика Дънчила, европейският комисар по бюджет и човешки ресурси Гюнтер Йотингер, европейският комисар по регионална политика Корина Крецу, председателят на Европейския комитет на регионите Карл-Хайнц Ламберц, вицепрезидентът на Европейската инвестиционна банка Вазил Худак, представители на Европейската комисия и Европейския парламент, министри от държавите членки и др.", "date": "2018.10.30", "title": "Следващата година щяла да е решаваща за бъдещето на Европейския съюз"}
{"url": "http://standartnews.com/balgariya/sotsialniyat_ministar_rabotim_po_zakonite_za_horata_s_uvrezhdaniya-377252.html", "text": "Правителството работи по Плана за действие по приемането на законодателството за хората с увреждания и стриктно изпълнява предвидените в него срокове и ангажиментите. Това обяви министърът на труда и социалната политика Бисер Петков пред медии по време на работното си посещение в Кюстендил днес заедно с председателя на Държавната агенция за закрила на детето (ДАЗД) Елеонора Лилова. Миналата седмица в Народното събрание единодушно бяха гласувани на първо четене проектите на Закона за хората с увреждания и на Закона за личната помощ. Тази седмица между двете четения ще се обсъждат предложения за подобряването на двата законопроекта. До средата на декември те трябва да бъдат приети от Народното събрание, каза министър Петков. Той подчерта, че в проектобюджета за 2019 г. за финансиране на държавно делегирани дейности и социални услуги са предвидени около 260 млн. лв., което е с 30 млн. лв. повече от предвидените средства за тази година. Предвижда се нарастване на разходния стандарт за повечето социални услуги. Едно от най-големите увеличения ще е за центровете за настаняване от семеен тип за деца и младежи с увреждания - с над 18%. Тази стъпка ще стимулира доставчиците и общините да предоставят качествена грижа и да задържат персонала чрез адекватно заплащане, каза Петков. Министърът обърна внимание и на подготовката на законопроекта за социалните услуги. Той ще даде рамката и ще акцентира върху интегрирания подход и публично-частното партньорство при тяхното създаване и предоставяне. Целта е да се повиши качеството на грижите, които получават техните потребители. Министър Петков посочи, че Министерство на труда и социалната политика чрез Оперативна програма „Развитие на човешките ресурси\" започна национална кампания „Мисията е възможна\" за реализацията на последния етап на процеса на деинституционализация на грижите за деца. За последните 8 години над 90% от децата са изведени от специализираните институции и са настанени в центрове за настаняване от семеен тип. Крайният срок за извеждането на всички деца от институциите, разписан в Закона за социалните услуги, е 2024 г., каза министър Петков. В рамките на работното си посещение в Кюстендил той се срещна с кмета Петър Паунов, с когото обсъдиха възможностите за развитие на социалните услуги в общината. Двамата посетиха центровете за настаняване от семеен тип „Сияние\", които се създадени по съвместен проект на фондация „Сийдър\" и община Кюстендил през 2010 г. Центровете осигуряват много близък модел на грижа до семейната среда. Предлаганите от тях качествени услуги са доказателство за успешното прилагане на процеса по деинституционализация, каза министър Петков. По-късно през деня той проведе срещи с областния управител на Кюстендил Виктор Янев и с ръководителите на регионалните структури на Министерството на труда и социалната политика в областния град.", "date": "2018.10.30", "title": "Социалният министър: Работим по законите за хората с увреждания"}
{"url": "http://standartnews.com/balgariya/povdignaha_obvinenie_na_shefa_i_na_gl_sekretar_na_agentsiyata_za_balgarite_v_chuzhbina-377248.html", "text": "Повдигнаха обвинение на шефа на Агенцията за българите в чужбина Петър Харалампиев. Той е посочен от спецпрокуратурата като лидер на организирана престъпна група за подкупи и други престъпления. Това съобщи пред медиите адвокатът му Николай Кокинов. Харалампиев е задържан за 72 часа. При спецакция вчера бяха арестувани над 20 души в три града. Акцията се проведе в София, Плевен и Кюстендил. Освен Харалампиев беше задържан и главният секретар на агенцията Красимир Томов, който също е с повдигнато обвинение. Според прокуратурата става въпрос за организирана престъпна група, която срещу подкупи раздавала удостоверения за български произход на граждани от Молдова, Украйна и Македония. Групата била наблюдавана в продължение на няколко месеца след сигнал до Комисията срещу корупцията. Задържаните са следени със специални разузнавателни средства. По неофициална информация срещу 5000 евро чужди граждани получавали удостоверение за български произход. Издавани са между 30-40 документа на седмица, което означава, че нерегламентираните суми седмично може да са достигали 200 000 евро. \"Не мога да си представя, че той може да бъде лидер на организирана престъпна група.  Ако се окаже факт, трябва да си понесе цялата строгост на закона. Не можем да си позволим лукса някакъв чиновник да черпи дивиденти от мъката на хората\", каза Юлиан Ангелов от ВМРО. \"Самият факт, че последната ми справка, с която разполагам, е за времето от началото на мандата ни през месец май 2017 до края на юни тази година сме предложили на вицепрезидента на републиката да откаже издаване на повече от 750 случая поради различни причини\", заяви правосъдният министър Цецка Цачева.", "date": "2018.10.30", "title": "Повдигнаха обвинение на шефа и на гл. секретар на Агенцията за българите в чужбина"}
{"url": "http://standartnews.com/balgariya/andon_donchev_agentsiyata_za_balgarite_v_chuzhbina_ima_tvarde_golemi_prava-377232.html", "text": "Схемите за търговия с българско гражданство са построени хитро, изнесени са от Агенцията за българите в чужбина, дадени са правомощия на преводачески агенции или на дружества на българи зад граница, които събират информация от документите на желаещите да получат българско гражданство и самите лица са принуждавани да се обръщат именно към тези агенции. Това каза пред БНТ председателят на Комисията за политиките за българите в чужбина Андон Дончев. Според него на Агенцията за българите в чужбина са предоставени твърде много права. Хората са насочвани съзнателно към тези агенции и така се разваля самия процес. Така те са давали пари на тези агенции, а получаването на гражданство е безвъзмездна процедура, добави той. Още в началото, когато поех поста, получавахме сигнали главно от граждани на Украйна, че не могат да си подадат документите към Агенцията за българите в чужбина, понеже системата е много сложна и създава много пречки. Свикахме заседания по темата и още тогава имахме съмнения, че има схеми. Те са построени преди 7-8 години, заяви Андон Дончев. Той обясни, че български произход се удостоверява по наличието на възходящ роднина, който има такъв произход. Андон Дончев, предс. на Комисията за политиките за българите в чужбина: В закона за българите, живеещи зад граница са описани кои документи са им необходими. Пробойните не са в закона, а са в това, че може би са предоставени твърде много права на Агенцията за българите, живеещи в чужбина. Първо правото тя да лицензира и да дава право на български дружества зад граница да издават удостоверение за това, че дадено лице има български произход. Те дават право на лица по техен критерий, на които те доверяват да издават удостоверение за български произход, като на практика тези лица мога да нямат такъв произход, да нямат никакъв документ, който да свидетелства за български произход. Но определено дружество, което е лицензирано от Агенцията за българите в чужбина, удостовери, че лицето има такъв произход, в агенцията на база този документ от дружеството, вече задължително му издават документ за български произход. Но документите се проверяват след това от ДАНС и МВР и ако на следващ етап се свърши добре работата рискът опасно лице да получи гражданство е минимизиран, бе категоричен Дончев.", "date": "2018.10.30", "title": "Андон Дончев: Агенцията за българите в чужбина има твърде големи права"}
{"url": "http://standartnews.com/balgariya/evrostat_tri_balgarski_regiona_sa_s_nayniska_prodalzhitelnost_na_zhivota_v_es-377226.html", "text": "Три български региона са с най-ниска продължителност на живота в ЕС, показват данни от анализ на Евростат за различията в средната продължителност на живота по региони в ЕС през 2016 г., съобщава БТА. Своеобразни \"рекордьори\" по най-ниска продължителност на живота в ЕС са българските региони Северозападен /73,3 години/, Югозападен /74,4 години/ и Северен Централен /74,4 години/, показва европейската статистика. Според анализа средната продължителност на живота в ЕС е била 81 години. В национален мащаб средната продължителност на живота у нас през 2016 година е била 74,9 години, което отново ни поставя в дъното по продължителност на живота в ЕС. Според данни на НСИ най-висок процент застаряващо население на възраст над 65 години е регистриран в областите Видин /29 на сто/, Габрово /28 на сто/, Кюстендил и Ловеч - по 26 на сто. Най-нисък е бил делът на възрастното население в София-столица - 17 процента и в област Варна - 18 процента. Данните на националната статистика показват и значителни деформации във възрастовата структура на населението у нас за 25-годишен период. През 1990 г. населението под трудоспособна възраст е съставлявало 22 процента от всички български граждани, населението в трудоспособна възраст е било 55 процента, а над трудоспособна възраст са били 23 процента от българите. Само след четвърт век, през 2016 г., структурата на населението се е променила както следва: под трудоспособна възраст - 15 процента, в трудоспособна възраст - 60 процента и над трудоспособна възраст - 25 процента. Тоест, увеличава се броят на българите в пенсионна възраст, но намалява процента на новородените, като гръбнакът на хората, които с труда си биха могли да изкарват блага за нацията, остава почти един и същ.", "date": "2018.10.30", "title": "Евростат: Три български региона са с най-ниска продължителност на живота в ЕС"}
{"url": "http://standartnews.com/balgariya/iliyana_yotova_vav_viziya_za_balgariya_sa_posocheni_tezhki_problemi_koito_stoyat_pred_nas-377227.html", "text": "На работната среща с БСП вътрешнополитическата обстановка не бе дискутирана. Срещата беше изцяло върху „Визия за България\". Това каза в интервю за Агенция „Фокус\" вицепрезидентът Илияна Йотова в отговор на въпрос на отминалата работна среща с БСП за представянето на „Визия за България\" обсъждани ли са странични въпроси, свързани с вътрешнополитическата обстановка в страната. „Няколко пъти бе направено уточнението от страна на представителите на БСП, че документът не е предизборна платформа, а отворен документ, който трябва да бъде представен пред цялото общество, защо не и пред останалите политически сили\", посочи вицепрезидентът. „В документа има доста трудни и наболели проблеми, които стоят пред всички нас\", коментира Илияна Йотова. „На срещата бяха поставени редица от темите, които се съдържат в проекта. Имаше кратко представяне на основните теми на визията от председателя на БСП Корнелия Нинова. Тя наблегна върху социалните предложения, върху ролята на държавата и върху необходимостта от повече държавност и в икономиката\", обясни вицепрезидентът и допълни, че са дискутирани приоритетите в развитието на икономиката, връзката на финансовата и икономическата политика със социалната инфраструктура, както и „болната\" тема за здравеопазването. „За мен бе интересно да чуя аргументите и мотивите за предложенията във „Визия за България\", каза още Илияна Йотова.", "date": "2018.10.30", "title": "Илияна Йотова: Във \"Визия за България\" са посочени тежки проблеми, които стоят пред нас"}
{"url": "http://standartnews.com/balgariya/proektobyudzhetat_prinuzhdava_raboteshtite_v_administratsiyata_pensioneri_da_napusnat-377231.html", "text": "Проектът на закона за бюджет 2019 г. предвижда хората в държавния апарат, които получават и пенсия, и заплата да станат само активни пенсионери, пише Новини.бг. Според изчисленията на Финансовото министерство в момента 1650 души вече получават пенсия, но са и държавни служители. Ако законът бъде приет, тези хора ще имат месец да напуснат поста си, а на тяхно място да бъдат наети по-млади служители. Според икономисти освободените пенсионери ще бъдат добре дошли в частния сектор. \"Има достатъчно млади хора, които трябва да минат през държавната администрация и да полагат труд в нея. Тези, които са придобили право на пенсия, ако преценят, че искат да продължават да полагат труд, биха могли да го направят в реалния сектор\", посочи министърът на финансите Владислав Горанов. Най-много работещи пенсионери има в МВР. Промените обаче ще засегнат само служители назначени по закона за държавния служител или около 250 души. Синдикатите обаче се притесняват, че промените може да се прехвърлят и при редовите полицаи. При тях бройката работещи пенсионери е до 3000. Те са на много специфични длъжности. В повечето случаи са на ръководни позиции тяхната работа изисква специфични умения и опит. Реално, за да започне друг служител на тази работа ще е необходимо много време\", категоричен беше председател на УС на Синдикален алианс \"Сигурност\" Лукан Лазарски пред камерата на Нова телевизия. Засега държавата не предвижда да освобождава пенсионирани редови военни и полицаи. Според икономисти обаче такава промяна е нужна. Ако текстът бъде приет, работещите пенсионери от държавната администрация ще могат да бъдат назначавани само по заместване.", "date": "2018.10.30", "title": "Проектобюджетът принуждава работещите в администрацията пенсионери да напуснат"}
{"url": "http://standartnews.com/balgariya/tsvetanov_obshtestvoto_ni_zhelae_spokoystvie_a_ne_predsrochni_izbori-377236.html", "text": "Когато има стабилност, всички могат да се възползват от нея, когато има криза и някой я провокира, това означава, че не иска да се решат проблемите, а да се отложат във времето, заяви пред репортери в Пещера председателят на ПГ на ГЕРБ и заместник-председател на партията Цветан Цветанов. Според Цветанов приоритетите на управляващите са към гарантиране на тази стабилност. „Страната ни не се нуждае от предсрочни избори. Няма и обществена подкрепа към някаква алтернатива, защото такава алтернатива няма\", коментира Цветанов. Той отбеляза, че в бюджета за 2019 година са заложени 5 млрд. лв. повече в сравнение с тази година и то без да се увеличава дефицитът. По думите му в бюджета за следващата година 490 млн. лв. ще бъдат отделени за здравеопазване, 500 млн. лв. за образование и увеличение на учителските възнаграждения, икономическият растеж е висок и ще запази тази своя тенденция, а БВП ще бъде 116 млрд. лв. „Икономическият растеж през тази година се очаква да бъде 4%, а до 2021 за бъде 3,7%. В края на мандата средната работна заплата трябва да бъде 1 500 лева, а минималната да достигне 650 лева. Това означава, че има изпълнение на 100% на управленската ни програма. Убеден съм, че това, което обществото желае, е спокойствие\", отбеляза той. Криза в управлението няма, криза няма и по изпълнение на управленската ни програма и ние никога не сме имали различия с нашите коалиционни партньори, каза още заместник шефът на ГЕРБ. Цветанов отбеляза, че на моменти има междуличностни противоречия у коалиционните партньори. „Обединени патриоти са три формации и самите те имат някакви проблеми, които трябва да решат. Подобни микрокризи при патриотите рефлектират и върху ГЕРБ като цяло, защото ние сме най-голямата политическа сила, която участва в това коалиционно управление, но ние вървим напред, защото знаем, че не трябва да се отклоняваме от секторните политики по изпълнение на ангажиментите, които сме поели. Полагаме максимални усилия да подобряваме диалога, да говорим максимално. Дори вчера говорих с Красимир Каракачанов, Волен Сидеров, Валери Симеонов, защото знам, че в диалога можем да решим всички тези недоразумения, ако има такива\", отбеляза Цветанов.", "date": "2018.10.30", "title": "Цветанов: Обществото ни желае спокойствие, а не предсрочни избори"}
{"url": "http://standartnews.com/balgariya/prodalzhava_aktsiyata_v_agentsiyata_za_balgarite_v_chuzhbina-377225.html", "text": "Продължава акцията в Агенцията за Българите в чужбина. Десетки чиновници бяха арестувани при операцията на специализираната прокуратура, която се извършва едновременно на три места в страната. Сред задържаните е и шефът на агенцията  Петър Харалампиев и още над 20 служители на ведомството. Всичко започва от сигнал, по който се работи от няколко месеца. Разследването е за нерегламентирано издаване на документи за български произход. Такива документи са стрували 5000 евро.  Всяка седмица са издавани около 30 документа средно, основно на граждани на Македония, Украйна и Молдова.", "date": "2018.10.30", "title": "Продължава акцията в Агенцията за Българите в чужбина"}
{"url": "http://standartnews.com/balgariya/sindikati_rabotodateli_i_biznes_obsazhdaha_noshtniya_trud-377237.html", "text": "Експерти се обявиха на кръгла маса за ограничаването на нощния труд. Зад искането застанаха както представители на синдикатите, така и на работодателите и държавата. Различия по исканията за заплащането на нощния труд има, но всички са на мнение, че трябва по-добра регулация и ограничаване  заради вредното му въздействие. КТ \"Подкрепа\" настоява за увеличение на допълнителното заплащане за нощен труд, като то стане процент от минималната работна заплата за страната - 0,5 процента от нея за един час нощен труд. Това припомни Здравчо Здравчев, председател на Национална федерация \"Техническа индустрия, наука, информатика\" към КТ  \"Подкрепа\" на форума в централата на синдиката. Зад исканията на синдиката застават и от Българския лекарски съюз, от асоциацията на професионалистите по здравни грижи, работещи в системата на МВР. \"Нощният труд е евтин ад\" е новото послание на кампанията на КТ \"Подкрепа\", която е както за увеличение на възнаграждението, така и за ограничаването на полагането на нощен труд. От синдиката искат нощният труд да се ограничи само до производства, които са технологично непрекъсваеми. Кампанията започна в края на март. На 3 октомври синдикатът внесе предложението в подкомисията по доходите към НСТС. Ако искането на синдиката се удовлетвори, заплащането за час нощен труд при сегашната минимална работна заплата, ще стане 2,55 лв., или 17,85 лв. за една нощна смяна. В рамките на един месец работникът ще получава чиста сума 113 лева. При минимална работна заплата 560 лева - заплащането за час нощен труд ще стане 2,80 лева. Сегашната стойност на заплащането от 0,25 лв. на час е определена през 2006 г. при минимална работна заплата за страната от 180 лева, а сега минималното възнаграждения е 510 лева. През 2006 г. и новите изследвания за вредата от нощния труд не са били налични, каза Здравчев. Той припомни, че преди това има също един дълъг период, в който заплащането за нощен труд не е променяно - от 1997 година, когато то е било седем стотинки за час. Приходите за осигурителната система биха били милиони допълнително, ако се реализира синдикалното предложение, са изчислили от КТ \"Подкрепа\". В момента за една година отчисленията, които се правят за един човек, който работи осем пъти в месеца, като полага нощен труд, са 13 лева и 44 стотинки за здравна осигуровка. Ако исканията на синдиката се удовлетворят, общата годишна здравно-осигурителна вноска ще стане 137,09 лв. Пенсионната вноска от 33 лева ще стане 339 лева. За един месец нощен труд работникът получава 10,87 лв, което покрива едва 42 на сто от разходите за градски транспорт, посочиха от синдиката. В момента за една нощна смяна не можем един билет за градски транспорт да купим, допълниха синдикалистите. Новите изследвания след 2006 година категорично определят, че нощният труд е вреден за здравето. Световната здравна организация също през 2009 година определи, че нощният труд трайно уврежда здравето и трябва да се ограничи, каза още Здравчо Здравчев. Нощният труд причинява умора, намаляване на качеството на съня, води до повишаване заболеваемостта и отсъствия от работа, увеличават се трудовите злополуки и текучеството на работници. Изследванията сочат, че при нощен труд се увеличава риска от заболявания на сърдечно-съдовата система с 40 на сто, с три пъти от рак на простатата, с 30 на сто от рак на гърдата, с 40 на сто от рак на белите дробове и на пикочния мехур, депресии, диабет и метаболитни проблеми. Социалните рискове са свързани с проблеми в семейството, социална изолация и като следствие репродуктивни проблеми, което пък довежда и до демографски проблеми. За десет години продължителен нощен труд, хората остаряват шест и половина години по-рано от останалите. Американско изследване, направено сред 75 000 медицински сестри за период от 22 години, сочи, че една от всеки десет работили и през нощта в рамките на шест години, ще умре по-рано, каза Здравчев. В нощен труд са заети над 400 000 души в България. Според доклада на ЕК и на Европейския икономически и социален комитет от 2017 година, който анализира прилагането на директивата за организацията на работното време, продължителността на работното време (в това число и извънредният труд) не трябва да надвишава 48 часа на седмица, като единствено в българския Кодекс на труда се предвижда продължителност на седмичното работно време до 56 часа, което е т. нар. сумирано изчисляване на седмичното работно време. Това е свързано с износване на организма, отбеляза Здравчев. Затова от синдиката настояват и у нас да се въведе горна граница от 48 часа заедно с нощния труд, броят на поредните нощни смени да се намали от пет на три в седмицата, минимална междуседмична почивка да стане 35 часа /в момента е 24 часа/ и да се ратифицира конвенция 171 на МОТ за нощния труд. Лидерът на КТ \"Подкрепа\" Димитър Манолов заяви, че от началото на кампанията вече има признание от всички институции, че нощният труд е проблем заради ниското заплащане и заради отсъствието на регламент за полагането му. Тъй като от работодателите се чуха мнения, че заплащането на нощния труд не може да се обвърже с МРЗ, от КТ \"Подкрепа\" са склонни то да се обвърже с основната и да стане не по-малко от 0,5 на сто от основната работна заплата, посочиха синдикалистите. Експерт от МТСП отбеляза, че законодателството по различен начин е регулирало полагането на нощен труд в различните европейски страни. В Германия няма регулация на нощния труд, за разлика от България, където има мерки за закрила. Беше цитирано и проучване на Международната агенция за изследване на рака от октомври 2007 г., което определя работата през нощта като особено канцерогенна, приравнявайки вредата с ултравиолетовата радиация. Позицията на министерството е проблемите с нощния труд да се разглеждат комплексно, а не само заплащането. От МТСП отбелязаха, че по отношение на директивата има констатации, а няма препоръки. Изпълнителният директор на ГИТ Румяна Михайлова отбеляза, че нарушенията във връзка със заплащането на нощния труд са най-вече в онези дейности, в които технологично не се налага този труд да бъде полаган през нощта. Според Михайлова дискусията трябва да започне от регламентацията на нощния труд, защото никой в момента не забранява договорът да бъде сключен за полагане само на нощен труд - не четири-пет, а 22 смени може. Нужна е регламентация кога е необходим и при какви условия да се полага, да се определи режим на труд и почивка, безплатна храна и размер на възнаграждението. Михайлова пое ангажимент от името на ГИТ трудовата инспекция да контролира бъдещите регулации. От синдикатите в МВР посочиха, че допълнително възнаграждение за нощен труд в МВР има едва от 2014 година. Проблем е и, че държавните служители нямат право на колективно трудово договаряне и се получава така, че заетите на служебно правоотношение по Закона за МВР са на минимума от 25 стотинки, за разлика от тези по трудово правоотношение, които имат право на колективно трудово договаряне, които също не получават много, но повече от своите колеги. Теодор Дечев от АИКБ коментира, че вероятно причината това, че толкова много години възнаграждението за нощен труд е 25 стотинки е в това, че за това време нито синдикати, нито работодатели \"са спали\", а през колективното трудово договаряне са договорили по-високи суми. Той даде числени данни за ставката в различни отрасли - в целулозно-хартиената промишленост възнаграждението е 30 на сто от минималната часова ставка за бранша - 92 стотинки на час, в пивоварния бранш е фиксирано на 1,20 лв., в енергетиката при действащ колективен договор за пряко заетите в производствения процес е 80 стотинки на час, за непряко заетите - 50 стотинки. В добив и преработка на минерални суровини при действащ колективен трудов договор минималната часова ставка е 1,38 лв. на час, в електротехника и електроника - 0,75 лв. В пътното строителство - 1,53 лв, а в металургията - 90 стотинки на час, в търговията - 92 стотинки на час, в строителството - 1.92 лв., в транспорта - за по-отговорните длъжности - 1.60 лв. на час, за по-неотговорните позиции - 90 стотинки. Металоиндустрията е единственият отрасъл, в който не са договаряли нищо за нощен труд. Според Дечев проблемът е, че наистина трябва да се ограничава нощният труд и по този въпрос няма разминаване със синдикатите. Опасността от злополуки и аварии нощем е в пъти по-голяма, отбеляза той. Освен това, по думите му, нощният труд наистина е ад, но не е толкова евтин ад и затова за работодателите също е добре да се ограничи. Трябва обаче да се регулират и онези частни случаи, в които в определени месеци неминуемо ще трябва да се полага нощен труд, за разлика от други месеци, в които няма да е необходимо, каза Дечев.", "date": "2018.10.30", "title": "Синдикати, работодатели и бизнес обсъждаха нощния труд"}
{"url": "http://standartnews.com/balgariya/tsetska_tsacheva_obeshtava_promeni_v_zakona_za_balgarskoto_grazhdanstvo-377238.html", "text": "Работна група ще предложи промени в Закона за българското гражданство в две направления - придобиване на гражданство по произход и по натурализация чрез т.нар. инвестиции - разкриване на работни места и осигуряване на заетост. Становище за това дали има ефект от второто направление трябва да получи правосъдният министър Цецка Цачева от Министерството на икономиката. В Стара Загора тя увери, че окончателните законодателни промени ще бъдат готови до края на годината. Има проблеми в издаването на удостоверения за български произход, потвърди министър Цачева. Доказателство за това е фактът, че през последната година на вицепрезидента Илияна Йотова е предложен отказ за издаване на документи на повече от 750 случая, както и на 93 души, за които има данни в различните информационни системи за извършени от тях нарушения. „Това е и причината, поради която работна група преосмисля и има задача да предложи промени в двете направления\", обясни министърът. По повод т.нар. таен арест Цачева разясни, че Конституцията гарантира на всяко едно задържано лице да има контакт с адвокат. „По сега действащите текстове тези лица имаха право да уведомят член от семейството или работодателя си. По изпълнение на Директива от 2013 година се дава възможност на  задържано лице да уведоми всеки, по негово желание, без кръга на роднини и работодател, но при съответни условия. Прокурорът е този, който ще прецени дали това би затруднило разследването, но и тук правото на задържания се гарантира чрез бързо производство за обжалване от отказ. През цялото това време лицето е в контакт с адвоката си и посочено от него лице. Не бива да се счита, че става дума за някаква прекомерност, заради която в рамките на тези 48 часа лицето да остане без контакт с адвокат. При непълнолетните предложението е за 24 часа като задължително се уведомява Агенцията за закрила на детето. Не считам, че има конфликт с Конституцията\", каза Цачева. За засилване на мерките в затворите правителството отпуска нови 200 щатни бройки в Главните дирекции „Изпълнение на наказанията\" и „Охрана\", каза още правосъдният министър преди откриването на петия параклис в Старозагорския затвор. Той е предназначен за близките на лишените от свобода, идващи на свиждане и е изграден изцяло от дарения и с безвъзмездния труд на лишени от свобода. Параклисът „Света Богородица - Благовещение\" бе осветен от старозагорския митрополит Киприян, който призова \"да се стремим към добри дела, молитва, състрадание и смирение\". Правосъдният министър Цецка Цачева подари икона на Св. Йоан Рилски и открои ролята на църквата в местата за лишаване от свобода. „Всеки има право на втори шанс, в това число и хората, за които държавата е отговорна за времето на изтърпяване на наказанието им\". Директорът на Старозагорския затвор старши комисар Иван Карушков благодари на Старозагорската митрополия за доброто сътрудничество и в частност на отец Йордан Карагеоргиев, на когото вече 25 години е поверено служението в местата за лишаване от свобода, а също и на арх. Веселин Беров и младия иконописец Зорница Иванова.", "date": "2018.10.30", "title": "Цецка Цачева обещава промени в Закона за българското гражданство"}
{"url": "http://standartnews.com/balgariya/izsledvane_agresiyata_na_patya_e_osnoven_problem_na_shofyorite_u_nas-377241.html", "text": "Три са основните рискове пред шофьорите у нас – агресията, най-сериозната заплаха, а също несъобразената скорост и разсеяността. Това показва национално представително изследване, направено сред 1000 души – активни шофьори, на възраст между 18 и 75 години от цялата страна. Резултатите обяви пред БНР д-р Боян Кутевски, главен асистент в Нов български университет, част от екипа, реализирал изследването. Проучването беше последвано от онлайн анкета за верификация на вече получените резултати, в която се включиха 23 000 души. Кутевски обобщи, че хората имат високо, близко до максималното мнение, за това как шофират, какво правят на пътя: \"Поражда се чувство за превъзходство над останалите участници в движението и това се манифестира. Много хора не казват, че се е случвало скоро да отнемат предимство на пешеходец или неправилно паркиране, докато статистиката на КАТ има данни точно за обратното, което означава, че хората не осъзнават, че правят нещо нередно\". Д-р Пламен Димитров, председател на Дружеството на психолозите в България, подчерта, че е полезно човек да има повишена чувствителността към възможните грешки, към рисковите поведения, да сравнява себе си с другите. \"Важно е резултатите от това проучване да стигнат до най-активните шофьори, до тези, които са имали неблагоприятни ситуации и трябва да оценят по-внимателно своята компетентност на пътя. Важно е това да стигне до всички школи, центрове, институции, до образователната система, където са бъдещите шофьори\". Според инициаторите на анкетата данните от нея ще помогнат за изготвяне на национален индекс, с който ще се улесни определянето на рисковете в поведението на водачите на автомобили и ще доведе до намаляване на жертвите от пътни инциденти. Това посочи Лазар Георгиев от фирмата, финансирала изследването: \"Индексът за безопасно шофиране показва поведенческото отношение на шофьорите и поведението на шофьорите по време на тяхното пътуване. С това изследване ние показахме, че голяма част от пътно-транспортните произшествия са следствие на човешка грешка. До момента това нещо не е доказано по този начин. С нашето изследване се опитваме да покажем на всички хора, че е добре да се замислят върху поведението по време на шофиране, което от своя страна ще допринесе за намаляване на пътно-транспортните произшествия и до много по-малко жертви на пътя\".", "date": "2018.10.30", "title": "Изследване: Агресията на пътя е основен проблем на шофьорите у нас"}
{"url": "http://standartnews.com/balgariya/pri_nad_200_parkomesta_shte_se_pravi_prouchvane_za_natovarvaneto_na_ulichnata_mrezha-377243.html", "text": "Обществените и частни сгради с над 200 места за паркиране и гариране ще са длъжни да извършат транспортно проучване за натоварване на уличната мрежа и градската среда от трафик, породен заради изграждането им. Това предвижда проект на Наредба за изменение и допълнение на Наредбата за планиране и проектиране на комуникационно-транспортната система на урбанизираните територии, публикувана за обществено обсъждане от Министерството на регионалното развитие и благоустройството. Целта е да се проучи допълнителното натоварване на уличната мрежа и градската среда от трафика, който ще се привлече в даден район от изграждането на нови обекти, за които са предвидени повече от 200 паркоместа. Освен за нови, задължението ще важи и при надстрояване, пристрояване и промяна на предназначението на съществуващи сгради, които биха довели до създаване на повече от 200 места за паркиране и ще натовари значително уличната мрежа и градската среда. Наредбата има за цел да регламентира комфорта на гражданите с въвеждането на механизъм за предварително транспортно проучване, което ще се взема предвид от органа, компетентен да одобри инвестиционния проект. Общинските съвети в общините ще могат да разработят изисквания за определяне на обхвата и съдържанието на проучването за нови обекти с необходими или предвидени повече от 200 места за паркиране и гариране. Започналите до влизане в сила на наредбата производства по съгласуване и одобряване на инвестиционни проекти и издаване на разрешения за строеж се довършват по реда на тази наредба. За започнато производство по съгласуване и одобряване на инвестиционен проект и издаване на разрешение за строеж се смята внасянето на инвестиционния проект за съгласуване и одобряване от компетентния орган. Наредбата и мотивите към нея са публикувани на интернет страницата на Министерството на регионалното развитие и благоустройството и в Портала за обществени консултации. Заинтересованите лица могат да изразят становищата си в 14-дневен срок.", "date": "2018.10.30", "title": "При над 200 паркоместа ще се прави проучване за натоварването на уличната мрежа"}
{"url": "http://standartnews.com/balgariya/sofiya_shte_prieme_naygolyamata_politicheska_lgbti_konferentsiya_v_evropa_prez_2020_g-377244.html", "text": "Делегатите на 22-рата годишна конференция на ИЛГА-Европа, която се проведе в Брюксел между 24 и 27 октомври, определиха София за домакин на най-големия политически ЛГБТИ форум в Европа през 2020 година. Така столицата се превръща в първия европейски град, който ще приюти Годишната конференция на ИЛГА-Европа за втори път. Първото домакинство на столицата ни се случва през 2006 година в рамките на десетото юбилейно издание на събитието, а темата на конференцията - \"Ние сме семейство - нашите семейства в Европа и европейското семейство\". \"Изключително сме развълнувани от възможността да домакинстваме събитие от такава важност и такъв мащаб. Конференцията събира над 500 делегати от цяла Европа и служи като платформа за вземане на решения за бъдещето на ЛГБТИ движението на нашия континент. Различните държави в Европа съществуват в много различни реалности и точно затова смятаме, че е истински важно гласът на страните от Източна Европа и Балканите да бъде чут\", споделят организаторите. Зад кандидатурата на София стоят фондациите ГЛАС, Билитис и Младежката ЛГБТ организация Действие. През април тази година същите три организации откриха Rainbow Hub - първият общностен ЛГБТИ център в България. Пак те, в сътрудничество с Българския хелзинкски комитет, Куиър отряд и индивидуални активисти, стоят в основата на най-голямото правозащитно събитие у нас – София Прайд. „ИЛГА – Европа\" е международна неправителствена организация, работеща за равенство в правата на лесбийки, гейове, бисексуални, транссексуални и интерсексуални хора (ЛГБТИ) в Европа.  Организацията работи с Европейския съюз, Съвета на Европа, Организацията за Сигурност и Сътрудничество в Европа по отношение спазването на човешките права на ЛГБТИ хората и в частност, правото им на убежище, защита от престъпленията от омраза и словото на омраза, образование, право на работа, право на семейство, правото на свобода на сдружаване, събиране и изразяване, правото на здравна помощ, разпознаване на правния пол и пр.", "date": "2018.10.30", "title": "София ще приеме най-голямата политическа ЛГБТИ конференция в Европа през 2020 г."}
{"url": "http://standartnews.com/balgariya/bsp_byudzhetat_za_2019_g_s_ednata_raka_vzima_s_drugata__dava-377247.html", "text": "Бюджетът за 2019 г. на правителството е представен като най-амбициозният за годините на прехода, с много силна социална насоченост, само че той изглежда с едната ръка взел от хората, с другата - дал. Това коментира председателят на БСП Корнелия Нинова на пресконференция в централата на партията. Тя посочи, че от увеличена данъчно-осигурителна тежест за всеки българин се очаква догодина да влязат между 1,5 млрд. и 2 млрд. лева повече. Взимат от хората през данъци, осигуровки, акцизи, за да представят същите средства като много сериозна социална политика, коментира Нинова. В същото време председателят на БСП отбеляза, че е поскъпнала водата, ВиК, пощенските, хотелските услуги, горивата. Увеличени са и цените на транспорта с 8,2 процента. Повиши се цената на природния газ, парното и тока. В резултат на това има увеличение при храните - на хляба с почти 25 процента, посочи тя. Нинова добави, че догодина се предвижда увеличаване на максималния осигурителен праг, увеличаване на данъка на старите автомобили, отпадане на облекчението за второ жилище, увеличаване на осигуровките на земеделските производители, отново увеличение на акциза на бездимните цигари, заложени са тол-такса и електронна винетка. Според лидера на БСП двете най-уязвими групи - младите хора и децата от една страна и пенсионерите от друга, са най-тежко засегнати от този бюджет и с нищо не им се помага. Тя отбеляза, че около 12 социални плащания, засягащи млади семейства, майки и деца, изобщо не получават никакво увеличение през 2019 г. Сред тях тя изброи обезщетението за отглеждане на малко дете, месечните помощи за деца, еднократната помощ при бременност и раждане. Нинова постави въпроса защо пенсиите се увеличават само по швейцарското правило с 5 процента и то от 1 юли, а заплатите на заетите в бюджетния сектор се увеличават с 10 процента от 1 януари. Хвалбите за най-амбициозния и най-социален бюджет на прехода не отговарят на реалните числа, факти и на по-сериозен анализ, коментира Нинова. По думите й това не е правене на политика, това е кърпене на парче и запушване на дупки. Нинова обяви, че БСП по традиция е подготвила алтернативен бюджет за догодина, който следващия понеделник ще бъде подложен на широко обществено обсъждане.", "date": "2018.10.30", "title": "БСП: Бюджетът за 2019 г. с едната ръка взима, с другата - дава"}
{"url": "http://standartnews.com/balgariya/dvoyniyat_ubiets_ot_sofiya_otvlyakal_taksi_predi_da_strelya_po_deteto_si-377239.html", "text": "26-годишният Викторио Александров, който уби приятелката си и детето си и опита да се самоубие, е заплашил таксиметров шофьор по време на бягството си. Това стана ясно от съвместен брифинг на прокуратурата и СДВР по повод тежкото престъпление. Градският прокурор Емилия Русинова и шефът на столичните полицаи Ивайло Иванов разказаха пред репортери хронологията на трагедията. Александров и 23-годишната му приятелка живеели от година и половина заедно, като миналата седмица след скандал той се изнесъл и по-късно подал сигнал срещу нея за упражняване на психически тормоз. Заради опасения от неговите действия, бащата на младата жена спал при нея и детето през почивните дни. Вчера майката на жената не успяла да се свърже с нея и дошла до апартамента. Никой не й отворил и тя влязла с ключар. Там бил намерен трупа на приятелката на Александров, простреляна с два куршума. Детето го нямало. В 18:30 полицията получила сигнал за тежкото престъпление и веднага започнала операция по издирването на охранителя. Съдействал и бащата на мъжа. От камерите на входа станало ясно, че Викторио Александров е бил в жилището по обед. Съседите не са чули стрелба, подчерта Ивайло Иванов. В търсенето бил мобилизиран целият ресурс на СДВР, както и на отряда „Кобра\" и специализираните полицейски сили. Предупредени били и служителите на граничните пунктове. Местонахождението на охранителя станало ясно след сигнал на таксиметров шофьор, който към 19 ч. качил мъжа и детето. Първоначално му било казано да кара от „Хаджи Димитър\" към „Надежда\", но след това Александров заплашил водача и му казал да се движи към Благоевград. По-късно променил решението си и поискал таксито да отиде до магазин на „Ботевградско шосе\". В крайна сметка Александров слязъл от колата с дъщеря си в безлюдна местност край Долни Богров. Преди това той споделил с шофьора, че планира да се самоубие, но казал за детето „ще го оставя и Вие ще го предадете на мои приятели\". В крайна сметка обаче бащата останал с малката. Полицаи със следово куче пристигнали на указаното от таксиметровия шофьор място. Около 23:30 часа се чули два изстрела и униформените веднага тръгнали към изоставена постройка от другата страна на пътя. Там било тежко раненото дете, което по-късно почина от раните си, и охранителят, който е имал само драскотина на главата. Намерено е оръжието на престъплението - законно притежаван пистолет. Все още не са ясни мотивите на Викторио Александров, чака се и експертиза на кръвната му проба за алкохол и дрога. От 5 г. е охранител, няма данни да е имал психически проблеми.", "date": "2018.10.30", "title": "Двойният убиец от София отвлякъл такси преди да стреля по детето си"}
{"url": "http://standartnews.com/balgariya/46_mln_lv_shte_vlozhi_sofiya_v_izgrazhdane_na_uchilishtni_sportni_zali_prez_2019_g-377240.html", "text": "През следващата година ще инвестираме 4,6 млн. лв. в спортна инфраструктура, за да няма училище без спортна зала, обяви кметът на София Йорданка Фандъкова при проверка на изграждането на спортна зала към 149 училище „Иван Хаджийски\" в район „Овча купел\". „Това е един изцяло нов корпус към 149 училище, което тази година чества 30-годишния си юбилей. Преди 30 години заедно с основната сграда са започнали да строят и физкултурен салон, но той беше изоставен. И хората от квартала бяха изключително притеснени от гледката и от опасностите, които крие всичко това. За съжаление, такива изоставени общински сгради към училища не бяха една и две в София. Преди няколко години възстановихме и изградихме изцяло нова спортна зала и басейн в 88 училище, район „Овча Купел\". Направихме физкултурен и в „Суходол\". Така че в район „Овча Купел\" имаме сериозни инвестиции, той е развиващ се район\", каза още Фандъкова. Тя обясни, че в 149 училище има иновативна паралелка, която освен, че е насочена към дигитални и цифрови умение, е и единствената в София, която има специалност „Национална сигурност и криминалистика\". „След 2 дни е Денят на народните будители и използвам случая да поздравя всички учители и всички хора на духа, които работят в нашия град, защото за мен това е много важно и затова и продължаваме с тези инвестиции. Преди няколко години в София имаше 10 училища, които нямаха спортни зали и физкултурни салони изобщо, а други имаха опасни такива. Така че наследството не беше добро по отношение на спорта в училище, а за нас това е приоритет\", обясни кметът на София. Тя припомни, че София тази година беше Спортна столица на Европа и Общината си постави за цел да акцентира върху детския, училищния и масовия спорт. „Досега изградихме 10 нови спортни и физкултурни салони, включително и в трите нови училища, които построихме. В момента продължава изграждането на нова спортна зала в Първа английска езикова гимназия. Общо 7 сме заложили за следващата година, част от тях вече започнаха да се изграждат, а останалите – през следващата година. Като голямата ни амбиция е до две години в София да няма училище без спортна зала и физкултурен салон. Заедно с това строим и допълнителни втори спортни зали. Подготвихме и инвестиционни проекти за изграждане на модерни мултифункционални спортни зали в дворове на училища, в които има място за тях. Освен в училищата, в новите детски градини имаме 78 нови спорни салони и 14 басейни. Така че активно инвестираме в сферата на образованието. Тази година само 3,6 млн. лв. са само насочени към инвестиции в спортна инфраструктура, а през следващата година залагаме 4,6 млн. лв., за да изпълним тази амбициозна задача – да не остане училище без спортна зала\", коментира Фандъкова.", "date": "2018.10.30", "title": "4,6 млн. лв. ще вложи София в изграждане на училищни спортни зали през 2019 г."}
{"url": "http://standartnews.com/balgariya/kamera_i_pomosht_ot_sotsialnite_mrezhi_pratiha_apartamentadzhii_v_aresta-377222.html", "text": "Стар телефон с камера, мобилно приложение за домашни любимци и бързата реакция на десетки потребители в социалните мрежи спомогнаха за бързото разкриване на кражба в апартамент в столичния квартал „Толстой\". Изключително неприятната случка се разиграла в апартамента на Петър Демиров. Той разказа в студиото на „Тази сутрин\", че инсталирал на вече непотребно устройство програма, която записва видео при засечено движение. Целта – да следи какво прави в негово отсъствие кучето му. Така при поредното съобщение за нов клип той видял не четириногото... а двама мъже, които спокойно тършуват из апартамента. „Аз съм почти сигурен, че са търсели нещо конкретно. От лятото съм касиер на блока, събираме пари за покрив\", посочи Петър, като отбеляза, че е благодарен за това, че крадците явно не са от най-акуратните, защото на записа се вижда как няколко пъти буквално минават покрай голямата сума и не я забелязват. Обирджиите прекарват в жилището под 5 минути, като на излизане даже си заключват. Кучето лае през цялото време, но не напада, нарочно не е учено да се държи агресивно и да хапе, посочи Петър. След първоначалния шок той викнал полиция, но и взел нещата в свои ръце – публикувал във „Фейсбук\" записа, който много бързо бил споделен от огромно количество хора. Още вечерта получил имената и адресите на двамата „герои\", които сега са в ареста. Единият е рецидивист и може да остане за по-дълго зад решетките. „Аз съм благодарен на всички потребители, които споделиха видеото\", каза Петър, който вече е внесъл парите за покрива на блока си в банка – за по-сигурно.", "date": "2018.10.30", "title": "Камера и помощ от социалните мрежи пратиха „апартаментаджии” в ареста"}
{"url": "http://standartnews.com/balgariya/pochina_deteto_prostrelyano_ot_bashta_si_sled_karvavata_drama_v_nadezhda-377220.html", "text": "Мъжът на 26 години, който бе открит с огнестрелна рана в слепоочието край Горни Богоров е в откаран в болница „Пирогов\" в тежко състояние, но няма пряка опасност за живота му. Детето на годинка, което бе простреляно, е починало от раните си в \"Пирогов\". 26-годишният мъж се е криел край Горни Богров. При идването на екипи на полицията той първо е прострелял дъщеря си, 1-годишно момиченце, след което се е прострелял. По-рано той е застрелял 23-годишната си приятелка в столичния квартал \"Надежда\". Полицията е получила сигнала в 18.30 часа вчера вечерта в полицията бе получен сигнал за открита простреляна и починала 23-годишна жена в столичния квартал „Надежда\". Тя е намерена от родителите ѝ, след като не могли да се свържат с нея. За да влязат в апартамента на ул. „Бели Дунав\" 2, те повикали ключар.Малко по-късно полицията обяви за издирване 26-годишен мъж и малко дете във връзка с престъплението. Предполага се, че мъжът е убил жената, с която наскоро се били разделили и след това е прострелял себе си и дъщеря им. Мотивите за тежкото престъпление се изясняват. Предполага се, че преди това той е застрелял майката на детето, с която доскоро живеели заедно.", "date": "2018.10.30", "title": "Почина детето, простреляно от баща си, след кървавата драма в \"Надежда\""}
{"url": "http://standartnews.com/balgariya/i_dnes_ostava_potoplo_ot_obichaynoto-377219.html", "text": "През следващото денонощие ще се задържи топло за края на октомври. Облачността ще е предимно значителна – средна и висока. Валежи са малко вероятни. Ще духа слаб, в планините и северно от тях – до силен южен вятър. Минималните температури ще са предимно между 10° и 15°, максималните между 24° и 29°, в София малко по-ниска - около 22°. Атмосферното налягане няма да се промени съществено, ще е около средното за месеца. Над Черноморието ще преобладава слънчево време. Ще духа умерен южен вятър. Максималните температури ще са между 22° и 25°. Температурата на морската вода е около 17°. Вълнението на морето ще е 2-3 бала. Над планините облачността ще е променлива, почти без валежи. Ще духа умерен и силен югозападен вятър. Максималната температура на височина 1200 метра ще е около 18°, на 2000 метра – около 11°. В сряда ще бъде предимно слънчево. Вятърът за кратко ще бъде от запад-северозапад, слаб до умерен. Дневните температури в Западна България слабо ще се понижат, на изток още малко ще се повишат. В четвъртък и петък, с обръщане на вятъра от изток, облачността отново ще се увеличи – в Източна България и покрай река Дунав ще е ниска, значителна преди обяд и от нея е възможно да преръмява, а над Западна България ще се появи висока облачност. Температурите, главно в Източна България, постепенно ще се нормализират, а в Западна ще се задържат по-високи от обичайните за периода.", "date": "2018.10.30", "title": "И днес остава по-топло от обичайното"}
