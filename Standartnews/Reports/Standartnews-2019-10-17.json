{"url": "https://standartnews.com/svyat/utvrdikha-koveshi-za-glaven-prokuror-na-es-404149.html", "text": "Румънката Лаура Кьовеши, която ръководеше Спецпрокурата на северната ни съседка, окончателно е утвърденан за главен прокурор на ЕС, съобщава Новини.бг. Мандатът на главния прокурор е седемгодишен, основната му задача ще бъде разследването на злоупотреби с европейския бюджет. 5-годишният й мандат като антикорупционен лидер не остана незабелязан и беше оценен от мнозина. Докато тя ръководеше Специализираната прокуратура на Румъния, бяха арестувани и осъдени министри и кметове в родината й.", "date": "2019.10.16", "title": "Утвърдиха Кьовеши за главен прокурор на ЕС"}
{"url": "https://standartnews.com/svyat/silno-zemetresenie-vv-filipinite-404130.html", "text": "Земетресение с магнитуд 6,4 беше усетено на 69 км на северозапад от град Генерал Сантос на филипинския остров Минданао. Това съобщи БТА, позовавайки се на Геофизичния институт на САЩ. Първоначално беше обявено, че земният трус е бил със сила 6,7 по Рихтер, с епицентър на 70 км югозападно от град Давао с население 1,21 милион жители.", "date": "2019.10.16", "title": "Силно земетресение във Филипините"}
{"url": "https://standartnews.com/biznes/prevedokha-nad-19-miliona-leva-na-4461-zhivotnovdi-404146.html", "text": "Първият транш от 19 193 877 лева по Схемата за преходна национална помощ за говеда, необвързана с производството, вече е преведен на 4461 животновъди, съобщиха от пресцентъра на ДФ „Земеделие”. Ставката за плащането на едно допустимо за подпомагане животно за първия транш по тази схема е определена със Заповед от 9.10.2019 г. на министъра на земеделието и храните. За говеда тя е по 96.44 лв, а за биволи - по 168.76 лв. Право на подпомагане по схемата за Преходна национална помощ за говеда, необвързана с производството, имат земеделските стопани, които са отглеждали 10 или повече говеда и/или 10 или повече биволи, регистрирани към 28 февруари 2009 г., и към последния ден за подаване на заявленията за подпомагане от текущата кампания отглеждат в стопанствата си поне 70 процента от референтния брой животни.", "date": "2019.10.16", "title": "Преведоха над 19 милиона лева на 4461 животновъди"}
{"url": "https://standartnews.com/regionalni/v-stara-zagora-svalikha-iguana-ot-lipa-404145.html", "text": "Еднометрова зелена игуана спасиха от липа в Стара Загора. На горещия телефон в общината е бил получен сигнал за бедстващото влечуго, което е забелязано от строителен работник. Игуаната е била на висок клон на липа, намираща се на кръстовището на улиците „Васил Левски” и „Пенчо Минев”, откъдето е била свалена от спасителен екип. Близо 10 човека, сред които и директорът на зоопарка доц. Радослав Михайлов и началникът на отдел „Административно и информационно обслужване” на община Стара Загора, както и доброволци са взели участие в спасителната акция. Игуаната е била свалена с помощта на вишка, след което е откарана в старозагорската зоологическа градина, която има статут на ѝспасителен център. Влечугото е било прегледано, нахранено и настанено сред себеподобни, уверява директорът на зоопарка.", "date": "2019.10.16", "title": "В Стара Загора свалиха игуана от липа"}
{"url": "https://standartnews.com/balgariya-obshtestvo/noviyat-poslanik-na-sashch-v-blgariya-polozhi-kletva-404131.html", "text": "Новият американски посланик в България Херо Мустафа и семейството й пристигнаха на наша земя, предаде БГНЕС. По-рано днес дипломатът положи клетва на специална церемония в Държавния департамент във Вашингтон. Мустафа наследява на поста Ерик Рубин. Преди назначението си в нашата страна тя е била заместник-ръководител на посолството на САЩ в португалската столица Лисабон. Преди това е работила като съветник по политически въпроси в посолството на американското посолство в Индия. Във Вашингтон Херо Мустафа е била съветник в администрацията на вицепрезидента Джо Байдън по въпросите на Близкия изток, заместник-директор на Дирекцията за Афганистан в Държавния департамент. Била е и директор в Съвета за национална сигурност.", "date": "2019.10.16", "title": "Новият посланик на САЩ в България положи клетва"}
{"url": "https://standartnews.com/biznes/brzi-zakuski-napuskat-blgariya-zaradi-shefa-na-tad-grup-404081.html", "text": "Световната верига за сандвичи \"Събуей\" затваря врати у нас заради представителя й за България Иван Тодоров, който е обвиняем за хакерската атака срещу нас чрез компанията си \"ТАД груп\", съобщи Lupa.bg, позовавайки се на служители на няколко ресторанта от мрежата за бургери. До момента местата за бързото хранене са наполовина затворени у нас, като са оставени само тези в моловете в София, но и там персоналът се готви да излезе на трудовата борса. В същото време американската централа на прословутите сандвичи вече е започнала издирването на нов представител за България, който да менажира ресторантите тук, носещи огромни приходи. След запитване към щатската администрация на \"Събуей\", от там отговориха, че не могат да коментират действията на Иван Тодоров тук, но потвърдиха, че има проблем с управлението на веригата у нас и че това е причината за закриването на редица заведения и в столицата, и в другите градове, както и по курортите. В момента американският сандвич гигант е решил да закрепи положението с дотация за все още съществуващите места, въпреки проблеми с доставките на храните и с разрешителните от българските власти, предвид ареста на шефа на \"ТАД груп\". Наемите също се плащат отвъд Океана, а франчайзът е спрян, въпреки обявлението на сайта на българския клон, че все още се търсят търговци, които да започнат собствен бизнес с марката. Иван Тодоров е на път да загуби и всичките си активи, натрупани до момента от софтуерната компания, чийто уебсайт бе затворен с неговото отвеждане в следствения арест, а достъпът на потенциални клиенти до фирмата - спрян, пише Lupa.bg. Не е ясно с какво се занимават в момента служителите й, които твърдяха до последно, че разработват антихакерски системи за различни корпорации и институции, но явно освен \"бели хакери\", според събраните доказателства до момента от прокуратурата, са действали и като рекетьори в различни бизнес среди. Междувременно в НАП вече е започнала внедряването на нови, по-мощни системи за сигурност и назначаването на топ софтуерни инженери като част от мерките за недопускане на нови течове на данни.", "date": "2019.10.16", "title": "Бързи закуски ни напускат заради шефа на ТАД Груп"}
{"url": "https://standartnews.com/biznes/khrsev-folksvagen-ne-se-e-otkazal-ot-turtsiya-404085.html", "text": "Финансовият анализатор Емил Хърсев смята, че \"Фолксваген\" не се е отказал от Турция, но ясно огласеното решение е да се отложи взимането на решение за тази инвестиция. Това заяви той в сутрешния блок на БНТ. Въпросът е, че вече твърде сериозно се поставя въпроса, който според мен трябваше да си поставят в самото начало - какви са критериите и как изобщо се избира локацията за една такава инвестиция, подчерта той. Хърсев каза, че е имало изказване на един от членовете на надзорния съвет на концерна \"Фолксваген\", което е поставило много въпроси. „В това число и въпроси, които ние трябваше да си поставим - какви са тези състезания, какъв е този спринт и надпревара да се дават субсидии на частни фирми и по какъв начин изобщо се допуска този механизъм на наддаване на субсидии, при който естествено, че нито една европейска държава не би могла да конкурира една централизирана и авторитарна държава като Турция“, каза Емил Хърсев.", "date": "2019.10.16", "title": "Хърсев: Фолксваген не се е отказал от Турция"}
{"url": "https://standartnews.com/biznes/a1-startira-prodazhbite-na-samsung-galaxy-a30s-404098.html", "text": "А1 стартира продажбите на нов модел от популярната A серия на корейския гигант Samsung –  . Смартфонът се позиционира в средния ценови клас, като съчетава елегантен дизайн, общо четири камери, мощна батерия и голям дисплей. Клиентите на А1 могат да закупят Samsung Galaxy A30s в търговската мрежа на А1 и онлайн на   срещу 249,98 лв. в брой или 11,50 лв. на месец с мобилен план  . Samsung Galaxy A30s притежава корпус, изграден от полирана пластмаса и стъкло, придаващи елегантност и здравина на смартфона. Корпусът е със заоблени ъгли и дебелината от 7.8 мм, което прави Galaxy А30s удобен за държане и използване с една ръка. Дизайнът е допълнен от триизмерна диагонална текстура с наслоени цветове на гърба, с които Galaxy A30s се отличава от всички други устройства от А серията на Samsung. Дисплеят на Galaxy A30s e от Инфинити-V серията, размерите му са от 6,4 инча, а технологията зад панела е Super AMOLED с HD+ резолюция и съотношение на страните от 19:5:9. Под дисплея се намира оптичния сензор за пръстови отпечатъци. Моделът включва осемядрен процесор Exynos 7904 изграден по 14-нанометрова архитектура, осигуряващ добра производителност. Хардуерът се допълва от графичен процесор Mali-G71 MP2, оперативна памет от 4GB и 64GB памет за съхранение. Паметта може да бъде увеличена с допълнителна карта памет до 512GB. Galaxy A30s включва тройна основна камера: основен сензор от 25MP (f/1.7), ултраширокоъгълна бленда с 8MP (f/2.2), позволяваща заснемане на изображения с до 123-градусово зрително поле, както и сензор за дълбочина от 5MP (f/2.2), който спомага за добавянето на „боке” ефекти. Изображенията от тройната камера са във висока резолюция, ярки цветове и добър контраст. В допълнение тя поддържа HDR режим на снимане, възможност за добавяне на различни ефекти, функция за заснемане на видео със забавен кадър, опция за панорамни изображения и др. Селфи камерата е с 16MP (f/2.0), като заснема добри портретни изображения с отличен цветови баланс и ясни детайли. Galaxy A30s разполага с мощна литиево-полимерна батерия от 4000 mAh, с функция за бързо зареждане до 15W. Моделът работи с последната версия на софтуерна версия на Android - 9.0 Pie, който спомага за оптимизирането на работните процеси и съхранението на батерията, като същевременно предоставя допълнителни функции в полза на потребителите.", "date": "2019.10.16", "title": "A1 стартира продажбите на Samsung Galaxy A30s"}
{"url": "https://standartnews.com/biznes/rst-na-prodazhbite-na-koli-v-es-u-nas-spad-404100.html", "text": "Миналия месец регистрирането на нови автомобили в Европейския съюз (ЕС) отбеляза доста силен растеж, но спрямо много ниската база точно преди година, когато влезлите в сила нови стандарти за отработени вредни газови емисии предизвикаха сериозна криза в автомобилната индустрия. В същото време данните на Асоциацията на европейските автомобилостроители (ACEA) показаха намаление при продажбите на нови автомобили в рамките на България - единственото понижение сред всички страни-членки на Европейския съюз. Според ACEA единствено в България от целия ЕС продажбите на нови автомобили се понижиха през септември с 8,6% до 2522 броя спрямо година по-рано, когато бяха продадени 2658 автомобила и след тяхно повишение с 1,5% през август 2019-а година. В рамките на първите девет месеца на настоящата година регистрацията на нови автомобили в нашата страна се повиши с 1,7% на годишна база до 26 894 броя от 26 443 броя през същия период на 2018-а година. Продажбите (регистрацията) на нови пътнически автомобили в Европейския съюз скочиха през септември с цели 14,5% на годишна база след техен спад с 8,4% през август, като в началото на есента бяха регистрирани 1 249 403 броя нови автомобили спрямо 1 091 390 година по-рано (през септември 2018-а). От ACEA обаче отбелязваха, че солидният ръст е в резултат на много ниската база за сравнение година по-рано, когато регистрацията на нови автомобили се срина с цели 23,5%, следвайки въвеждането тогава на нови стандарти за отработените вредни газови емисии ( WLTP). WLTP е съкращение от Worldwide Harmonized Light-Duty Vehicles Test Procedure и означава \"световно хармонизирана изпитателна процедура за леки и лекотоварни автомобили\", като описва новата изпитателна процедура, според която се установяват разходът на гориво и вредните емисии на новите автомобили, влязъл в сила от 1-ви септември 2018 година. През миналия месец всичките членове на ЕС отбелязаха увеличение при регистрацията на нови автомобили с изключение на България.  Агенцията ACEA посочи, че в четири от петте най-големи европейски автомобилни пазара беше отчетен рекорден двуцифрен скок при продажбите на нови автомобили, като в Германия те се повишиха с цели 22,2%, в Испания - с 18,3%, във Франция - с 16,6% и в Италия - с 13,4%. За разлика от тях автомобилният пазар в Обединеното кралство се подобри през септември с едва 1,3% на годишна база, тъй като несигурността около процеса на Брекзит продължава да се отразява негативно върху нагласите на британските потребители. От началото на годината до месец септември включително търсенето на нови автомобили в ЕС обаче се сви с 1,6% на годишна база до 11 769 175 броя от 11 955 442 броя през същия период на 2018-а година. Въпреки здравия ръст през септември, единствено в Германия беше отчетно слабо увеличение на регистрацията на нови автомобили с 2,5% през периода януари - септември, докато при останалите четири водещи европейски пазара беше регистрирано понижение - със 7,4% в Испания, с 2,5% в Обединеното кралство, с 1,6% в Италия и понижение с 1,3% във Франция. Трябва да се има предвид, че продажбите на автомобили са оценявани като един от водещите показатели за състоянието на европейската икономика. Силните данни за септември обаче все още не са доказателство, че автомобилната индустрия на стария континент започва да се съвзема след тежките за сектора предходни 12 месеца. Много силен ръст на продажбите на нови автомобили през септември с цели 47% на годишна база отчете немския автомобилен гигант \"Фолксваген\" (Volkswagen Group), като продажбите на моделите \"Фолксваген\"  скочиха с 59,2%, на Seat - с 56,4%, на Porshe - с 252%, на Audi - с 40,1% и на моделите Skoda - с 18,7%. Солидното увеличаване на автомобилните продажби на Volkswagen беше придружено и от нарастване на общия пазарен дял на компанията през септември до 20,0% от 15,6% година по-рано, като тя запазва лидерската си позиция на автомобилния пазар в Европа. Добро повишение с 28,1% през септември отбелязаха и продажбите на нови автомобили от френската автомобилна групировка  Renault Group, произвеждаща моделите Renault и Dacia, следвана от италианската FCA Group (произвеждаща марките Fiat, Jeep, Chrysler и Alfa Romeo) с повишение от 13,6%, Ford  - с 13,6%, немския концерн Daimler (произвеждащ Mercedes и Smart) - със 7,0% и френската PSA Group (произвеждаща марките Peugeot, Opel и Citroen) - с 3,9%, докато регистрацията на нови автомобили на немската компания BMW Group се понижиха с 0,1% след спад със 7,1% при продажбите на модела BMW и въпреки ръст с 25,6% на модела MINI.", "date": "2019.10.16", "title": "Ръст на продажбите на коли в ЕС, у нас - спад"}
{"url": "https://standartnews.com/biznes/podobryavame-ofertata-si-km-folksvagen-404106.html", "text": "България подобрява параметрите на офертата си към автомобилния концерн \"Фолксваген\". Това съобщи за \"Хоризонт\" почетният председател на автомобилният клъстер Росен Плевнелиев. Предложението е за увеличаване на субсидиите от 135 млн. на 260 млн. евро. Новината идва дни след сигналите, че Надзорният съвет на компанията преосмисля инвестицията си в Турция.  “Можем да разширим сътрудничеството във \"Фолксваген\" например в различни сфери. България тепърва ще изгражда електрическа инфраструктура за електрически автомобили. Също така имаме идеи как с допълнителни инфраструктурни и образователни мерки да подкрепим концерна \"Фолксваген\", каза Плевнелиев.  И изрази надежда Надзорният съвет на компанията да отложи окончателното си решение за ноември, за да преразгледа намеренията си за мястото на инвестицията.", "date": "2019.10.16", "title": "Подобряваме офертата си към \"Фолксваген\""}
{"url": "https://standartnews.com/biznes/a1-s-novo-silno-trimesechie-i-rst-v-tretata-chetvrt-na-2019-g-404139.html", "text": "А1 България регистрира силно трето тримесечие на 2019 година и продължава позитивната тенденция за ръст във всички основни бизнес показатели от края на 2016 година. Приходите от мобилни и фиксирани услуги се увеличават с 11,5% до 98,8 млн. евро спрямо същия период за 2018 г., а общите приходи нарастват с 11,8% и достигат 122 млн. евро. Печалбата преди данъци, такси, лихви и амортизация (EBITDA) възлиза на 49,8 млн. евро, регистрирайки ръст от 13,6% на годишна база. Повишението на приходите от услуги се дължи на ръст на фиксирания и мобилния сегмент, както и на увеличение на приходите от продажба на устройства. Фиксираните услуги продължават да растат и през това тримесечие, като регистрират увеличение от 17,1% до 30,2 млн. евро. Основните фактори за добрите резултати са дигиталните бизнес услуги на компанията, ексклузивното спортно съдържание на каналите MAX Sport и предлагането на повече услуги на съществуващите абонати. ICT бизнес направлението на А1 става все по-значим фактор за позитивните резултати на компанията, която постоянно разширява своето портфолио от дигитални решения и достига дo все повече клиенти. През последните три месеца телекомът е интегрирал успешно 950 ICT проекта за корпоративни и институционални клиенти. През същия период А1 стартира и мащабна комуникационна кампания, насочена към промотирането на своите дигитални услуги за бизнеса. Всичко това води до увеличение на годишна база на средния приход от фиксирана линия (ARPL) от 6,9% до 13,4 евро, а броят на фиксирани услуги се увеличава с 2,6% до над 1 043 500. През третото тримесечие А1 България продължава своето стабилно представяне в мобилния сегмент чрез успешна продажба на нови услуги на съществуващите клиенти. Като резултат приходите от мобилни услуги нарастват с 9,2% до 68,6 млн. евро, а средният приход от абонат (ARPU) с 12,5% до 5,9 евро. Добрите резултати на компанията през третото тримесечие на годината се дължат и на по-високите приходи от продажбата на устройства. През третата четвърт на 2019-а спрямо същия период на миналата година, А1 регистрира 16,2% ръст на приходите или 22,1 млн. евро от търговията с устройства.", "date": "2019.10.16", "title": "А1 с ново силно тримесечие и ръст в третата четвърт на 2019 г."}
{"url": "https://standartnews.com/sport/lyubo-penev-tryabva-da-se-pochisti-bolnoto-myasto-404104.html", "text": "Бившият треньор на националите и кандидат за президент на БФС Любослав Пенев също изрази своето мнение по повод расисткия скандал в мача с Англия и последвалите го събития с оставката на Борислав Михайлов. В страницата си във Фейсбук Пенев и Николай Илиев  с когото бяха в тандем на последния конгрес на БФС се обърнаха към феновете на футбола ни \"Използваме случая да благодарим на всички хора, които ни писахте на лични съобщения, на споделените и харесани постове, с които ни подкрепяте. Бъдете сигурни, че ние продължаваме битката. Радваме се, че най-после има размърдване по отношение на управлението на БЪЛГАРСКИЯ ФУТБОЛ. Но по-добре късно, отколкото никога. Преди година и половина ние казахме, че тези хора не могат да управляват българския футбол, че любимата игра е стигнала дъното на дъното, че те нямат стратегия, нито могат да я направят, камо ли да я изпълнят. За съжаление излязохме прави. Сега когато държавата усети звучния шамар на падението, както спортно, така и духовно, и започна освобождаването на футбола от недосегаемите, дано да има последователност и да стигне до край. Защото там от години гние, на всички нива. Да се надяваме, че ще се търси отговорност за „огромните пари“, както каза премиера, дадени на БФС. Защото когато държавата дава парите на данъкоплатеца за развитието на футбола, трябва да се знаят целите и как са управлявани средствата за постигането им. Постигнатото го видяхме. Бяхме свидетели на прекрасния синхрон в работата на Министерството на спорта и БФС, по поведението на Кралев, а от днес не е така. Защо ли?!!! Трябва добре да се почисти болното място, защото държавата това сме всички ние и сме длъжни на нашите деца. Защото футболът е играта на феновете, защото е социален феномен, защото е в сърцата на милиони българи. А ние не заслужаваме този срам\". Оставаме ваши: Любослав Пенев и Николай Илиев", "date": "2019.10.16", "title": "Любо Пенев: Трябва да се почисти болното място"}
{"url": "https://standartnews.com/sport/stoichkov-plache-v-efir-zaradi-obvineniyata-v-rasizm-404102.html", "text": "Най-успешният български футболист в историята Христо Стоичков се разплака в ефир по повод обвиненията към България в расизъм, дошли след фиаското с 0:6 срещу Англия в понеделник. \r\nКамата коментира пред телевизия TUDN USA случилото се на националния стадион \"Васил Левски\" и коментира какви са вариантите за решаване на проблема. \r\n\"Тъжен съм, но какво мога да направя? Решението е такива хора да не се допускат до стадиона или по-тежко. Като в Англия от години. Пет години, без да стъпват на стадиони нито на национален отбор, нито на мачове в страната.Хората не заслужават да страдат. Мислиш ли, че се чувствам добре\", заяви Стоичков и сведе глава, за да скрие сълзите в очите си.", "date": "2019.10.16", "title": "Стоичков плаче в ефир заради обвиненията в расизъм"}
{"url": "https://standartnews.com/sport/naydenova-prodlzhava-s-pobedite-v-kitay-404101.html", "text": "Българската тенисистка Александрина Найденова се класира за втория кръг на турнира на твърди кортове в Сучжоу (Китай) с награден фонд 100 хиляди долара. 27-годишната пловдивчанка отстрани представителката на домакините Суюе Ма с 6:3, 6:3. \r\nНайденова поведе с 4:1 по пътя си към успеха в първия сет, а във втората част навакса ранен пасив от 0:2 и стигна до крайния успех. \r\nТака тя зсдлужи 13 точки за световната ранглиста и 1559 долара, а за място на четвъртфиналите ще играе срещу поставената под номер 1 китайка Яфан Ван, която е 47-а в класацията на WТА, където българката е №230..", "date": "2019.10.16", "title": "Найденова продължава с победите в Китай"}
{"url": "https://standartnews.com/biznes/rumniya-se-vrna-v-pregovorite-za-zavod-na-folksvagen-404141.html", "text": "Румъния е в късия списък на страните, където \"Фолксваген\" може да открие нова фабрика за следващите поколения на \"Фолксваген\" Пасат и Шкода Суперб, а дискусии в този смисъл вече са инициирани от правителството в Букурещ, съобщава днес финансовият всекидневник \"Зиарул финанчиар\". Изданието напомня, че групата \"Фолксваген\" е отложила обявяването на окончателно решение относно изграждането на автомобилна фабрика в Турция на фона на турската военна операция в Сирия. Компанията беше избрала турския град Маниса, на около 40 километра северно от Измир, а производството трябваше да започне през 2022 г., предава БТА. \"Инициирахме нови дискусии с групата \"Фолксваген\" тази сутрин. Румъния има много добри технически условия в момента и няма проблем с работната ръка. Направихме проучвания и има редица възможни места, където може да се построи фабрика, и разполагаме с необходимата инфраструктура и работна ръка\", заяви Щефан Раду Опря, министър за бизнес средата, търговията и предприемачеството. Той подчерта, че нови дискусии може да бъдат инициирани от настоящото правителство, въпреки че то беше отстранено с вот на недоверие миналата седмица. \"Румъния има добре квалифицирана работна ръка в тази сфера и имаме зони с традиции в автомобилната индустрия, където има място за развитие. Разговаряхме включително с румънски инженери в Германия и други страни, които казаха, че са готови да се върнат у дома, ако подобен проект дойде в Румъния\", изтъкна още министърът. Според данни от пазара на недвижими имоти \"Фолксваген\" е обмислял възможността да построи фабрика в района на град Арад, Западна Румъния. В Арад има както пътна, така и железопътна инфраструктура, като по този начин един автомобилостроител би имал възможност да изнася бързо произведените автомобили, отбелязва изданието. \"Румъния все още може да привлече една фабрика на \"Фолксваген\", след като ситуацията в Близкия изток ги накара да отложат решението си за Турция. Имаме нужда от силна реакция на високо ниво от страна на правителството\", коментира Габриел Сикое, председател на Асоциацията на автомобилостроителите в Румъния. \"Зиарул финанчиар\" отбелязва, че в бъдещата фабрика \"Фолксваген\" ще произвежда следващите поколения на автомобилите \"Фолксваген\" Пасат и Шкода Суперб с годишен обем от около 300 000 броя.", "date": "2019.10.16", "title": "Румъния се върна в преговорите с Фолксваген"}
{"url": "https://www.standartnews.com/sport/naydenova-prodlzhava-s-pobedite-v-kitay-404101.html", "text": "Българската тенисистка Александрина Найденова се класира за втория кръг на турнира на твърди кортове в Сучжоу (Китай) с награден фонд 100 хиляди долара. 27-годишната пловдивчанка отстрани представителката на домакините Суюе Ма с 6:3, 6:3. \r\nНайденова поведе с 4:1 по пътя си към успеха в първия сет, а във втората част навакса ранен пасив от 0:2 и стигна до крайния успех. \r\nТака тя зсдлужи 13 точки за световната ранглиста и 1559 долара, а за място на четвъртфиналите ще играе срещу поставената под номер 1 китайка Яфан Ван, която е 47-а в класацията на WТА, където българката е №230..", "date": "2019.10.16", "title": "Найденова продължава с победите в Китай"}
{"url": "https://www.standartnews.com/sport/stoichkov-plache-v-efir-zaradi-obvineniyata-v-rasizm-404102.html", "text": "Най-успешният български футболист в историята Христо Стоичков се разплака в ефир по повод обвиненията към България в расизъм, дошли след фиаското с 0:6 срещу Англия в понеделник. \r\nКамата коментира пред телевизия TUDN USA случилото се на националния стадион \"Васил Левски\" и коментира какви са вариантите за решаване на проблема. \r\n\"Тъжен съм, но какво мога да направя? Решението е такива хора да не се допускат до стадиона или по-тежко. Като в Англия от години. Пет години, без да стъпват на стадиони нито на национален отбор, нито на мачове в страната.Хората не заслужават да страдат. Мислиш ли, че се чувствам добре\", заяви Стоичков и сведе глава, за да скрие сълзите в очите си.", "date": "2019.10.16", "title": "Стоичков плаче в ефир заради обвиненията в расизъм"}
{"url": "https://standartnews.com/sport/zashchitnik-na-levski-e-futbolist-1-na-septemvri-404108.html", "text": "Защитникът на Левски Холмар Ейолфсон спечели приза за Футболист №1 в Първа професионална лига за месец септември според InStat Index. Класацията се прави за втори пореден сезон от Асоциацията на българските футболисти, в сътрудничество с ИНСТАТ - една от най-големите компании за футболни анализи и статистика. Бранителят на Левски натрупа индекс на ИНСТАТ 314 и за първи път спечели приза. Втори остана защитникът на Локомотив (Пловдив) Дейвид Малембана. с индекс 294. Трети е друг „син“ футболиист – нападателят Станислав Иванов с индекс 293. Друг от защитниците на „Левски“ - Иван Горанов стана №1 за месец юли според InStat Index.", "date": "2019.10.16", "title": "Защитник на Левски е Футболист №1 на септември"}
{"url": "https://www.standartnews.com/sport/lyubo-penev-tryabva-da-se-pochisti-bolnoto-myasto-404104.html", "text": "Бившият треньор на националите и кандидат за президент на БФС Любослав Пенев също изрази своето мнение по повод расисткия скандал в мача с Англия и последвалите го събития с оставката на Борислав Михайлов. В страницата си във Фейсбук Пенев и Николай Илиев  с когото бяха в тандем на последния конгрес на БФС се обърнаха към феновете на футбола ни \"Използваме случая да благодарим на всички хора, които ни писахте на лични съобщения, на споделените и харесани постове, с които ни подкрепяте. Бъдете сигурни, че ние продължаваме битката. Радваме се, че най-после има размърдване по отношение на управлението на БЪЛГАРСКИЯ ФУТБОЛ. Но по-добре късно, отколкото никога. Преди година и половина ние казахме, че тези хора не могат да управляват българския футбол, че любимата игра е стигнала дъното на дъното, че те нямат стратегия, нито могат да я направят, камо ли да я изпълнят. За съжаление излязохме прави. Сега когато държавата усети звучния шамар на падението, както спортно, така и духовно, и започна освобождаването на футбола от недосегаемите, дано да има последователност и да стигне до край. Защото там от години гние, на всички нива. Да се надяваме, че ще се търси отговорност за „огромните пари“, както каза премиера, дадени на БФС. Защото когато държавата дава парите на данъкоплатеца за развитието на футбола, трябва да се знаят целите и как са управлявани средствата за постигането им. Постигнатото го видяхме. Бяхме свидетели на прекрасния синхрон в работата на Министерството на спорта и БФС, по поведението на Кралев, а от днес не е така. Защо ли?!!! Трябва добре да се почисти болното място, защото държавата това сме всички ние и сме длъжни на нашите деца. Защото футболът е играта на феновете, защото е социален феномен, защото е в сърцата на милиони българи. А ние не заслужаваме този срам\". Оставаме ваши: Любослав Пенев и Николай Илиев", "date": "2019.10.16", "title": "Любо Пенев: Трябва да се почисти болното място"}
{"url": "https://standartnews.com/sport/spetsializiranata-prokuratura-sbira-oshche-fakti-za-bfs-404152.html", "text": "Във връзка с високия обществен и медиен интерес към извършените на 15 октомври 2019 г. действия по разследването на Специализираната прокуратура и ГДБОП в БФС от там излязоха със следното съобщение: \"На този етап предоставявето на информация за продължаващите с висока интензивност действия не е в интерес на разследването на Специализираната прокуратура. Данни за резултатите ще бъдат предоставени в максимално голям обем при първа възможност по преценка на наблюдаващия прокурор\". На 15-и октомври Специализираната прокуратура съвместно с ГДБОП влязоха в централата на БФС в Бояна, както и в старата сграда на съюза на ул. \"Иван Асен\". Впоследствие се разбра, че разследването е срещу съдии. \"В момента тече разследване на БФС по член 321, алинея 6 от Наказателния кодекс, която се отнася за \"Престъпления против спорта\", по-конкретно \"корупционни престъпления\", което касае дейността на съдийската комисия към БФС и нейния председател Йордан Сталев,,обяви по-рано днес спортния министър Красен Кралев.", "date": "2019.10.16", "title": "Специализираната прокуратура събира още факти за БФС"}
{"url": "https://standartnews.com/sport/pak-globikha-tsska-sofiya-zaradi-krushich-404132.html", "text": "За втори път този сезон Дисциплинарната комисия към БФС наказа ЦСКА-София с глоба от 10 000 лв заради използване на треньор без валиден лиценз. Самият Крушчич, който е начело на \"армейците\", отнесе глоба в размер на 1000 лв. Преди месец \"червените\" пак отнесоха същата глоба, защото Крушич води без лиценз отбора при наказанието на Люпко Петрович. \r\n \r\n \r\n \r\n \r\n \r\n \r\nДисциплинарна комисия \r\n \r\nРешения  -  16.10.2019 г. \r\n \r\nПо сезиране от Антидопингов център за неправилно подадена информация за местонахождение, на основание чл.45а от ДП /2019/2020/ – ДК наказва  ПФК „Черно море“ гр. Варна с имуществена санкция в размер на 500 лева. \r\n \r\n12-ти кръг ППЛ \r\n \r\n \r\n \r\nЗа други неописани в таблицата нарушения /ритане на бутилка/, на основание чл. 22, ал. 2, б. М, колонка 4 от ДП /2019/2020/ – ДК наказва Цветелин Чунчуков – състезател на ПФК „Славия“ гр. София със спиране на състезателни права за 1 среща и с глоба в размер на 500 лева.  \r\n \r\nЗа нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ФК \"Царско село\" гр. София с имуществена санкция в размер на 300 лева. \r\n \r\nЗа нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Черно море\" гр. Варна с имуществена санкция в размер на 300 лева. \r\n \r\nЗа използване на треньор без валиден лиценз от БФС, на основание чл. 34, ал.4 от ДП /2019/2020/ – ДК наказва ПФК „ЦСКА-София“ гр. София с имуществена санкция в размер на 10000 лева, а Милош Крушчич с глоба в размер на 1000 лева. \r\n \r\nЗа обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ФК \"Арда\" гр. Кърджали  с имуществена санкция в размер на 1000 лева. \r\n \r\nЗа обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Дунав\" гр. Русе  с имуществена санкция в размер на 1000 лева. \r\n \r\nЗа обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Лудогорец\" гр. Разград  с имуществена санкция в размер на 1000 лева. \r\n \r\nНа основание чл. 6, ал.7 от ДП /2019/2020/ и във връзка с чл.27, ал.4, б. Д от Наредбата за първенства и турнири по футбол в системата на БФС /2019/2020/ – ДК наказва Станислав Генчев – пом. треньор на ПФК „Лудогорец” гр. Разград с глоба в размер на 200 лева. \r\n \r\nЗа нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Левски\" гр. София с имуществена санкция в размер на 300 лева. \r\n \r\nЗа използване на факли и димки довели до спиране на играта, на основание чл.37, ал.1, т.22.2, б.Д от ДП /2019/2020/ – ДК наказва ПФК \"Левски\" гр. София с имуществена санкция в размер на 1000 лева. \r\n \r\nЗа нерегламентирано използване на бомбичка, на основание чл.37, ал.1, т.22.2, б. Г от ДП /2019/2020/ – ДК наказва  ПФК \"Левски\" гр. София с имуществена санкция в размер на 3000 лева. \r\n \r\n За хвърлени предмети, на основание чл.37, ал.1, т.4, б. А, предложение 1 от ДП /2019-2020/ ДК наказва ПФК \"Левски\" гр. София с имуществена санкция в размер на 1000 лева. \r\n \r\n За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София  с имуществена санкция в размер на 1000 лева. \r\n \r\nДК задължава ПФК „Левски” София да възстанови щетите на стадион „Лудогорец арена” гр. София съгласно чл.38, ал.1. \r\n \r\n11-ти кръг ВПЛ \r\n \r\n \r\n \r\nЗа хвърлен предмет, на основание чл.37, ал.1, т.4, б. А, предложение 1 от ДП /2019-2020/ ДК наказва ФК \"Ботев\" гр. Гълъбово с имуществена санкция в размер на 125 лева. \r\n \r\nU – 15 – 8-ми кръг  \r\n \r\n \r\n \r\nЗа навлизане на публика, на основание чл.37, ал.1, т. 1, б. В, предложение 1  от ДП /2019-2020/ ДК наказва ФК „Национал“ гр. София с предупреждение за лишаване от домакинство и имуществена санкция в размер на 250 лева.", "date": "2019.10.16", "title": "Пак глобиха ЦСКА-София заради Крушич"}
{"url": "https://standartnews.com/sport/agent-pod-prikritie-s-shokirashchi-razkritiya-404110.html", "text": "Представители на организацията FARE - Футболна асоциация срещу расизма в Европа - бяха под прикритие на трибуните на Националния стадион \"Васил Левски\" на мача между България и Англия. Техен представител е изготвил доклад с шокиращи подробности и заключения за целия расистки скандал, сътворен в София от шепа ултраси с качулки.  Представителят на организацията за Източна Европа Павел Клименко разказа подробно пред вестник \"Таймс\", че е описано всичко в доклад, на базата на който ще се търсят сериозни наказания срещу България. А пред вестник \"Дейли Телеграф\" разказа и с подробности за случилото се.  \"В Източна Европа е доста честа практика хора от хулиганските и неонацистки групи да са назначавани от клубовете за стюарди. Такива бяха сложени за стюарди и на мача България - Англия, което е престъпна небрежност от страна на Българския футболен съюз.\" \"Тези хора облякоха по един потник на длъжностни лица, за да се вмъкнат незабелязано покрай проверките на БФС. И от федерацията са виновни, че не са се погрижили за повече и по-солидни проверки на входовете на съоръжението.\" \"Нашите инфилтрирани агенти видяха многократно нацистки поздрави на трибуна, която по принцип приютява фенове на Левски от известна по цял свят с фашистките си изстъпления групировка, която е сред най-лошите, с които сме си имали работа. Хора от нея лесно се инфилтрират навсякъде и правят неонацистки жестове.\" \"В тази секция имаше и фенове на Локомотив Пловдив, чийто отбор, също като Левски, има наказание за расизъм и дискриминация на европейско ниво. Маймунски звуци пък ехтяха многократно от сектора, в който се настаняват по принцип фенове на ЦСКА.\" \"Когато се активира антирасисткият протокол на УЕФА, видяхме група от около 20-30 привърженици да се изнизват от стадиона почти без съпротива, което навежда на мисълта, че действията им не са били просто спонтанни.\" \"Има два варианта, като единият е, че са искали да направят изявлението си и да напуснат, а другият е, че са били помолени от стюардите, с които се познават лично, да напуснат. Очевидно е, че те бяха там, за да покажат най-лошото от себе си.\" \"Голямата част от скандиранията, които можеше да се чуят там, бяха насочени срещу БФС. Те звучаха от сорта на \"К*р за БФС\" и \"К*р за Михайлов\", който беше президент на централата. Българските ултраси - и на национално, и на клубно ниво, имат дългогодишен конфликт с Михайлов и с БФС като цяло, продиктувани от лошото представяне на отбора и други неща. Така че те мразят и президента на централата си.\" \"Дори имат прякор за него. Наричат го Перуката, което издава, че нямат топли чувства. Но да отдадем всички тези действия само на намерението да наранят президента на БФС и централата като цяло, е прекалено конспиративна теория\", заявява Клименко.", "date": "2019.10.16", "title": "Агент под прикритие с шокиращи разкрития"}
{"url": "https://standartnews.com/sport/amerikanets-obrna-grisho-v-stokkholm-404150.html", "text": "Григор Димитров не успя да победи Сам Куери на старта на турнира АТР 250 в Стокхолм. Гришо взе първия сет със 7:6 (7), но загуби втория с 3:6 и третия с 6:7 (1). Успехът е първи за американеца от 4 мача с Григор. Хасковлията участва за осми път в шведската столица. Той спечели първата си титла през 2013 година точно в Стокхолм, само седмица след като започна работа с Роджър Рашийд. В мача за трофея той се наложи над Давид Ферер с 2:6, 6:3, 6:4. Следващата година отново стигна до финала, където отстъпи на Томаш Бердих след 7:5, 4:6, 4:6. Григор спори за титлата и при предишното си участие през 2017 година, когато загуби с 4:6, 2:6 от Хуан Мартин дел Потро на 22 октомври.", "date": "2019.10.16", "title": "Американец обърна Гришо в Стокхолм"}
{"url": "https://standartnews.com/sport/atanas-furnadzhiev-shche-e-noviyat-shef-na-bfs-404134.html", "text": "Атанас Фурнаджиев ще е следващия президент на БФС, като няма да има извънреден конгрес на футболната централа, твърди  . Това ще се официализира в петък, когато има заседание на Изпълкома се очаква да бъде приета оставката на Борислав Михайлов. Досегашният вицепрезидент ще наследи Михайлов на горещия стол, като няма да бъде в позицията на временно изпълняващ длъжността, а на постоянен. Предварителните очаквания сочат, че в петък би трябвало да бъде свикан извънреден конгрес, на който да бъде избран нов Изпълком и президент на футболната централа. Наши източници обаче сочат, че поне на този етап това няма да се случи и темата няма да бъде обсъждана или решена в петък. Така има огромна вероятност Фурнаджиев ще изкара мандата на това управление до февруари 2022 година. Уставът на централата гласи: \"при подаване на оставка, трайна невъзможност да изпълнява задълженията си или смърт, правомощията на президента се изпълняват от първия вицепрезидент, а при невъзможност или отказ от негова страна – от друг вицепрезидент, избран от ИК, до провеждането на конгрес\". Първият вицепрезидент Йордан Лечков е кандидат за кмет на Сливен и няма как да бъде обявен за изпълняващ длъжността президент на БФС.", "date": "2019.10.16", "title": "Атанас Фурнаджиев ще е новият шеф на БФС"}
{"url": "https://standartnews.com/sport/lechkov-izplkomt-nyama-da-prieme-ostavkata-na-bobi-404133.html", "text": "Първият вицепрезидент на БФС Йордан Лечков смята, че Борислав Михайлов ще остане президент на футболната централа, въпреки че вчера подаде оставка под натиска на министър-председателя Бойко Борисов. Тя трябва да бъде гласувана на извънредно заседание на изпълнителния комитет на съюза в петък. \"Няма да бъде приета от изпълкома оставката, според мен\", заяви Лечков пред TopNovini.bg. \"Има си ред - президентът е избран от Конгрес и само конгрес може да го свали и да му приеме оставката. За недоброто състояние на българския футбол трябва да се питат треньорите на отборите. На тях сме им дали правото. Балъков трябва да каже за мача с Англия. Не знам кога пак ще бъдем четвърти в света\", добави той. Лечков добави, че поисканата от спортния министър Красен Кралев стратегия за развитието на националния ни отбор вече е изготвена и му е предоставена.", "date": "2019.10.16", "title": "Лечков: Изпълкомът няма да приеме оставката на Боби"}
{"url": "https://standartnews.com/sport/shestima-veche-v-aresta-zaradi-rasizm-404136.html", "text": "Шестима души вече са задържани заради нацистки и обидни жестове по време на футболната среща България - Англия в София в понеделник. Продължава издирването на още трима съпричастни към скандала футболни фенове, които са записани от камерите на Националния стадион \"Васил Левски\". Директорът на СДВР старши комисар Георги Хаджиев обясни и повода за задържане: \"Използване на нецензурни думи, ругатни, използване на нацистки символи. В тази връзка в Столична дирекция на вътрешните работи незабавно започна действие по установяването на лицата от феновете на отбора-домакин. На Националния стадион има изградено много добро видеонаблюдение. В момента са установени 15 лица. Спрямо 9 лица към момента са събрани данни за участието им тази противообществена проява. В Първо районно има задържани 6 лица. Други трима се издирват\". На близките на двама от издирваните вече са връчени призовки и се очаква извършителите да се явявт в районното за разпит. Други не са открити на адресите, на които живеят. Призовки са получили и 13 пловдивски фенове, които са били сред скандалните агитки. Това обяви директорът на Областната дирекция на МВР - Пловдив комисар Йордан Рогачев. Той не  уточни от кои агитки са разпознатите, както и дали в биографията им има и предишни хулигански прояви. Проверка на софийската прокуратура ще установява  какви са били действията им на трибуните и дали ще бъдат привлечени към отговорност. Старши комисар Георги Хаджиев заяви още: \"Материалите ще бъдат докладвани в Софийска районна прокуратура, евентуално за данни за престъпление. По отношение на всички останали установени до момента лица продължаваме работата. Всички нарушители на обществения ред, които си позволят такова поведение, ще бъдат призовани, някои от тях задържани, и спрямо тях ще бъде взето отношение\". БНР научи от свои източници, че има хора и от провинцията, от съседни на София градове, които ще бъдат издирени и закарани в полицейските управления. Мачът, завършил със загуба на българския национален отбор с 0:6, беше спиран на два пъти през първата част заради расистки скандирания от страна на част от българските запалянковци. ", "date": "2019.10.16", "title": "Шестима вече в ареста заради расизъм"}
{"url": "https://www.standartnews.com/sport/zashchitnik-na-levski-e-futbolist-1-na-septemvri-404108.html", "text": "Защитникът на Левски Холмар Ейолфсон спечели приза за Футболист №1 в Първа професионална лига за месец септември според InStat Index. Класацията се прави за втори пореден сезон от Асоциацията на българските футболисти, в сътрудничество с ИНСТАТ - една от най-големите компании за футболни анализи и статистика. Бранителят на Левски натрупа индекс на ИНСТАТ 314 и за първи път спечели приза. Втори остана защитникът на Локомотив (Пловдив) Дейвид Малембана. с индекс 294. Трети е друг „син“ футболиист – нападателят Станислав Иванов с индекс 293. Друг от защитниците на „Левски“ - Иван Горанов стана №1 за месец юли според InStat Index.", "date": "2019.10.16", "title": "Защитник на Левски е Футболист №1 на септември"}
{"url": "https://www.standartnews.com/sport/pak-globikha-tsska-sofiya-zaradi-krushich-404132.html", "text": "За втори път този сезон Дисциплинарната комисия към БФС наказа ЦСКА-София с глоба от 10 000 лв заради използване на треньор без валиден лиценз. Самият Крушчич, който е начело на \"армейците\", отнесе глоба в размер на 1000 лв. Преди месец \"червените\" пак отнесоха същата глоба, защото Крушич води без лиценз отбора при наказанието на Люпко Петрович. \r\n \r\n \r\n \r\n \r\n \r\n \r\nДисциплинарна комисия \r\n \r\nРешения  -  16.10.2019 г. \r\n \r\nПо сезиране от Антидопингов център за неправилно подадена информация за местонахождение, на основание чл.45а от ДП /2019/2020/ – ДК наказва  ПФК „Черно море“ гр. Варна с имуществена санкция в размер на 500 лева. \r\n \r\n12-ти кръг ППЛ \r\n \r\n \r\n \r\nЗа други неописани в таблицата нарушения /ритане на бутилка/, на основание чл. 22, ал. 2, б. М, колонка 4 от ДП /2019/2020/ – ДК наказва Цветелин Чунчуков – състезател на ПФК „Славия“ гр. София със спиране на състезателни права за 1 среща и с глоба в размер на 500 лева.  \r\n \r\nЗа нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ФК \"Царско село\" гр. София с имуществена санкция в размер на 300 лева. \r\n \r\nЗа нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Черно море\" гр. Варна с имуществена санкция в размер на 300 лева. \r\n \r\nЗа използване на треньор без валиден лиценз от БФС, на основание чл. 34, ал.4 от ДП /2019/2020/ – ДК наказва ПФК „ЦСКА-София“ гр. София с имуществена санкция в размер на 10000 лева, а Милош Крушчич с глоба в размер на 1000 лева. \r\n \r\nЗа обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ФК \"Арда\" гр. Кърджали  с имуществена санкция в размер на 1000 лева. \r\n \r\nЗа обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Дунав\" гр. Русе  с имуществена санкция в размер на 1000 лева. \r\n \r\nЗа обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Лудогорец\" гр. Разград  с имуществена санкция в размер на 1000 лева. \r\n \r\nНа основание чл. 6, ал.7 от ДП /2019/2020/ и във връзка с чл.27, ал.4, б. Д от Наредбата за първенства и турнири по футбол в системата на БФС /2019/2020/ – ДК наказва Станислав Генчев – пом. треньор на ПФК „Лудогорец” гр. Разград с глоба в размер на 200 лева. \r\n \r\nЗа нерегламентирано използване на факли и димки, на основание чл.37, ал.1, т.22.2, б. А от ДП /2019/2020/ – ДК наказва  ПФК \"Левски\" гр. София с имуществена санкция в размер на 300 лева. \r\n \r\nЗа използване на факли и димки довели до спиране на играта, на основание чл.37, ал.1, т.22.2, б.Д от ДП /2019/2020/ – ДК наказва ПФК \"Левски\" гр. София с имуществена санкция в размер на 1000 лева. \r\n \r\nЗа нерегламентирано използване на бомбичка, на основание чл.37, ал.1, т.22.2, б. Г от ДП /2019/2020/ – ДК наказва  ПФК \"Левски\" гр. София с имуществена санкция в размер на 3000 лева. \r\n \r\n За хвърлени предмети, на основание чл.37, ал.1, т.4, б. А, предложение 1 от ДП /2019-2020/ ДК наказва ПФК \"Левски\" гр. София с имуществена санкция в размер на 1000 лева. \r\n \r\n За обидни и нецензурни скандирания, на основание чл.37, ал.1, т.26 от ДП /2019/2020/ – ДК наказва ПФК \"Левски\" гр. София  с имуществена санкция в размер на 1000 лева. \r\n \r\nДК задължава ПФК „Левски” София да възстанови щетите на стадион „Лудогорец арена” гр. София съгласно чл.38, ал.1. \r\n \r\n11-ти кръг ВПЛ \r\n \r\n \r\n \r\nЗа хвърлен предмет, на основание чл.37, ал.1, т.4, б. А, предложение 1 от ДП /2019-2020/ ДК наказва ФК \"Ботев\" гр. Гълъбово с имуществена санкция в размер на 125 лева. \r\n \r\nU – 15 – 8-ми кръг  \r\n \r\n \r\n \r\nЗа навлизане на публика, на основание чл.37, ал.1, т. 1, б. В, предложение 1  от ДП /2019-2020/ ДК наказва ФК „Национал“ гр. София с предупреждение за лишаване от домакинство и имуществена санкция в размер на 250 лева.", "date": "2019.10.16", "title": "Пак глобиха ЦСКА-София заради Крушич"}
{"url": "https://www.standartnews.com/sport/agent-pod-prikritie-s-shokirashchi-razkritiya-404110.html", "text": "Представители на организацията FARE - Футболна асоциация срещу расизма в Европа - бяха под прикритие на трибуните на Националния стадион \"Васил Левски\" на мача между България и Англия. Техен представител е изготвил доклад с шокиращи подробности и заключения за целия расистки скандал, сътворен в София от шепа ултраси с качулки.  Представителят на организацията за Източна Европа Павел Клименко разказа подробно пред вестник \"Таймс\", че е описано всичко в доклад, на базата на който ще се търсят сериозни наказания срещу България. А пред вестник \"Дейли Телеграф\" разказа и с подробности за случилото се.  \"В Източна Европа е доста честа практика хора от хулиганските и неонацистки групи да са назначавани от клубовете за стюарди. Такива бяха сложени за стюарди и на мача България - Англия, което е престъпна небрежност от страна на Българския футболен съюз.\" \"Тези хора облякоха по един потник на длъжностни лица, за да се вмъкнат незабелязано покрай проверките на БФС. И от федерацията са виновни, че не са се погрижили за повече и по-солидни проверки на входовете на съоръжението.\" \"Нашите инфилтрирани агенти видяха многократно нацистки поздрави на трибуна, която по принцип приютява фенове на Левски от известна по цял свят с фашистките си изстъпления групировка, която е сред най-лошите, с които сме си имали работа. Хора от нея лесно се инфилтрират навсякъде и правят неонацистки жестове.\" \"В тази секция имаше и фенове на Локомотив Пловдив, чийто отбор, също като Левски, има наказание за расизъм и дискриминация на европейско ниво. Маймунски звуци пък ехтяха многократно от сектора, в който се настаняват по принцип фенове на ЦСКА.\" \"Когато се активира антирасисткият протокол на УЕФА, видяхме група от около 20-30 привърженици да се изнизват от стадиона почти без съпротива, което навежда на мисълта, че действията им не са били просто спонтанни.\" \"Има два варианта, като единият е, че са искали да направят изявлението си и да напуснат, а другият е, че са били помолени от стюардите, с които се познават лично, да напуснат. Очевидно е, че те бяха там, за да покажат най-лошото от себе си.\" \"Голямата част от скандиранията, които можеше да се чуят там, бяха насочени срещу БФС. Те звучаха от сорта на \"К*р за БФС\" и \"К*р за Михайлов\", който беше президент на централата. Българските ултраси - и на национално, и на клубно ниво, имат дългогодишен конфликт с Михайлов и с БФС като цяло, продиктувани от лошото представяне на отбора и други неща. Така че те мразят и президента на централата си.\" \"Дори имат прякор за него. Наричат го Перуката, което издава, че нямат топли чувства. Но да отдадем всички тези действия само на намерението да наранят президента на БФС и централата като цяло, е прекалено конспиративна теория\", заявява Клименко.", "date": "2019.10.16", "title": "Агент под прикритие с шокиращи разкрития"}
{"url": "https://standartnews.com/kultura/prva-samostoyatelna-izlozhba-na-kristina-shishkova-404112.html", "text": "На 17 октомври 2019 г. от 18.30 в галерия “Средец”, Министерство на културата, Кристина Шишкова ще представи първата си самостоятелна изложба в София. Кристина Шишкова е визуален артист,която работи в сферата на живописта, като в момента живее и твори в Париж. Рисува от дете. След завършването на пловдивската художествена гимназия, където придобива добра академична база, решава да продължи обучението си в сферата на съвременното изкуство. Затова се ориентира към академия по изкуствата където ще бъде заобиколена от съвременната артистична среда. Изборът на Кристина я насочва към Франция като център на европейското изкуство и култура. Приемат я в престижната академия в Страсбург. От 1200 кандидата за прием са избрани само 70. Специализира в ателието по живопис на Daniel Schlier. Обучението ѝ продължава шест години, от които една година преминава в академията по изящни изкуства в Щутгарт, Германия. От четири години живее и работи в Париж и вече има собствено ателие, участва в изложби и конкурси. Първата ѝ самостоятелна изложба в София ще е не само възможност да покаже творбите си пред българската публика, но и шанс за нови срещи, професионални изяви и споделяне на опит. През последните години в творбите на Кристина се появяват по съвсем естествен начин изображения на минерали. Цветовете и формите на полускъпоценните камъни привличат вниманието ѝ чрез визуалния си аспект, но представляват най-вече синтез на това, което иска да изрази. Избира този мотив, тъй като той ѝ позволява да играе по някакъв начин с абстрактния, почти неестествен облик на представените елементи. По този начин използва много ярки цветове, които макар и естествени, откриващи се в природата, имат нереален аспект. Нейните „пейзажи“ не разказват някаква история, а се опитват да създадат визуално напрежение и изискват да бъдат съзерцавани известно време, за да бъдат възприети от зрителя. Чрез инсталациите от живопис и скулптура Кристина дава възможност на  зрителя да се сблъска с форми и цветове, с визуални контрасти, които го поставят върху една нестабилна повърхност и го карат да създаде свой собствен „пейзаж“. На изложбата в София Кристина Шишкова ще представи последните си живописни творби, както и селекция от по-важни за творчеството ѝ произведения.", "date": "2019.10.16", "title": "Първа самостоятелна изложба на Кристина Шишкова"}
{"url": "https://standartnews.com/kultura/lyube-peyat-za-yubileya-si-u-nas-404097.html", "text": "Група „Любе“ - емблематичното име на руската музикална сцена и любимци в България – ще възпламени публиката през декември във Варна, Пловдив и София. На концертите, посветени на 30 години от създаването на легендарната формация, пред българската публика ще звучат както най-големите си хитове “Комбат”, “Солдат”, “Там за туманами”, “Песня о звёздах”, “Позови меня тихо по имени”, така и нови песни.  Музикантите от „Любе“ са сред най-популярните лица на руската култура по цял свят. Техните парчета, в които хармонично смесват рок, поп, фолклор и военни маршове, са любими на няколко поколения. Фронтменът на шесторката Николай Расторгуев е и народен артист на Русия. Създател на „Любе“ е продуцентът и композитор Игор Матвиенко. През 1987-1988-а той пише дебютните песни по стихове на Александър Шаганов и Михаил Андреев. Пак от тогава като постоянен лидер на групата се изявява Расторгуев и на него принадлежи идеята за името на групата, което е свързано с популярното в онези години младежко движение - либерци. В началото на 1989-а “Любе“ записва „Либерци“ и „Батька Махно“. Същата година започват първите им турнета заедно с „Коледни срещи“ и Алла Пугачова. По съвет на Алла Борисовна при изпълнение на песента „Горе вдясно“ Расторгуев носи военна куртка, която се превръща в негова запазена марка през следващите години.  „Любе“ има издадени 16 студийни албума и концерти в целия свят. През последните три десетилетия групата заема челни позиции в руските музикални класации  с незабравимите си хитове, навяващи носталгия - способни да усмихнат и разплачат всеки фен. Между най-големите почитатели на „Любе“ е и президентът на Русия Владимир Путин. Концертите у нас са на 5 декември във Варна, на 6 декември в Пловдив, на 7 декември в НДК, съобщават организаторите от Degris events. Деца до 7-годишна възраст се допускат без билет и право на отделно място. Учтиво молим родителите/придружителите/ да носят копие на акта за раждане на детето.", "date": "2019.10.16", "title": "„Любе“ пеят за юбилея си у нас"}
{"url": "https://www.standartnews.com/sport/shestima-veche-v-aresta-zaradi-rasizm-404136.html", "text": "Шестима души вече са задържани заради нацистки и обидни жестове по време на футболната среща България - Англия в София в понеделник. Продължава издирването на още трима съпричастни към скандала футболни фенове, които са записани от камерите на Националния стадион \"Васил Левски\". Директорът на СДВР старши комисар Георги Хаджиев обясни и повода за задържане: \"Използване на нецензурни думи, ругатни, използване на нацистки символи. В тази връзка в Столична дирекция на вътрешните работи незабавно започна действие по установяването на лицата от феновете на отбора-домакин. На Националния стадион има изградено много добро видеонаблюдение. В момента са установени 15 лица. Спрямо 9 лица към момента са събрани данни за участието им тази противообществена проява. В Първо районно има задържани 6 лица. Други трима се издирват\". На близките на двама от издирваните вече са връчени призовки и се очаква извършителите да се явявт в районното за разпит. Други не са открити на адресите, на които живеят. Призовки са получили и 13 пловдивски фенове, които са били сред скандалните агитки. Това обяви директорът на Областната дирекция на МВР - Пловдив комисар Йордан Рогачев. Той не  уточни от кои агитки са разпознатите, както и дали в биографията им има и предишни хулигански прояви. Проверка на софийската прокуратура ще установява  какви са били действията им на трибуните и дали ще бъдат привлечени към отговорност. Старши комисар Георги Хаджиев заяви още: \"Материалите ще бъдат докладвани в Софийска районна прокуратура, евентуално за данни за престъпление. По отношение на всички останали установени до момента лица продължаваме работата. Всички нарушители на обществения ред, които си позволят такова поведение, ще бъдат призовани, някои от тях задържани, и спрямо тях ще бъде взето отношение\". БНР научи от свои източници, че има хора и от провинцията, от съседни на София градове, които ще бъдат издирени и закарани в полицейските управления. Мачът, завършил със загуба на българския национален отбор с 0:6, беше спиран на два пъти през първата част заради расистки скандирания от страна на част от българските запалянковци. ", "date": "2019.10.16", "title": "Шестима вече в ареста заради расизъм"}
{"url": "https://standartnews.com/kultura/mirey-matiyo-idva-v-sofiya-404115.html", "text": "Мирей Матийо, една от най-големите звезди на френската и световна поп музика,  ще изнесе бляскав концерт на 10 април 2020 година в НДК по покана на АРТ бг. Шоуто у нас ще бъде едно от малкото й участия извън Франция - факт, който прави събитието наистина ексклузивно и рядък шанс за тукашните фенове на шансона. “Врабчето от Авиньон”, както е наричана още Матийо, е изпяла над 1200 песни на 8 езика и продава над 200 милиона албума. През годините изпълнява дуети с Шарл Азнавур, Клод Франсоа, Джони Холидей, Пол Анка, Силви Вартан и Хулио Иглесиас.  Често е сравнявана с Едит Пиаф, но пътят й е напълно различен. От началото на кариерата си през 1965-а Мирей Матийо не е преставала да твори и да дарява почитателите си с широката си усмивка. “Винаги пея за любов, това е начинът, по който се изразявам”, споделя звездата. Излизала е пред буквално всякакъв тип публика в почти всички държави по света. Обичана е еднакво както от обикновените хора, така и от политическите лидери и шоу звезди. Приветствана е от държавни глави и е обиколила всички континенти. “На сцената тя се чувства у дома, там намира своя духовен мир”, разказва за нея мениджърът й Джони Старк и добавя: “Такава е Мирей - сърце, което пее, сърце, което плаче, но преди всичко едно сърце, което обича”. През 2018-а, след 13 години затишие, Мирей Матийо издава актуалния си албум “Mes Classiques“, в който  отдава почит на любимите си творби от света на класическата музика. „Mes Classiques“ („Моите класики“) е албум, който Мирей Матийо посвещава на паметта на майка си. За албума Матийо записва 18 красиви песни на седем езика – френски, английски, немски, испански, италиански, руски и латински. В „Mes Classiques“ влизат творби от Верди, Моцарт, Офенбах, Хендел, Чайковски, Шуберт Брамс, Форе и на испанския композитор и китарист – Франциско Тарега. През 1998-а е удостоена с почетната титла Кавалер на Ордена на Почетния легион. Билетите за 10 април  са вече в продажба в мрежата на Eventim и онлайн на Eventim.bg. Първите 500 билета са на промоционална цена с 10 лева отстъпка от всички ценови категории. Редовните цени са между 60 и 100 лева, вип местата са  между 120 и 200.", "date": "2019.10.16", "title": "Мирей Матийо идва в София"}
{"url": "https://www.standartnews.com/sport/lechkov-izplkomt-nyama-da-prieme-ostavkata-na-bobi-404133.html", "text": "Първият вицепрезидент на БФС Йордан Лечков смята, че Борислав Михайлов ще остане президент на футболната централа, въпреки че вчера подаде оставка под натиска на министър-председателя Бойко Борисов. Тя трябва да бъде гласувана на извънредно заседание на изпълнителния комитет на съюза в петък. \"Няма да бъде приета от изпълкома оставката, според мен\", заяви Лечков пред TopNovini.bg. \"Има си ред - президентът е избран от Конгрес и само конгрес може да го свали и да му приеме оставката. За недоброто състояние на българския футбол трябва да се питат треньорите на отборите. На тях сме им дали правото. Балъков трябва да каже за мача с Англия. Не знам кога пак ще бъдем четвърти в света\", добави той. Лечков добави, че поисканата от спортния министър Красен Кралев стратегия за развитието на националния ни отбор вече е изготвена и му е предоставена.", "date": "2019.10.16", "title": "Лечков: Изпълкомът няма да приеме оставката на Боби"}
{"url": "https://www.standartnews.com/sport/atanas-furnadzhiev-shche-e-noviyat-shef-na-bfs-404134.html", "text": "Атанас Фурнаджиев ще е следващия президент на БФС, като няма да има извънреден конгрес на футболната централа, твърди  . Това ще се официализира в петък, когато има заседание на Изпълкома се очаква да бъде приета оставката на Борислав Михайлов. Досегашният вицепрезидент ще наследи Михайлов на горещия стол, като няма да бъде в позицията на временно изпълняващ длъжността, а на постоянен. Предварителните очаквания сочат, че в петък би трябвало да бъде свикан извънреден конгрес, на който да бъде избран нов Изпълком и президент на футболната централа. Наши източници обаче сочат, че поне на този етап това няма да се случи и темата няма да бъде обсъждана или решена в петък. Така има огромна вероятност Фурнаджиев ще изкара мандата на това управление до февруари 2022 година. Уставът на централата гласи: \"при подаване на оставка, трайна невъзможност да изпълнява задълженията си или смърт, правомощията на президента се изпълняват от първия вицепрезидент, а при невъзможност или отказ от негова страна – от друг вицепрезидент, избран от ИК, до провеждането на конгрес\". Първият вицепрезидент Йордан Лечков е кандидат за кмет на Сливен и няма как да бъде обявен за изпълняващ длъжността президент на БФС.", "date": "2019.10.16", "title": "Атанас Фурнаджиев ще е новият шеф на БФС"}
{"url": "https://standartnews.com/kultura/pomoshch-112-startira-s-raztrsvashchi-istorii-404121.html", "text": "Българската екшън-криминална риалити поредица „Помощ 112\" ще направи своя дебют в ефира на bTV на 17 октомври /четвъртък/ от 22.30 часа. Най-новата развлекателна продукция на bTV ще представя на телевизионната аудитория истории на хора, изпаднали в беда и получили помощ след подаване на сигнал на единния телефонен номер за страната. В пилотния епизод ще бъдат разказани две истории през погледа на два полицейски патрула. По сигнал за бебе, оставено без надзор, полицаите Мария и Калин ще предотвратят сделка за продажба на дете. Търсейки родителите на плачещото бебе, полицаите ще станат свидетели на сделка, подготвена от адвокатска къща, посредник на купувача, с помощта на НПО и медицински лица. Във втората история, нощният патрул, Тодор и Георги, ще получи сигнал за вандализъм в столично заведение. Това ще отведе полицаите към нещо по-сериозно от обикновено пиянско сбиване. Всеки четвъртък и петък „Помощ 112“ ще разказва за случаи, разказани през погледа на свидетелската камера на екипите на полицията, пожарната или спешната помощ. На 18 октомври /петък/ шокиращите истории ще продължат с Калин и Ангел, които ще се борят да обезвредят крадец-наркоман, заплашващ живота на продавачка в денонощен магазин. Полицейският патрул на Тодор и Георги пък ще се отзове на сигнал, подаден от таксиметров шофьор, чиито подозрения са, че е използван като „муле”.", "date": "2019.10.16", "title": "\"Помощ 112\" стартира с разтърсващи истории"}
{"url": "https://www.standartnews.com/sport/amerikanets-obrna-grisho-v-stokkholm-404150.html", "text": "Григор Димитров не успя да победи Сам Куери на старта на турнира АТР 250 в Стокхолм. Гришо взе първия сет със 7:6 (7), но загуби втория с 3:6 и третия с 6:7 (1). Успехът е първи за американеца от 4 мача с Григор. Хасковлията участва за осми път в шведската столица. Той спечели първата си титла през 2013 година точно в Стокхолм, само седмица след като започна работа с Роджър Рашийд. В мача за трофея той се наложи над Давид Ферер с 2:6, 6:3, 6:4. Следващата година отново стигна до финала, където отстъпи на Томаш Бердих след 7:5, 4:6, 4:6. Григор спори за титлата и при предишното си участие през 2017 година, когато загуби с 4:6, 2:6 от Хуан Мартин дел Потро на 22 октомври.", "date": "2019.10.16", "title": "Американец обърна Гришо в Стокхолм"}
{"url": "https://standartnews.com/kultura/sara-braytmn-idva-s-ekip-ot-60-dushi-404120.html", "text": "Остават броени дни до концерта на Сара Брайтмън на 20 октомври в зала 1 на НДК. Световното турне „HYMN: Sarah Brightman In Concert“ постави началото си през ноември 2018-а в Южна Америка и включва над 125 концерта на пет континента. Брайтмън пътува с над 60 човека екип, които ще превърнат сцената на НДК в истинска приказка. Феновете на световноизвестния сопран ще имат удоволствието да се насладят на незабравим спектакъл с продължителност над два часа, който включва великолепни светлинни и сценични ефекти. Самата Брайтмън ще заблести със зашеметяващи костюми. Освен великолепните музиканти от бенда на Сара в концерта ще вземат участие и музикантите и хора на Софийска филхармония. Поради засиления интерес към събитието допълнително количество билети от всички ценови категории – включително и втори балкон – са вече в продажба на касите на НДК. Вратите на 20 октомври ще бъдат отворени в 19:00 часа. Няма да има подгряващ изпълнител и Сара Брайтмън ще излезе на сцената в 20:00.", "date": "2019.10.16", "title": "Сара Брайтмън идва с екип от 60 души"}
{"url": "https://www.standartnews.com/sport/spetsializiranata-prokuratura-sbira-oshche-fakti-za-bfs-404152.html", "text": "Във връзка с високия обществен и медиен интерес към извършените на 15 октомври 2019 г. действия по разследването на Специализираната прокуратура и ГДБОП в БФС от там излязоха със следното съобщение: \"На този етап предоставявето на информация за продължаващите с висока интензивност действия не е в интерес на разследването на Специализираната прокуратура. Данни за резултатите ще бъдат предоставени в максимално голям обем при първа възможност по преценка на наблюдаващия прокурор\". На 15-и октомври Специализираната прокуратура съвместно с ГДБОП влязоха в централата на БФС в Бояна, както и в старата сграда на съюза на ул. \"Иван Асен\". Впоследствие се разбра, че разследването е срещу съдии. \"В момента тече разследване на БФС по член 321, алинея 6 от Наказателния кодекс, която се отнася за \"Престъпления против спорта\", по-конкретно \"корупционни престъпления\", което касае дейността на съдийската комисия към БФС и нейния председател Йордан Сталев,,обяви по-рано днес спортния министър Красен Кралев.", "date": "2019.10.16", "title": "Специализираната прокуратура събира още факти за БФС"}
{"url": "https://standartnews.com/kultura/xzibit-svika-bandata-v-sofiya-404119.html", "text": "Xzibit продължава с изненадите. След като здраво подплъти шоуто си с трима известни рапъри, сега той добавя друг прочут ветеран в жанра - калифорнийската стара кримка Ras Kass. Той е бил член на хип-хоп групата HRSMN заедно с Canibus, Killah Priest и Kurupt. Xzibit фигурира на 30-то място в класацията \"Top 50 MCs of Our Time (1987–2007)\" и е наричан един от най-великите рапъри на всички времена. Подкрепата си потвърди и нашия DJ Big D, който ще подгрее публиката още от залата на първия етаж на Music Jam, а DJ SWED LU ще бъде директен support DJ преди изпълнението на Problem, James Savage, Ras Kass, Demrick, Xzibit & DJ Hoppa. Така събитието, което първоначално започна просто като \"клубно шоу на Exzibit\", след кето се превърна в рап маратон, сега вече напълно прерасна в еднодневен хип-хоп фестивал. \"Такъв е той - винаги иска да даде максимума на феновете\", казва мениджърът му. Концертът ще се състои на 24 октомври. ", "date": "2019.10.16", "title": "Xzibit свика бандата в София"}
