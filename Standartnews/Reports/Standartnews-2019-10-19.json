{"url": "https://standartnews.com/sport/misho-kasabov-poema-vremenno-bfs-404322.html", "text": "Михаил Касабов сменя Борислав Михайлов начело на БФС. Това стана ясно след края на Изпълкова. Касабов досега бе вицепрезидент на съюза. Според Устава на съюза той трябва да бъде вписан от съда като президент на БФС и едва тогава ще насрочи Изпълком, който да определи дата на извънреден конгрес на футболния съюз. \"На този конгрес няма да се кандидатирам за президент, обяви Касабов на пресконференцията след изпълкома. Касабов е назначен от Йордан Лечков, който е първи вицепрезидент. Във вторник Борислав Михайлов подаде оставка като президент на родния футбол, а вчера това направи и единия от тримата вицепрезиденти Атанас Фурнаджиев. Касабов е дългогодишният футболен функционер. Той е роден на 22 март 1955 г., а в БФС работи от 1979-а. След кратък престой във ФК Левски, през 1985-а Касабов се връща в БФС като началник на Международния отдел, а 10 години по-късно е избран за вицепрезидент на централата. През 1975 г. става член на германския гранд Байерн (Мюнхен) и е носител на сребърна и златна значка на клуба.  ", "date": "2019.10.18", "title": "Мишо Касабов поема временно БФС"}
{"url": "https://standartnews.com/sport/prodlzhava-izslushvaneto-na-balkov-404317.html", "text": "Изпълкомът на БФС продължава заседанието си на базата на националите в Бояна. Все още обаче са на първа точка, а именно изслушване на селекционера на националите Красимир Балъков. Тепърва ще се решава дали да бъде сменен треньора на държавния тим, а и дали ще има извънреден конгрес на БФС и кой ще смени макар и временно Борислав Михайлов, който подаде вече оставка като председател на съюза. Заседанието напусна члена на Изпълкома Спас Русев.", "date": "2019.10.18", "title": "Продължава изслушването на Балъков"}
{"url": "https://standartnews.com/sport/samo-sautgeyt-chu-vtori-rasistki-vzglasi-obyavi-bobi-404314.html", "text": "Бившият президент на БФС Борислав Михайлов се изказа много остро за получилия се расистки скандал по време на мача България-Англия, оказал се последен за него като шеф на българския футбол. Според Михайлов англичаните нарочно са преекспонирали случилото се като скандиранията са били от \"4-5 човека\". \"При първото спиране на играта техният футболист беше чул скандиранията на 4-5 човека. При второто само Саутгейт беше чул скандиранията и това каза на съдията. Той заради това отказа да приложи втората точка на правилника.\" \"Не можеш да чуеш 4-5 души от 25 хиляди души. Темата с расизма се преекспонира. Това е много деликатна тема.\" \"Савичевич ми каза, че същото се е случило и в Черна гора. Тях ги наказаха с глоба. Не знам англичаните са чувствителни на тази тема. Това е провокация\", допълни Михайлов.", "date": "2019.10.18", "title": "Само Саутгейт чу втори расистки възгласи, обяви Боби"}
{"url": "https://standartnews.com/sport/etr-specheli-v-ruse-404343.html", "text": "Етър победи Дунав с 2:0 във втория мач от 13-ия кръг на efbet Лита. Успехът е трета и за гостите от Велико Търново от началото на първенството. През по-голямата част от първото полувреме играта между двата отбора беше равностойна, като почти липсваха сериозни голови положения. В последните десетина минути домакините нападаха по-често, като в 37-ата минута Любен Николов успя да се пребори за центрирана топка в наказателното поле, стреля с глава, но я изпрати в дясната странична греда. След почивката Дунав бе по-активният на терена. Домакините нападаха често, като играта се водеше основно в половината на гостите. При първата сериозна контраатака от страна на Етър Румен Руменов откри резултата. След гола гостите заиграха по-добре. В 80-ата минута бе отсъдена и дузпа за нарушение на Самуел Инкоом срещу Крум Стоянов, като Красимир Станоев бе точен от бялата точка за крайното 2:0. Така Етър изпревари Дунав с точка на деветото място в първенството.", "date": "2019.10.18", "title": "Етър спечели в Русе"}
{"url": "https://standartnews.com/sport/balkov-podade-ostavka-kato-natsionalen-selektsioner-404323.html", "text": "Красимир Балъков е подал оставка като селекционер на българския национален отбор. Това разкри президентът на Славия Венцислав Стефанов. \"Взехме решение и единодушно подадохме оставки. Данчо като първи вицепрезидент прецени, че Михаил Касабов трябва да ръководи до насрочването на следващия Изпълком, когато ще се насорич Конгрес, за да може футболното първенство да продължи и да няма напрежение, за да се успокои ситуацията и да няма напрежение.\" \"Няма да коментирам думите на президента Борислав Михайлов\", обяви Стефанов. \"Красимир Балъков прецени, че трябва да подаде оставка, след като президентът и цялото ръководство е подало оставките си. Аз казах това, което мисля. Всеки си каза мнението. Толкова много напрежение се създаде на този мач с Англия. Толкова неща се случиха, че нещата стигнаха до тук. Президентът, Изпълкомът и треньорите си подадоха оставките. Дано това да е за доброто на футбола\", добави той. \"Искам да кажа, че не оставям момчетата и не бягам от отговорност. Ако те преценят, че аз съм проблема на българския футбол. Аз си подадох оставката, те дискутират наляво, надясно. Вече не съм селекционер. Ще стискам палци на следващия национален селекционер\", обяви той.", "date": "2019.10.18", "title": "Балъков подаде оставка като национален селекционер"}
{"url": "https://standartnews.com/sport/cherno-more-udari-vitosha-v-sofiya-404341.html", "text": "Черно море победи с 2:0 като гост Витоша в първия мач от 13-тия кръг на efbet Лига. Тимът на Илиян Илиев изковаха успеха си след почивката, когато в рамките на девет минути вкараха два гола. Първо в 54-та Родриго Енрике даде аванс на тима си с прекрасно попадение от дистанция, а след това Дани Кики успокои варненци. С този успех Черно море е на 5-то място в класирането с актив от 21 точки, докато Витоша продължава да бъде на дъното с едва 3 след първите си 13 мача. \r\n ", "date": "2019.10.18", "title": "Черно море удари Витоша в София"}
{"url": "https://standartnews.com/sport/ofitsialno-otlozhikha-el-klasiko-404307.html", "text": "Спортно-техническата комисия към футболната федерация на Испания прие анализа на Ла Лига и взе решение да отложи големия сблъсък между Барселона и Реал Мадрид. Ел Класико няма да се проведе, както бе по програма на 26 октомври на „Камп Ноу“. От комисията призовават Барселона и Реал Мадрид да се договорят за нова дата, на която да се проведе двубоят. Барса и Реал имат срок до 21 октомври да се споразумеят за нова дата за двубоя, а ако това не се случи, такава ще бъде назначена служебно от Спортно-техническата комисия. По всяка вероятност двата отбора ще се разберат да се изправят един срещу друг на 18 декември. Лигата на този етап не е съгласна да се проведе дербито на 18 декември и тя иска мачът да се играе на 7 декември. Ако Барселона и Реал Мадрид не постигнат споразумение за датата, комисията ще трябва да насрочи датата за провеждането на Ел Класико. Почти сигурно дербито на „Камп Ноу“ ще се проведе на 18 декември, тъй като двата отбора вече са провели разговори по темата и са обединили мненията си относно датата на Ел Класико, въпреки несъгласието на Ла Лига, твърди \"Marca\". Преместването на Ел Класико е заради протестите и безредиците в столицата на Каталуня. Големите съперници оглавяват класирането в Ла Лига. \"Кралете\" са лидери с 18 точки, а шампионите имат 16. Близо до тях се намира и Атлетико Мадрид.", "date": "2019.10.18", "title": "Официално: Отложиха \"Ел Класико\""}
{"url": "https://standartnews.com/sport/valentin-mikhov-sshcho-podade-ostavka-404312.html", "text": "Валентин Михов е поредния член на Изпълкома на БФС, който подаде оставка. Това стана минути преди началото на извънредното заседание на ръководството на родния футбол. В дните преди това оставки хвърлиха президента на БФС Борислав Михайлов и единия от заместниците му Атанас Фурнаджиев. Очаква се всеки момент да приключи заседанието на Изпълкома.", "date": "2019.10.18", "title": "Валентин Михов също подаде оставка"}
{"url": "https://standartnews.com/regionalni/prvi-turnir-po-bocha-v-blagoevgrad-404294.html", "text": "Първи по рода си турнир по БОЧА за лица с физически и ментални увреждания се проведе в Благоевград. Турнирът бе открит от зам.-кмета по култура и хуманитарни дейности Христина Шопова. Участват потребители на социални услуги от Благоевград, Кюстендил и Ловеч. Христина Шопова приветства участниците в състезанието и даде старт на турнира като хвърли първата джак топка. В турнира взеха участие 6 отбора - отбор „Ильо войвода“ от Кюстендил – потребители от Дом за лица с физически увреждания, отбор „Люляков град“ от Ловеч – потребители от Център за социална рехабилитация и интеграция, отбор „Слънчев дом“от Благоевград – потребители от Защитено жилище „Слънчев дом“, отбор „Струма“от Благоевград – потребители от Защитено жилище „Струма“, отбор „Искра – Зорница“ от Благоевград – потребители от Дневен център за деца с увреждания „Зорница“, Дневен център за пълнолетни лица с увреждания „Зорница“, Защитено жилище „Искра“, отбор „Струмско“ – потребители от Защитено жилище „Струма“. След изключително оспорвани игри първото място зае отбор „Струма“-гр. Благоевград, които получиха купа, грамота и златни медали. \r\n2-ро място, сребърни медали и купа завоюва  отбор „Слънчев дом“ – гр.Благоевград, а \r\n3-то  място, бронзови медали и купа сечели отбор „Люляков град“ – гр.Ловеч Идеята е в бъдеще турнирът да се провежда ежегодно с участието на отбори на потребители на социални услуги от България и чужбина.", "date": "2019.10.18", "title": "Първи турнир по БОЧА в Благоевград"}
{"url": "https://standartnews.com/regionalni/momiche-pochina-v-chas-po-fizichesko-404336.html", "text": "Момиче от Природо-математическата гимназия „Иван Вазов“ в Димитровград е починало по време на час. Трагедията се е случила днес към 14:00 часа. В час по физкултура в спортния салон на гимназията детето внезапно се свлича на земята, докато играе федербал. На момичето моментално е оказана първа помощ от учители и медицинското лице в гимназията, които подават и сигнал на 112, информира Haskovo.net. На място пристига екип на спешна помощ, който е констатирал смъртта на детето. Има данни, че гимназистката е била с хронично заболяване. Тепърва ще се установява точната причина за смъртта. По случая ще бъде образувано и досъдебно производство.", "date": "2019.10.18", "title": "Момиче почина в час по физическо"}
{"url": "https://standartnews.com/regionalni/forum-za-sotsialno-predpriemachestvo-v-blagoevgrad-404315.html", "text": "Втори регионален форум за социално предприемачество ще се проведе в Благоевград на 22 октомври. Форумът се организира от МТСП и Националния съюз на ТПК в партньорство с ЮЗУ \"Неофит Рилски\". По време на форума ще се проведе кръгла маса на тема \"Общество в подкрепа на социалното предприемачество и социално предприемачество в подкрепа на обществото. Регионални аспекти и предизвикателства\", ще бъдат представени продукти на социални предприемачи от региона, както и научно-практическа конференция на тема „Социално предприемачество и устойчиво развитие на местните общности“. Целта на форума е повишаване осведомеността на заинтересованите страни и обществеността относно същността и функционирането на социалната и солидарна икономика, създаване на партньорства и разпространение на добри практики в сферата на социалното предприемачество. Инициативата обхваща конференции и кръгли маси. Представят се актуалните политики, тенденции за развитие, научни достижения и добри практики в областта на социалното предприемачество. \r\n  \r\nСред участниците са представители на община Благоевград, регионалните представителства на държавните институции, ангажирани с провеждането на държавната политика за развитие на социалното предприемачество, социални предприятия, представители на научните среди и местната общност. Регионалните форуми за социално предприемачество са средство да се достигне до социалните предприятия, които предоставят локално своите продукти или услуги. Популяризирането на тяхната дейност в района, в който те оперират мултиплицира положителните резултати от форума чрез насърчаване на съпричастност в местната общност.", "date": "2019.10.18", "title": "Форум за социално предприемачество в Благоевград"}
{"url": "https://standartnews.com/regionalni/ministr-kralev-shche-poseti-vratsa-404325.html", "text": "Враца очаква министър Красен Кралев, който на 20 октомври заедно със зам.-областния управител Мирослав Комитски ще посети спортния комплекс \"Христо Ботев\". Министърът ще инспектира осветлението на стадион \"Христо Ботев\", осигурено със средства от Държавния бюджет, както и обновената картинг писта. Освен тях, министър Кралев ще инспектира и основния ремонт на волейболното хале в спортния комплекс. \r\nПо-късно министърът на младежта и спорта ще се срещне със спортни клубове от общината и клуб \"Фламинго\".", "date": "2019.10.18", "title": "Министър Кралев ще посети Враца"}
{"url": "https://standartnews.com/regionalni/izostavikha-bebe-v-petrich-404339.html", "text": "Бебе на 1-2 месеца бе изоставено днес в поликлиниката в Петрич. Момиченцето е изоставено към 14 ч. днес пред педиатричен кабинет. Пъпната му връв е срязана неправилно, което означава, че раждането е станало в домашни условия, а не в болнично заведение. За случая е уведомена полицията. Полицейски служители работят по установяване на родителите на бебето и причините то да бъде изоставено.", "date": "2019.10.18", "title": "Изоставиха бебе в Петрич"}
{"url": "https://standartnews.com/sport/tseliyat-izplkom-na-bfs-razvya-byaloto-zname-404327.html", "text": "Членът на Изпълкома на БФС Камен Костадинов заяви, че всички членове са подали оставки.  „Борислав Михайлов направи много за българския футбол. Истината е, че националният отбор не постигна резултати. Не успяхме да постигнем добри резултати на национално ниво“, коментира Костадинов. „Целият Изпълком подаде оставки, включително и аз. Най-вероятно ще имаме нов Изпълком, на който ще се насрочи дата за провеждането на Конгреса. Конгресът ще избере членовете на Изпълкома. Има срокове заложени в закона на спорта. Надявам се, че няма да има юридически препятствия. Най-вероятно в началото на следващата година“, добави той.  „За мен оставката е морален акт. Мисля, че никой не го е натискал. Не е имало намеса на министър-председателя или на държавата.“ „Като човек, който обича футбола, той подаде оставка. Има вариант Балъков да остане, има вариант и да напусне\", сподели той, пише dsport.bg „Аз никога не съм се месил в кадрови въпроси, които касаят националния отбор. Михаил Касабов ще изпълнява ролята на временно изпълняващ ролята на президент. Нека не твърдим, че има намеса на държавата във футбола. Нека не стигаме до ситуация, в която БФС бъде санкциониран\", добави той.", "date": "2019.10.18", "title": "Целият Изпълком на БФС развя бялото знаме"}
{"url": "https://standartnews.com/biznes/plastika-vmesto-khartiya-404226.html", "text": "Дигитализацията значително улеснява ежедневието на съвременния потребител. Все по-често българинът се възползва от предлаганите онлайн решения, като плащане на сметки, пазаруване, организиране на екскурзии, наемане на автомобили под наем и много други. Непрестанното развитие на тези услуги утвърждава плащанията с карта като предпочитан и все по-популярен разплащателен метод. Разбира се, картовото плащане далеч не е приложимо само при онлайн услугите. В днешно време почти всички търговски обекти, от кварталния магазин, през студиото за красота до автосервиза или ресторанта, предлагат възможност за плащане с карта, което безспорно улеснява потребителите. И докато почти всеки българин разполага с поне една дебитна карта, то все още с леко недоверие се ползват кредитните. Те помагат да управляваш по-умно финансите си и ти дават гъвкавост, а от друга страна са чудесен помощник в ситуациите, когато не ти достигат финансови средства. Известен факт е, че редица услуги, като запазване на хотел, наемане на кола под наем или пазаруване онлайн са почти невъзможни без притежаване на именно такава карта. По същество кредитните карти са средство, чрез което потребителите могат да закупуват стоки и да заплащат за услуги. За целта се разполага с определена сума – кредит, от която да бъде приспадната сумата на плащанията. За разлика от дебитната карта, сумата за покупка с кредитна карта не се изтегля от банковата сметка на картодържателя, а от отпуснатия кредитен лимит от кредитната компания. Силно предимство на този вид карти е, че за да се сдобием с нея не задължително да влизаме в отношения с банки и да преминаваме през дълги и сложни процеси на одобрение. В днешно време много компании предлагат улеснен достъп на потребителите до кредитни продукти с доста изгодни условия. Такъв пример е А1, която след ребрандирането си през 2018 г. излиза от рамките на стандартния телеком и уверено се превръща във водеща технологична компания. А1 предлага на масовия потребител и бизнеса комплексни услуги и продукти за всички техни нужди. Миналата година компанията добави към портфолиото си и първата финансова услуга -  . Картата е достъпна за клиенти на мобилни и фиксирани услуги от А1 и представлява международна, безконтактна кредитна карта MasterCard. Продуктът дава финансова гъвкавост и сигурност на клиентите и им помага да посрещнат непредвидени разходи, без да се налага да минават през сложен процес на одобрение или да плащат високи такси и лихви. Притежателите на А1 Кредитна карта имат възможност да плащат в интернет, на POS терминал в търговски обекти и да теглят пари от банкомати в цял свят без никакви такси. Картодържателите също така не плащат такси за издаване, преиздаване, поддръжка и обслужване на картата, а кандидатстването е изключително улеснено, като може да се случи и дистанционно. В своя персонален онлайн профил всеки може да направи справка за наличността по сметката, за направените трансакции, за текущото задължение, както и за движението по кредитната карта. През октомври А1 предлага специални преференциални условия за новите клиенти на услугата. Всички, които са кандидатствали и сключили договор за A1 Кредитна карта в периода от 1 до 31 октомври 2019 г., и чиято карта е активирана до 15 ноември 2019 г., ще могат да се възползват от 0% лихва върху усвоените суми за период от 30 дни, като този период се счита от датата на активиране на картата. Така по време на промоционалния период при усвояване на 500 лева на първо число от месеца, фиксираният месечен лихвен процент (ФМЛП) и годишния процент на разходите (ГПР) за първите 30 дни след активация на картата са 0%. За останалия срок на договора са валидни стандартните условия на услугата, а именно ФМЛП е 1,48 %, а ГПР - 18,95%. Общо дължимо за срока на Промоцията след активация на картата е 500 лв., а през останалия срок на Договора общо дължимо за 30 дни е 507,40 лв. А1 Кредитна карта е с кредитен лимит до 3 000 лева, а договорът за кредит е с неопределен срок.", "date": "2019.10.18", "title": "Пластика вместо хартия"}
{"url": "https://www.standartnews.com/sport/ofitsialno-otlozhikha-el-klasiko-404307.html", "text": "Спортно-техническата комисия към футболната федерация на Испания прие анализа на Ла Лига и взе решение да отложи големия сблъсък между Барселона и Реал Мадрид. Ел Класико няма да се проведе, както бе по програма на 26 октомври на „Камп Ноу“. От комисията призовават Барселона и Реал Мадрид да се договорят за нова дата, на която да се проведе двубоят. Барса и Реал имат срок до 21 октомври да се споразумеят за нова дата за двубоя, а ако това не се случи, такава ще бъде назначена служебно от Спортно-техническата комисия. По всяка вероятност двата отбора ще се разберат да се изправят един срещу друг на 18 декември. Лигата на този етап не е съгласна да се проведе дербито на 18 декември и тя иска мачът да се играе на 7 декември. Ако Барселона и Реал Мадрид не постигнат споразумение за датата, комисията ще трябва да насрочи датата за провеждането на Ел Класико. Почти сигурно дербито на „Камп Ноу“ ще се проведе на 18 декември, тъй като двата отбора вече са провели разговори по темата и са обединили мненията си относно датата на Ел Класико, въпреки несъгласието на Ла Лига, твърди \"Marca\". Преместването на Ел Класико е заради протестите и безредиците в столицата на Каталуня. Големите съперници оглавяват класирането в Ла Лига. \"Кралете\" са лидери с 18 точки, а шампионите имат 16. Близо до тях се намира и Атлетико Мадрид.", "date": "2019.10.18", "title": "Официално: Отложиха \"Ел Класико\""}
{"url": "https://standartnews.com/svyat/samolet-padna-na-magistrala-v-alyaska-404292.html", "text": "Самолет падна на магистрала в Аляска. Полет на „Аляска Еърлайнс” от Анкоридж до остров Уналяска за малко не завърши трагично. Машината спряла на метри от океана.  При инцидента са пострадали 4 души. За щастие няма загинали.", "date": "2019.10.18", "title": "Самолет падна на магистрала в Аляска"}
{"url": "https://standartnews.com/svyat/erdogan-pak-atakuva-ne-spazva-primirieto-404278.html", "text": "Въоръжените сили на Турция са възобновили атаките срещу град Рас ал Айн в североизточната част на Сирия, въпреки постигнатото по-рано със САЩ споразумение за временно прекратяване на военните действия, предава TACC, цитирана от Агенция \"Фокус\". По-рано се появи информация, че в сирийския град е била възобновена стрелбата и още се водят сражения, а над няколко квартала се издига гъст дим. Турция все още не е коментирала ситуацията. На 9 октомври Анкара обяви началото на операция „Извор на мира“ в Северна Сирия. Целта е там да се създаде зона за сигурност, която трябва да се превърне в защитен пояс за турската граница. Освен това, според плана на Анкара, там ще бъдат настанени сирийските бежанци, които в момента се намират в Турция. Международната общност осъди действията на Анкара, а правителството в Дамаск счете операцията за агресия. По-рано САЩ и Турция постигнаха споразумение за спиране на военните действия в Северна Сирия, след разговори в Анкара. Турция се съгласи да прекрати огъня за 120 часа, така че кюрдските сили да напуснат зоната за сигурност, определена от Анкара.", "date": "2019.10.18", "title": "Ердоган пак атакува, не спазва примирието"}
{"url": "https://standartnews.com/svyat/iskame-konstruktivno-strudnichestvo-s-rusiya-404310.html", "text": "България е заинтересована от равноправен и взаимноизгоден диалог с Русия. Това заяви в интервю за ТАСС българският министър на външните работи Екатерина Захариева. Интервюто е дадено в навечерието на нейното посещение в Москва. \r\n \r\n“От 8 години не е имало посещение на български външен министър в Москва. Това ще бъде и моето първо посещение в Русия, откакто от 2017 г. заемам поста на вицепремиер и министър на външните работи. Радвам се, че тази визита се случва точно във време, когато нашите две страни отбелязват 140 години от установяване на дипломатически отношения и благодаря на г-н Сергей Лавров за поканата”, каза тя. \r\n \r\nБългарският външен министър се надява, че нейната визита ще премине в атмосфера на двустранен диалог, „основан на конструктивно сътрудничество и взаимно зачитане на интересите”. \r\n \r\n“Ние сме заинтересовани да водим равнопоставен и взаимноизгоден политически диалог, при който се ръководим от своите национални интереси и общата политика на ЕС и НАТО”, подчерта Захариева. \r\n \r\nВицепремиерът също така коментира напрежението, възникнало в двустранните отношения заради изявлението на българското външно министерство по повод на историческата изложба, посветена на 75-годишнината от освобождението на Източна Европа от нацизма, която беше открита на 9 септември в Руския кулртурно-информационен център в София. Тя коментира също така и обвиненията по адрес на председателя на Националното движение „Русофили“ Николай Малинов. “Бих искала да подчертая, че реакцията ни по повод изложбата на руското посолство в София на 9 септември няма нищо общо с операцията на нашите служби. Още преди 20 години върховният законодателен орган на България - Народното събрание, даде своята оценка на тези събития и на техните последици за българската държава и общество, като прие Закона за обявяване на комунистическия режим в България за престъпен. Бъдете сигурни, че нямаше да реагираме, ако такава изложба под надслов „75 години от освобождението на Източна Европа от нацизма“ бе организирана у нас на 9 май, а не на 9 септември”, уточни Захариева. \r\n \r\nЩо се отнася до операцията на нашите служби, с която не съм запозната в детайли, тъй като се ръководи от прокуратурата, която в България е част от съдебната власт и е независима от изпълнителната, бих искала да кажа, че от публично известната информация до момента, тя не е насочена към лица, свързани пряко с официалните власти. Разследването срещу „Русофили“ касае конкретни лица, срещу които има подозрения за извършени престъпления и не трябва да бъде обвързвано с руско-българските отношения”, подчерта външният министър. \r\n \r\n„Нито дискусиите около датата 9 септември 1944 г., нито разследването срещу националното движение „Русофили“ са тема на двустранните ни отношения с Русия. В дневния ред на българо-руските отношения имаме сериозни теми и очаквам те да бъдат обсъдени по време на посещението ми в Москва“, добави Екатерина Захариева.", "date": "2019.10.18", "title": "Искаме конструктивно сътрудничество с Русия"}
{"url": "https://standartnews.com/svyat/vulkant-etna-otnovo-izrigna-404285.html", "text": "Ново изригване на вулкана Етна, съпроводено от засилена сеизмична активност, е засечено от специалистите на Националния институт по геофизика и вулканология на Италия, съобщава БГНЕС.   По данни на учените през нощта срещу петък е имало земетресение с магнитуд 3,3 по Рихтер в провинция Катания на източния бряг на остров Сицилия. Епицентърът бил на дълбочина 9 км. Усетен е в Мило, Дзаферана Етнеа и Сант`Алфио. Няма данни за жертви и разрушения.  \r\n", "date": "2019.10.18", "title": "Вулканът Етна отново изригна"}
{"url": "https://www.standartnews.com/sport/valentin-mikhov-sshcho-podade-ostavka-404312.html", "text": "Валентин Михов е поредния член на Изпълкома на БФС, който подаде оставка. Това стана минути преди началото на извънредното заседание на ръководството на родния футбол. В дните преди това оставки хвърлиха президента на БФС Борислав Михайлов и единия от заместниците му Атанас Фурнаджиев. Очаква се всеки момент да приключи заседанието на Изпълкома.", "date": "2019.10.18", "title": "Валентин Михов също подаде оставка"}
{"url": "https://www.standartnews.com/sport/samo-sautgeyt-chu-vtori-rasistki-vzglasi-obyavi-bobi-404314.html", "text": "Бившият президент на БФС Борислав Михайлов се изказа много остро за получилия се расистки скандал по време на мача България-Англия, оказал се последен за него като шеф на българския футбол. Според Михайлов англичаните нарочно са преекспонирали случилото се като скандиранията са били от \"4-5 човека\". \"При първото спиране на играта техният футболист беше чул скандиранията на 4-5 човека. При второто само Саутгейт беше чул скандиранията и това каза на съдията. Той заради това отказа да приложи втората точка на правилника.\" \"Не можеш да чуеш 4-5 души от 25 хиляди души. Темата с расизма се преекспонира. Това е много деликатна тема.\" \"Савичевич ми каза, че същото се е случило и в Черна гора. Тях ги наказаха с глоба. Не знам англичаните са чувствителни на тази тема. Това е провокация\", допълни Михайлов.", "date": "2019.10.18", "title": "Само Саутгейт чу втори расистки възгласи, обяви Боби"}
{"url": "https://www.standartnews.com/sport/potroshikha-kolata-na-nikolay-bodurov-404313.html", "text": "Лошите новини за национала Николай Бодуров продължават. Доскорошният капитан на ЦСКА явно вече се е примирил с факта, че няма шанс да се върне в игра за \"червените\", а в деня на мача България - Англия е бил счупен и личният му автомобил. Бодуров е имал малшанса да се вози в колата си из града и да се натъкне на голяма агитка от ултраси на Левски, които вървели към Националния стадион за мача с островитяните. Защитникът е бил разпознат от феновете, които са излели гнева си върху автомобила му. По колата има редица щети, но добрата новина е, че феновете все пак не са посегнали на самия Бодуров, който е уважаван от привържениците на много отбори заради достойното си поведение на терена и извън него, твърди \"Меридиан Мач\". Николай е в немилост в ЦСКА от началото на август и оттогава не е играл за тима, а наскоро Гриша Ганчев заяви, че го е \"задраскал с дебелия флумастер\".", "date": "2019.10.18", "title": "Потрошиха колата на Николай Бодуров"}
{"url": "https://standartnews.com/svyat/domt-na-stivn-king-stava-arkhiv-404281.html", "text": "Домът на писателя Стивън Кинг и съпругата му Табита в американския град Бангор, щата Мейн, ще бъде превърнат в архив за творбите на автора, както и в убежище за писане. Кметството на Бангор одобри с мнозинство заповед, чрез която сменя предназначението на сградата и вече ще е с нестопанска цел. 13233.22  квадратни метра ще бъдат собственост на фондация King Family, която ще се грижи за поддръжката.   Червеното имение с врата от ковано желязо на Уест Бродуей 47, заедно с прилежащата къща, отново собственост на семейство Кинг, ще бъдат превърнати в огромен архив за ръкописи, статии и снимки на Стивън Кинг. Ще бъдат изложени и видео и аудиозаписи, както и други материали от неговата почти 50-годишна кариера Ще бъде включено и убежище за писатели, на които ще бъде позволено да останат там докато работят по своите проекти. Пространството ще обхване офисите на Фондация Стивън и Табита Кинг. Те се намират понастоящем на улица Outer Hammond в Бангор. Съветникът Лаура Супика заяви, че за един артист да може да се усамоти някъде, за да твори, е много важно. Тя добави, че ако нещо сме научили от Стивън Кинг, то е, че да се затвориш в една стая и да пишеш може да произведе шедьовър. Дери, измисленият град в Мейн, който се появява в някои от творбите на Стивън Кинг, като \"То\", е вдъхновена от Бангор, според есе от 1983 г. на Историческото общество в Бангор.", "date": "2019.10.18", "title": "Домът на Стивън Кинг става архив"}
{"url": "https://www.standartnews.com/sport/bobi-ne-poznaval-polovinata-otbor-sreshchu-angliya-404319.html", "text": "Бившият президент на БФС Борислав Михайлов доста изненадващо заяви, че не е познавал половината футболисти в състава на националния ни отбор от мача срещу Англия (0:6). „Бил съм прекалено добър към всички. Аз ще си почивам известно време. Ще ходя на риба, на лов. Такъв тип като мен да понася толкова много неща се намира трудно. Не е много лесно. Трябва да е добър мениджър, да е добре поставен в обществото. Не мога да посоча кой“, коментира Михайлов. „Аз казвам, че няма черно тото, защото не е доказано. Няма никакво тото освен това, което хората си залагат по пунктове и сайтове.“ „Не бих казал, че съм предаден. За футбол ще мисля след много време, въобще, ако мисля за футбола.“ „Футболът ни никога не е бил по-добре финансово.“ „От последния мач с Англия половината футболисти не ги познавам. Отказвам да нося тази вина. Аз казах, че и хората не ги познават. Тези, които играха срещу Англия, които бяха здрави, хората не ги познават. Имахме много контузени футболисти. Имахме дебютанти“, добави той. „Всеки човек си има право и личен акт, когато имаш дупе си подаваш оставката.“ „14 години президент, 8 години член на Изпълкома. Имам контакти. Ако някой поиска експертиза или контакт, мога да помагам.“ „Няма български вратари. Това, че по случайност синът ми е вратар няма нищо общо. При полевите те са 22-ма в един отбор и всичко могат да си направят. Това няма нищо общо със сина ми. В България е много удобно да се преекспонира. Знам, че в България не съм много обичан, а би трябвало да бъде точно обратното за това, което съм направил.“ „Аз съм доста успял човек. Всичките назначения са преминавали чрез преговори с много треньори. Не съжалявам за нито едно назначение. Не мога да дам оценка това кой е най-добрият треньор, с който съм работил. Аз подадох оставка и дойдох при вас. Винаги съм бил честен. Аз по-скоро съм бил добър с медиите. 14 от 15 члена на Изпълкома присъстваха.“ „България със сигурност има проблем с футболното хулиганство, но не е държавата, в която има най-много проблеми с футболното хулиганство. Проблеми имат и всички съседни държави, а и Англия. Не ме притеснява нищо. До момента сме имали 14 ревизии. В над 30 други държави има представители. В последния Изпълком балансът бе добър. Няма шанс федерацията да загуби позиции в УЕФА и ФИФА. Феновете ме мразят, защото федерацията спазва правилата. От държавата, когато се говори общо, че се дават пари за футбола, това не означава само футболният съюз. Около 1,2-1,3 милиона са дадени през последните години и са изразходвани веднага за лагери, екипировка и топки за клубове. Лагери на елитните клубове. С тази подготовка на Левски и на ЦСКА сме правили лагери на отборите до 17 години“, каза още Борислав Михайлов.", "date": "2019.10.18", "title": "Боби не познавал половината отбор срещу Англия"}
{"url": "https://standartnews.com/balgariya-obshtestvo/6-strani-podpisakha-obshch-dokument-za-mobilnost-404309.html", "text": "България, Румъния, Унгария, Литва, Латвия и Полша са подписали общ документ, призоваващ за преразглеждане на  пакета „Мобилност”. Това съобщи премиерът Бойко Борисов в Брюксел, където се провежда среща на върха.   „Толкова много кръпки му се сложиха, че загуби първоначалния си смисъл. Изпратихме го на ЕК, на парламента и на всеки, който може да вземе отношение. Целта е да го преразглеждаме”, заяви Борисов. В документа премиерите на тези страни настояват да се вземе под внимание ефектът на някои от мерките в пакета, които имат сериозно отражение както икономически, така и върху зелените климатични политики на ЕС. Мобилният пакет е в процес на преговори между трите основни европейски институции, където все още може да претърпи промени. Очаква се преговорният процес да приключи до няколко месеца. През последните дни нашият транспортен сектор представи икономическо проучване за въздействието на някои от заложените мерки.", "date": "2019.10.18", "title": "6 страни подписаха общ документ за \"Мобилност\""}
{"url": "https://standartnews.com/balgariya-obshtestvo/borisov-ima-strakh-ot-razshiryavaneto-na-es-404280.html", "text": "Нищо не е приключило. Фактът, че не се договорихме да има писмено решение на Съвета показва, че огромната част от държавите са за европейската перспектива на Република Северна Македония и на Албания, заяви министър-председателят Бойко Борисов в Брюксел. Френският президент Макрон е срещу разширяването на Съюза, Дания и Холандия са съгласни за преговори със Северна Македония, но не и с Албания. Премиерът подчерта, че е отчетена огромната работа, свършена от двете държави. \"Нашата подкрепа винаги са я имали“, категоричен беше Борисов. \"Да, има страх от разширяване – такъв е спорът. Но по никакъв начин нито Берлинският процес, нито този процес е приключил снощи“, каза още премиерът и добави: \"Всяка от държавите има своята логика, никой не е казал \"не“, всеки казва \"добре, но нека да се подготвят максимално добре“. Няколко месеца не са вечност“. Министър-председателят Борисов отбеляза, че е разговарял с колегата си от Република Северна Македония Зоран Заев. \"Свършил е много работа и има още какво да се направи“, подчерта Борисов, цитиран от правителствената пресслужба. Той напомни, че когато България е направила своя цивилизационен избор, всички политически партии в страната ни са били категорични, че това е нашият европейски път. По отношение на Многогодишната финансова рамка, която европейските лидери предстои да обсъждат, министър-председателят Борисов бърна внимание, че е важно да не пострадат кохезията и земеделието и да се наблегне повече на иновациите и киберсигурността. На въпрос на медиите относно предстоящия европейски доклад по механизма за сътрудничество и проверка за България, премиерът Борисов заяви, че е оптимист. \"Изпълнили сме всички препоръки. Няма нито една дума, по която Брюксел да е искал наше решение и ние да не сме го изпълнили“, заяви министър-председателят. В отговор на друг журналистически въпрос премиерът Борисов отбеляза, че многократно е поставял въпроса правителството да подкрепи развитието на детско-юношеския футбол, ако БФС изработи програма за това. \"Готови сме да разговаряме, но не с това ръководство“, каза още министър-председателят. Премиерът Борисов изтъкна и разговора си в Брюксел с британския му колега Борис Джонсън. „Заедно сме срещу расизма“, отбеляза Борисов и подчерта прекрасните отношения, които България има с Обединеното кралство.", "date": "2019.10.18", "title": "Борисов: Има страх от разширяването на ЕС"}
{"url": "https://standartnews.com/svyat/ot-111-lagard-e-noviyat-prezident-na-etsb-404328.html", "text": "Европейският съвет обяви в петък, че назначава Кристин Лагард за следващия президент на Европейската централна банка (ЕЦБ), и отбеляза, че тя ще заеме позицията на 1 ноември. 8-годишният й мандат не може да се подновява. Съветът на ЕС номинира бившия шеф на МВФ Лагард за най-висшия пост на ЕЦБ през юли, а Европейският парламент одобри нейната номинация през септември. Тя ще наследи настоящия президент на ЕЦБ Марио Драги, чийто мандат изтича в края на октомври.", "date": "2019.10.18", "title": "От 1.11 Лагард е новият президент на ЕЦБ"}
{"url": "https://standartnews.com/svyat/protestite-v-kataluniya-prodpzhavat-404340.html", "text": "Стотици хиляди хора се включиха в протестни шествия в Каталуния срещу осъждането на деветимата сепаратистки лидери на затвор заради участието им в неуспешен опит за отцепване на областта от Испания през 2017 г., предаде Ройтерс. Демонстрантите развяваха знамена в подкрепа на независимостта на Каталуния и скандираха \"свобода за политическите затворници“. Днес е пети пореден ден на протестите в испанската автономна област. Предвижда се протестните шествия да стигнат до областната столица Барселона по-късно през деня. Някои от участниците в тях започнаха своя поход в сряда от различни места в Каталуния. Главни пътища в Каталуния бяха блокирани, а някои основни улици в Барселона бяха затворени за движение в очакване на шествията. Влаковете в областта и метрото в града работят с намален график заради стачка, свикана от подкрепящи независимостта профсъюзи. Летище \"Ел Прат\" в Барселона, което отмени около 150 полета тази седмица, след като беше барикадирано от хиляди демонстранти, работи до голяма степен нормално, заяви испанското министерство на развитието. Испанската авиокомпания \"Вуелинг\" каза, че около 36 нейни полета са отменени днес заради стачката. Кметството на Барселона заяви, че от началото на протестите в понеделник са подпалени 700 контейнера за отпадъци, а градът е понесъл щети за над 1,5 млн. евро. Катедралата \"Саграда Фамилия\" в Барселона беше затворена заради сепаратистките протести. В официалния профил на храма в Twitter пише, че група протестиращи са застанали на входа и вече не може да бъде осигурен достъп до една от най-големите туристически забележителности на града.", "date": "2019.10.18", "title": "Протестите в Каталуния продължават"}
{"url": "https://standartnews.com/svyat/za-prv-pt-dve-zheni-izlyazokha-v-otkritiya-kosmos-404337.html", "text": "За първи път в над половинвековната история на космическите „разходки“ две жени - астронавтките на НАСА Кристина Кук и Джесика Миър, излязоха в Открития Космос, съобщават световните агенции, цитирани от БТА. Кук и Миър ще прекарат около шест часа извън Международната космическа станция (МКС), за да отстранят повреда в системата ѝ за електрозахранване. НАСА първоначално планираше изцяло женското излизане в Открития Космос да се състои през пролетта, но се наложи да го отмени заради недостиг на подходящи по размер скафандри, припомня АП. Първата астронавка, излязла в Открития Космос преди 35 години - Кати Съливанс, сподели, че е очарована от историческата първа „разходка“ на изцяло женски състав. По думите ѝ е прекрасно, че най-сетне в средите на астронавтите има достатъчно и добре обучени жени, за да може това да се случи.", "date": "2019.10.18", "title": "За пръв път две жени излязоха в Открития Космос"}
{"url": "https://www.standartnews.com/sport/prodlzhava-izslushvaneto-na-balkov-404317.html", "text": "Изпълкомът на БФС продължава заседанието си на базата на националите в Бояна. Все още обаче са на първа точка, а именно изслушване на селекционера на националите Красимир Балъков. Тепърва ще се решава дали да бъде сменен треньора на държавния тим, а и дали ще има извънреден конгрес на БФС и кой ще смени макар и временно Борислав Михайлов, който подаде вече оставка като председател на съюза. Заседанието напусна члена на Изпълкома Спас Русев.", "date": "2019.10.18", "title": "Продължава изслушването на Балъков"}
{"url": "https://standartnews.com/sport/potroshikha-kolata-na-nikolay-bodurov-404313.html", "text": "Лошите новини за национала Николай Бодуров продължават. Доскорошният капитан на ЦСКА явно вече се е примирил с факта, че няма шанс да се върне в игра за \"червените\", а в деня на мача България - Англия е бил счупен и личният му автомобил. Бодуров е имал малшанса да се вози в колата си из града и да се натъкне на голяма агитка от ултраси на Левски, които вървели към Националния стадион за мача с островитяните. Защитникът е бил разпознат от феновете, които са излели гнева си върху автомобила му. По колата има редица щети, но добрата новина е, че феновете все пак не са посегнали на самия Бодуров, който е уважаван от привържениците на много отбори заради достойното си поведение на терена и извън него, твърди \"Меридиан Мач\". Николай е в немилост в ЦСКА от началото на август и оттогава не е играл за тима, а наскоро Гриша Ганчев заяви, че го е \"задраскал с дебелия флумастер\".", "date": "2019.10.18", "title": "Потрошиха колата на Николай Бодуров"}
{"url": "https://standartnews.com/biznes/goranov-vodi-delegatsiya-za-sreshchi-na-mvf-i-svetovnata-banka-404265.html", "text": "Финансовият министър Владислав Горанов ще участва в редовните годишни срещи на Съветите на управителите на Групата на Световната банка и на Международния валутен фонд, които ще са в периода 18-20 октомври 2019 г. във Вашингтон, съобщи пресцентърът на финансовото министерство. Министър Горанов, в качеството си на управител за България в организациите от Групата на Световната банка, е начело на българската делегация, в която влизат също управителят на Българската народна банка и управител за България в МВФ Димитър Радев, подуправителят на БНБ и заместник-управител за страната в Световната банка Радослав Миленков, както и представители на Министерството на финансите.", "date": "2019.10.18", "title": "Горанов води делегация за срещи на МВФ и СБ"}
{"url": "https://standartnews.com/biznes/bnb-puska-v-obrashchenie-nova-petdesetolevka-404333.html", "text": "Тя е с нови защити, изображения и е изработена от висококачествена хартия, тонирана в бледорезедав цвят, с лаково покритие. Банкнотата има и знак за незрящи граждани, който представлява релефно изображение на два еднакви срещуположно насочени триъгълника, намиращи се един под друг в долния десен ъгъл от лицевата страна. Банкнотата притежава и воден знак с висока резолюция. В нея са заложени и текстове с името на Пенчо Славейков, които се виждат при промяна на ъгъла на наблюдение на банкнотата. Банкнотите от 50 лева, емисия 1999 г. и 2006 г., остават в обращение заедно с новите петдесетолевки.", "date": "2019.10.18", "title": "БНБ пуска нова петдесетолевка"}
{"url": "https://standartnews.com/biznes/radev-reshenieto-za-evroto-e-strategichesko-404326.html", "text": "Решението за еврото е стратегическо, а не конюктурно. Това каза упрвалителят на БНБ Димитър Радев в специално интервю за Investors Digest. Ето какво още обясни той: Резултатите не са изненадващи. Те съответстват на нашите собствени оценки. Комуникацията с ЕЦБ беше и остава отлична както в работата, свързана с прегледа на качеството на активите и стрес теста, така и в цялостния процес на подготовка за включването на лева в ERM II и присъединяването ни към Единния надзорен механизъм и Единния механизъм за преструктуриране. Техническите допускания в методологията при базовия и негативния сценарий на стрес теста са еднакви с тези, прилагани за всички страни членки в стрес теста на Европейския банков орган. В общия контекст на упражнението ефектът от конкретно цитираното допускане върху баланса на банките се оказа пренебрежимо малък и затова при разговорите ни с ЕЦБ не се наложи да търсим коригиращи действия. Говорим за нов международен стандарт, който е задължителен за банките. Българските банки бяха добре подготвени за неговото въвеждане. Това беше и една от основните препоръки, които отправихме към тях след прегледа на качеството на активите през 2016 г. Има установени формати за обсъждане и променяне на съществуващи – както и за приемане на нови – международни счетоводни стандарти. Промените са от нормативен и административен характер. Голяма част от тях вече са подготвени и имаме готовност за тяхното въвеждане от датата на ефективното ни присъединяване. В условията на Единния надзорен механизъм ЕЦБ упражнява директен надзор върху най-големите банки и там БНБ ще бъде ангажирана с участието на наши експерти в надзорните екипи. По отношение на останалите банки, които ще останат под прекия надзор на БНБ, между нас и ЕЦБ ще бъде установен непрекъснат активен обмен на надзорна информация. Става въпрос преди всичко друго за политическо решение. Положителното в нашия случай е, че това решение е взето на основата на стратегически, а не конюнктурни съображения. На практика няма сериозен политически фактор в страната, който да не подкрепя това решение. На техническо равнище паричният режим в страната дава възможност за неговото реализиране по-бързо и по-безпроблемно. Несигурността се увеличава и много текущи данни дават индикации за продължаващо забавяне в икономиката на еврозоната. Това мотивира ЕЦБ да вземе решения за още по-стимулираща монетарна политика. Техническите детайли и степента, в която ЕЦБ реши да активизира своята политика, са обект на коментари, но – погледнато по-принципно – базисната макроикономическа мотивация, стояща зад тези решения, е ясна. Трябва да следваме стратегическия си план с фокус върху качеството на процеса. Поради естеството на нашия паричен режим, базиран на фиксиран валутен курс, и твърдия ни ангажимент да не го променяме до влизането на страната в еврозоната участието на нашата валута в ЕRM II само по себе си няма да доведе до промени в нашата макроикономическа позиция. Преките ефекти ще бъдат по-скоро положителни, например повишаване на кредитния рейтинг на България и подобряване на общата инвестиционна среда. Глобалната икономическа среда е далече от това да бъде наречена конвенционална. В този смисъл, отговорът на ЕЦБ с неконвенционални мерки е напълно логичен. При прилагането на неконвенционални мерки е нормално да има различни виждания за техния ефект, включително възможността за „японски“ сценарий. Ще бъде погрешно обаче, ако акцентът се поставя единствено върху монетарната политика, без да се отчита това, което се прави или не се прави за разрешаване на глобалната икономическа несигурност, а също така в сферата на структурните реформи и фискалната политика. Такива възможности има, но са свързани с комплексни и понякога продължителни за изпълнение мерки. Те включват не само пазара на труда, пенсионните реформи и образованието, но и сфери като здравеопазването, отбраната, модернизирането на техническата и социалната инфраструктура. Някои стъпки в тези сфери ангажират сериозен публичен ресурс. Добър знак е, че те се реализират в една като цяло дисциплинирана фискална рамка. Това, за което има основание, е да се направи стратегически преглед на целите на монетарната политика. За последен път това беше направено през вече далечната 2003 г. Очакванията са, че новото ръководство на ЕЦБ ще инициира подобен преглед. Непосредственият ефект е положителен. Увеличената кредитна активност е един от показателите в това отношение. Подобно развитие обаче е свързано и със сериозни предизвикателства, например за рентабилността на банките поради топящите се лихвени маржове. Трябва да посоча, че засега българските банки се справят добре с това предизвикателство. Акумулират се и циклични рискове, за неутрализиране на които БНБ активира и след това повиши нивото на антицикличния капиталов буфер за банките. Консолидацията е един от възможните отговори на предизвикателствата, пред които са изправени банките. Очаквам, че този процес ще продължи.  ", "date": "2019.10.18", "title": "Радев: Решението за еврото е стратегическо"}
{"url": "https://www.standartnews.com/sport/cherno-more-udari-vitosha-v-sofiya-404341.html", "text": "Черно море победи с 2:0 като гост Витоша в първия мач от 13-тия кръг на efbet Лига. Тимът на Илиян Илиев изковаха успеха си след почивката, когато в рамките на девет минути вкараха два гола. Първо в 54-та Родриго Енрике даде аванс на тима си с прекрасно попадение от дистанция, а след това Дани Кики успокои варненци. С този успех Черно море е на 5-то място в класирането с актив от 21 точки, докато Витоша продължава да бъде на дъното с едва 3 след първите си 13 мача. \r\n ", "date": "2019.10.18", "title": "Черно море удари Витоша в София"}
{"url": "https://www.standartnews.com/sport/tseliyat-izplkom-na-bfs-razvya-byaloto-zname-404327.html", "text": "Членът на Изпълкома на БФС Камен Костадинов заяви, че всички членове са подали оставки.  „Борислав Михайлов направи много за българския футбол. Истината е, че националният отбор не постигна резултати. Не успяхме да постигнем добри резултати на национално ниво“, коментира Костадинов. „Целият Изпълком подаде оставки, включително и аз. Най-вероятно ще имаме нов Изпълком, на който ще се насрочи дата за провеждането на Конгреса. Конгресът ще избере членовете на Изпълкома. Има срокове заложени в закона на спорта. Надявам се, че няма да има юридически препятствия. Най-вероятно в началото на следващата година“, добави той.  „За мен оставката е морален акт. Мисля, че никой не го е натискал. Не е имало намеса на министър-председателя или на държавата.“ „Като човек, който обича футбола, той подаде оставка. Има вариант Балъков да остане, има вариант и да напусне\", сподели той, пише dsport.bg „Аз никога не съм се месил в кадрови въпроси, които касаят националния отбор. Михаил Касабов ще изпълнява ролята на временно изпълняващ ролята на президент. Нека не твърдим, че има намеса на държавата във футбола. Нека не стигаме до ситуация, в която БФС бъде санкциониран\", добави той.", "date": "2019.10.18", "title": "Целият Изпълком на БФС развя бялото знаме"}
{"url": "https://standartnews.com/biznes/kolko-spechelikha-bankite-ni-ot-yanuari-do-yuni-404267.html", "text": "Общата печалба на банковата система на България за първите шест месеца на годината възлезе на 918 млн. лв., с 14.6 на сто (117 млн. лв.) повече спрямо отчетената към 30 юни 2018 г. Показателят за възвръщаемост на активите (ROA) бе 1.69 процента, а на възвръщаемостта на собствения капитал (ROE) - 12.98 процента. Това пише в тримесечното издание на БНБ \"Банките в България\", публикувано на уеб сайта на Централната банка. Активите на банковата система са достигнали 108.6 млрд. лв. в края на юни, като се увеличават с 0.3 на сто (332 млн. лв.) през второто тримесечие на годината. Делът в активите на петте най-големи банки в края на юни е бил 59.9 процента. В общите активи на банковата система към края на юни делът на дъщерните банки от ЕС е бил 72.2 на сто, а на клонове от ЕС - 2.9 на сто. Пазарният дял на банките с местен акционерен капитал се е запазил (21.5 на сто). Делът на клоновете на банки извън ЕС (0.1 на сто) също не се променя, а този на банките извън ЕС е бил 3.2 на сто. Брутният кредитен портфейл (в който не се включват кредитите и авансите за секторите \"централни банки\" и \"кредитни институции\") в края на второто тримесечие на 2019 г. е достигнал 63.1 млрд. лв., като се е увеличил с 1.4 млрд. лв. (2.2 на сто) през тримесечието. Най-голямо увеличение в абсолютен размер са имали кредитите за домакинства (с 568 млн. лв.) и за нефинансови предприятия (с 496 млн. лв.). Във валутната структура се е повишил делът на кредитите и авансите в левове до 56.1 на сто (при 55.5 на сто три месеца по-рано), а делът на кредитите, деноминирани в евро, се е понижил (от 38.7 на сто до 38.1 на сто). През второто тримесечие делът на кредитите и авансите в други валути се е запазил на 5.8 на сто. През второто тримесечие на 2019 г. депозитите в банковата система са нараснали с 316 млн. лв. (0.3 на сто) и са достигнали 91.8 млрд. лв. в края на юни. През периода април - юни са намалели депозитите на сектори \"държавно управление\" (със 132 млн. лв., 4.8 на сто), \"кредитни институции\" (с 241 млн. лв., 4.3 на сто) и \"нефинансови предприятия\" (със 107 млн. лв., 0.4 на сто). Увеличили са се привлечените средства от други финансови предприятия (със 152 млн. лв., 4.3 на сто ) и от домакинствата (с 644 млн. лв., 1.2 на сто). Ликвидната позиция на банковия сектор е стабилна, като съотношението на ликвидните активи е значително над стойността на регулаторното изискване от 100 процента, информират от БНБ. Независимо от това кредитните институции трябва да продължат да управляват внимателно ликвидните си потоци предвид значителния дял на овърнайт депозитите в привлечените средства и произтичащото от това задълбочаване на различията в матуритетната структура на активите и пасивите, посочват от Централната банка. В качеството на активите през периода април - юни продължава тенденцията към намаляване на размера и на дела на брутните необслужвани кредити и аванси. През периода са били извършени отписвания на вземания за сметка на провизии и са продължили продажбите на кредити. Брутните необслужвани кредити и аванси са намалели с 233 млн. лв. (3.5 на сто) до 6.5 млрд. лв. в края на юни. В края на юни делът на брутните необслужвани кредити и аванси в общите кредити и аванси възлезе на 7.2 на сто от общия им размер (7.4 на сто в края на март 2019 г.), информира БНБ.", "date": "2019.10.18", "title": "Колко спечелиха банките ни от януари до юни?"}
{"url": "https://standartnews.com/biznes/sirene-i-vino-ot-es-veche-s-mita-v-sashch-404261.html", "text": "САЩ въвеждат от днес мита на редица стоки от Европейския съюз по силата на решение на администрацията на президента Доналд Тръмп. Това стана, след като в началото на октомври Световната търговска организация (СТО) разреши на САЩ да наложат наказателни мита върху стоки от ЕС за 7,5 млрд. долара заради незаконно отпуснати субсидии на „Еърбъс”. Решението е пореден етап от дългогодишния конфликт между европейския самолетостроител и американския му конкурент „Боинг”. САЩ ще наложат мита от 10% за самолетите и от 25% за редица други стоки от Европейския съюз, сред които знакови за страните-членки като сирене, вино, високоалкохолни напитки и др. Самолетните части обаче ще бъдат изключени от наказателните мерки, за да не пострада заводът на „Еърбъс” в американския щат Алабама и да не бъде оскъпено производството на „Боинг”, което включва европейски компоненти.", "date": "2019.10.18", "title": "Сирене и вино от ЕС - вече с мита в САЩ"}
{"url": "https://www.standartnews.com/sport/misho-kasabov-poema-vremenno-bfs-404322.html", "text": "Михаил Касабов сменя Борислав Михайлов начело на БФС. Това стана ясно след края на Изпълкова. Касабов досега бе вицепрезидент на съюза. Според Устава на съюза той трябва да бъде вписан от съда като президент на БФС и едва тогава ще насрочи Изпълком, който да определи дата на извънреден конгрес на футболния съюз. \"На този конгрес няма да се кандидатирам за президент, обяви Касабов на пресконференцията след изпълкома. Касабов е назначен от Йордан Лечков, който е първи вицепрезидент. Във вторник Борислав Михайлов подаде оставка като президент на родния футбол, а вчера това направи и единия от тримата вицепрезиденти Атанас Фурнаджиев. Касабов е дългогодишният футболен функционер. Той е роден на 22 март 1955 г., а в БФС работи от 1979-а. След кратък престой във ФК Левски, през 1985-а Касабов се връща в БФС като началник на Международния отдел, а 10 години по-късно е избран за вицепрезидент на централата. През 1975 г. става член на германския гранд Байерн (Мюнхен) и е носител на сребърна и златна значка на клуба.  ", "date": "2019.10.18", "title": "Мишо Касабов поема временно БФС"}
{"url": "https://www.standartnews.com/sport/balkov-podade-ostavka-kato-natsionalen-selektsioner-404323.html", "text": "Красимир Балъков е подал оставка като селекционер на българския национален отбор. Това разкри президентът на Славия Венцислав Стефанов. \"Взехме решение и единодушно подадохме оставки. Данчо като първи вицепрезидент прецени, че Михаил Касабов трябва да ръководи до насрочването на следващия Изпълком, когато ще се насорич Конгрес, за да може футболното първенство да продължи и да няма напрежение, за да се успокои ситуацията и да няма напрежение.\" \"Няма да коментирам думите на президента Борислав Михайлов\", обяви Стефанов. \"Красимир Балъков прецени, че трябва да подаде оставка, след като президентът и цялото ръководство е подало оставките си. Аз казах това, което мисля. Всеки си каза мнението. Толкова много напрежение се създаде на този мач с Англия. Толкова неща се случиха, че нещата стигнаха до тук. Президентът, Изпълкомът и треньорите си подадоха оставките. Дано това да е за доброто на футбола\", добави той. \"Искам да кажа, че не оставям момчетата и не бягам от отговорност. Ако те преценят, че аз съм проблема на българския футбол. Аз си подадох оставката, те дискутират наляво, надясно. Вече не съм селекционер. Ще стискам палци на следващия национален селекционер\", обяви той.", "date": "2019.10.18", "title": "Балъков подаде оставка като национален селекционер"}
{"url": "https://standartnews.com/sport/bobi-ne-poznaval-polovinata-otbor-sreshchu-angliya-404319.html", "text": "Бившият президент на БФС Борислав Михайлов доста изненадващо заяви, че не е познавал половината футболисти в състава на националния ни отбор от мача срещу Англия (0:6). „Бил съм прекалено добър към всички. Аз ще си почивам известно време. Ще ходя на риба, на лов. Такъв тип като мен да понася толкова много неща се намира трудно. Не е много лесно. Трябва да е добър мениджър, да е добре поставен в обществото. Не мога да посоча кой“, коментира Михайлов. „Аз казвам, че няма черно тото, защото не е доказано. Няма никакво тото освен това, което хората си залагат по пунктове и сайтове.“ „Не бих казал, че съм предаден. За футбол ще мисля след много време, въобще, ако мисля за футбола.“ „Футболът ни никога не е бил по-добре финансово.“ „От последния мач с Англия половината футболисти не ги познавам. Отказвам да нося тази вина. Аз казах, че и хората не ги познават. Тези, които играха срещу Англия, които бяха здрави, хората не ги познават. Имахме много контузени футболисти. Имахме дебютанти“, добави той. „Всеки човек си има право и личен акт, когато имаш дупе си подаваш оставката.“ „14 години президент, 8 години член на Изпълкома. Имам контакти. Ако някой поиска експертиза или контакт, мога да помагам.“ „Няма български вратари. Това, че по случайност синът ми е вратар няма нищо общо. При полевите те са 22-ма в един отбор и всичко могат да си направят. Това няма нищо общо със сина ми. В България е много удобно да се преекспонира. Знам, че в България не съм много обичан, а би трябвало да бъде точно обратното за това, което съм направил.“ „Аз съм доста успял човек. Всичките назначения са преминавали чрез преговори с много треньори. Не съжалявам за нито едно назначение. Не мога да дам оценка това кой е най-добрият треньор, с който съм работил. Аз подадох оставка и дойдох при вас. Винаги съм бил честен. Аз по-скоро съм бил добър с медиите. 14 от 15 члена на Изпълкома присъстваха.“ „България със сигурност има проблем с футболното хулиганство, но не е държавата, в която има най-много проблеми с футболното хулиганство. Проблеми имат и всички съседни държави, а и Англия. Не ме притеснява нищо. До момента сме имали 14 ревизии. В над 30 други държави има представители. В последния Изпълком балансът бе добър. Няма шанс федерацията да загуби позиции в УЕФА и ФИФА. Феновете ме мразят, защото федерацията спазва правилата. От държавата, когато се говори общо, че се дават пари за футбола, това не означава само футболният съюз. Около 1,2-1,3 милиона са дадени през последните години и са изразходвани веднага за лагери, екипировка и топки за клубове. Лагери на елитните клубове. С тази подготовка на Левски и на ЦСКА сме правили лагери на отборите до 17 години“, каза още Борислав Михайлов.", "date": "2019.10.18", "title": "Боби не познавал половината отбор срещу Англия"}
{"url": "https://www.standartnews.com/sport/etr-specheli-v-ruse-404343.html", "text": "Етър победи Дунав с 2:0 във втория мач от 13-ия кръг на efbet Лита. Успехът е трета и за гостите от Велико Търново от началото на първенството. През по-голямата част от първото полувреме играта между двата отбора беше равностойна, като почти липсваха сериозни голови положения. В последните десетина минути домакините нападаха по-често, като в 37-ата минута Любен Николов успя да се пребори за центрирана топка в наказателното поле, стреля с глава, но я изпрати в дясната странична греда. След почивката Дунав бе по-активният на терена. Домакините нападаха често, като играта се водеше основно в половината на гостите. При първата сериозна контраатака от страна на Етър Румен Руменов откри резултата. След гола гостите заиграха по-добре. В 80-ата минута бе отсъдена и дузпа за нарушение на Самуел Инкоом срещу Крум Стоянов, като Красимир Станоев бе точен от бялата точка за крайното 2:0. Така Етър изпревари Дунав с точка на деветото място в първенството.", "date": "2019.10.18", "title": "Етър спечели в Русе"}
