{"url": "https://standartnews.com/biznes/4-ksmetlii-shche-spechelyat-50-televizor-ot-a1-408687.html", "text": "A1 ще зарадва 4 късметлии с нов 50-инчов телевизор. Всички клиенти на компанията, които сключат нов договор или преподпишат стария си за ТВ услуга, включваща Diema Xtra, имат възможност да участват в томбола за 4K UHD телевизор Samsung. Условието, за да се участва в играта, е да се попълни кратка регистрационна форма на  , в периода от 9 декември 2019 до 9 януари 2020. Регистрацията на сайта   става бързо и лесно. Всичко, което потребителите, абонирали се за DIEMA Xtra в периода на кампанията, трябва да направят е да посочат трите си имена, номера на ТВ услугата, телефон за контакт и имейл адрес. Номерът на ТВ услугата може да се провери лесно в договора, с обаждане на *88, както и в Моят А1. Пълните условия на кампанията също са достъпни онлайн на  . В томболата могат да се включат както абонати, закупили допълнителен   с 2-годишен абонамент, така и тези, закупили ТВ пакет от  , включващ DIEMA Xtra – ТВ услуга   или двоен пакет с интернет и телевизия  . През декември новите абонати на допълнителния пакет DIEMA Xtra могат да се възползват и от 3-месечен безплатен период, след изтичане на който, се заплаща стандартната дължима такса в размер на 7.99 лв. на месец. Пакетът DIEMA Xtra включва общо три спортни ТВ канала – DIEMA Sport, DIEMA Sport 2 и Trace Sport Stars. Те излъчват дербитата от английската Висша лига, българската efbet лига, Купата на България по футбол, NBA, стартовете от Формула 1, бокс и още много спорт. Клиентите на телевизия от А1 могат да заявяват или преподпишат своя 2-годишен договор за Diema Xtra в както в магазин на компанията, така и онлайн на  .", "date": "2019.12.09", "title": "4 късметлии ще спечелят 50“ телевизор от A1"}
{"url": "https://standartnews.com/biznes/turskite-khoteli-toku-shcho-stanakha-po-skpi-408694.html", "text": "Пристигащите в Турция туристи ще плащат допълнителен данък от 2% за настаняване в хотел в  курортите на страната. Разпоредбата е част от закона, подписан от президента Ердоган, публикуван в официалния правителствен бюлетин Resmi Gazete. Информационният портал Diken съобщава, че за първия етап – от 1 април до края на 2020 г., данъкът ще бъде в размер на 1%. Хотелите ще трябва да го отразяват в сметките на клиентите, заедно с другите данъци. Президентът има правомощия чрез отделен указ да го намали наполовина или да го удвои. Данъкът ще се прилага във всички помещения за настаняване, включително хотели, мотели, апартаменти, къщи за гости и къмпинги. Законът ще се прилага и в съоръженията в хотелите: увеселителни паркове, аквапаркове, ресторанти и други подобни. Освободени от данък са студентските общежития, пансиони и къщи за отдих за учащи се.", "date": "2019.12.09", "title": "Турските хотели току-що станаха по-скъпи"}
{"url": "https://standartnews.com/biznes/blgariya-veche-si-ima-gazova-borsa-408721.html", "text": "Официално у нас заработи борсата за търговия на газ. Право на участие в първия за България търг имаха над 15 участници. Предложени бяха един годишен и дванадесет месечни продукта, съобщиха от компанията \"Газов Хъб Балкан\". В резултат от сделките за първи път на българския газов пазар беше осъществена електронна търговия, като бяха изтъргувани успешно 55 млн. кубически метра синьо гориво или 25% от общо освободеното количество. Вторият търг от програмата ще се проведе на 16 декември 2019 г. За новите участници регистрацията продължава до 11 декември. В началото на ноември стана ясно, че газовата борса ще работи през европейска платформа. Дружеството \"Газов хъб Балкан\" ще се присъедини към европейска мрежа от газови борси. По този начин от януари следващата година на българската газова борса ще се предлагат различни видове продукти.", "date": "2019.12.09", "title": "България вече си има газова борса"}
{"url": "https://standartnews.com/biznes/3300-domakinstva-i-firmi-v-kv-lozenets-bez-tok-zaradi-firma-408674.html", "text": "Несъобразени изкопни работи на строителна фирма в понеделник сутринта скъсаха кабел 10 киловолта, собственост на ЧЕЗ Разпределение България, в резултат на което за 40 минути без електрозахранване останаха 3300 клиенти на дружеството в столичния кв. „Лозенец“.   ЧЕЗ Разпределение България призовава фирмите да координират с  компанията поне две седмици предварително къде и кога ще извършват изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.12.09", "title": "3300 домакинства и фирми в кв. \"Лозенец\" без ток заради фирма"}
{"url": "https://standartnews.com/biznes/zhena-ot-st-zagora-udari-50-000-lv-ot-lotariyata-na-nap-408690.html", "text": "Жителка на Стара Загора ще посрещне Коледните празници с 50 000 лева по-богата, след като името й бе изтеглено на случаен принцип днес в Лотарията с касови бележки на Национална агенция за приходите. Неделина Колева спечели голямата награда в третия, последен сезон на Лотарията с касов бон на стойност 0,55 лв. В понеделник, на 9.12.2019 г. в ефира на bTV, водещите Павел Колев и Ицака изтеглиха още двама печеливши – месечен и седмичен. Павлина Христова от Добрич е късметлията за декември, която грабна наградата от 2000 лв., а русенката Мария Пеева ще прави невероятни снимки с новия си таблет с ретина дисплей. От началото на третия сезон на инициативата, за участие са регистрирани над 20 милиона касови бележки на обща стойност 270 милиона лева, като над 2 милиона от тях са сканирани чрез мобилното приложение на НАП и нововъведения  QR код на бележките. И след края на Лотарията, мобилното приложение на НАП ще продължи да е от помощ на потребителите и чрез него те ще следят истински ли са касовите бележки, които търговците им издават. Над 150 000 души ежедневно действат като данъчни инспектори, проверявайки касовите си бонове. Повечето касови апарати вече печатат бележките с кодове, а до края на януари 2020 година те ще станат задължителен реквизит за всеки касов бон. Освен с функция „данъчен инспектор“, мобилното приложение предлага и навигация до офисите на НАП, справка за здравно-осигурителен  статус, данъчен календар и  справка за регистрация по ДДС. Мобилното приложение на НАП е безплатно  и се предлага за iOS и Android устройства.", "date": "2019.12.09", "title": "Жена от Ст. Загора взе 50 бона от лотарията на НАП"}
{"url": "https://standartnews.com/biznes/sivata-ikonomika-u-nas-e-23-25-mlrd-lv-godishno-408689.html", "text": "От 23 до 25 млрд. лева годишно е оборотът на сивата икономика у нас, показват данни на КНСБ. Синдикатът е разработил и редица законодателни промени за ограничаване на недекларираната заетост и проявленията на сивите практики. Около 20% е делът на сивия сектор в българската икономика, предимно в търговията, селското стопанство и авторемонтните дейности, каза президентът на КНСБ Пламен Димитров: \"Сивото убива конкуренцията. Сивото убива правата на хората, техните социални права, осигурителни права и всичко, което е свързано с техните трудови права\". Затова от синдиката предлагат промени в Закона за ДДС, в трудовия и в социално-осигурителния кодекс и дори в Закона за обществените поръчки, за да се ограничат проявленията на недекларираната заетост и сивата икономика. От своя страна министърът на финансите Владислав Горанов изтъкна необходимостта от обостряне на гражданската нетърпимост към подобни практики: \"В момента, в който една фирма, която работи с този бранд, натрупа задължение към фиска и то в порядъка на стотици хиляди, милиони, в следващия момент, когато се опитаме да направим някакво принудително изпълнение, в това число присъствие на място и отнемане на наличности от касата, само и само нещо да погасим от декларираните от тази фирма задължения, на следващия ден ние осъмване в този обект с други фирма и с никакво имущество“. Форумът е част от проект “Гражданско общество“ срещу недекларираната заетост по оперативна програма “Добро управление“. Сред дискутираните теми ще бъдат още – пазарът на труда в условията на индустрия 4.0 и борбата с неформалната икономика. За участие в конференцията бяха поканени представители на законодателната, изпълнителната и съдебната власт, а също и социално-икономическите партньори, неправителствени организации и бизнеса.", "date": "2019.12.09", "title": "Сивата икономика у нас е 23-25 млрд. лв. годишно"}
{"url": "https://standartnews.com/balgariya-obshtestvo/knsb-siviyat-sektor-generira-23-mlrd-lv-408662.html", "text": "Сивият сектор у нас генерира около 23 млрд. лева. Това е почти 21% от цялата икономика на страната, показват данните на КНСБ, цитирани от БНТ. Те бяха представени на специална конференция, в която участваха и министрите на финансите Владислав Горанов и на социалната политика Деница Сачева. Форумът бе в сградата на КНСБ и е по проекта \"Активно гражданско участие за превенция и ограничаване на недекларираната заетост в България\". Според данните на синдиката най-тежка е ситуацията с масовото осигуряване на минимална работна заплата. Това е почти 21% от цялата икономика на страната.  Според синдикатите всяка майка, която е осигурявана на такова трудово възнаграждение, губи около 4800 лева за периода на майчинство. Натрупаните пари за пенсии на хора на минимални заплати, които всъщност получават останалите по друг договор са около 50 000 по-малко. Едни от секторите с най-висок процент на сива икономика остават строителството и автосервизите. \"Сивите обороти трябва постоянно да бъдат на вниманието на приходните администрации. Затова правителството от лятото на 2018 г. е започнало нов проект за пълно обхващане на оборотите във всички сфери на икономиката. Този проект е по-известен като \"дебат по Наредба номер 18\"\", каза на форума министърът на финансите Владислав Горанов. Според него тази наредба създава инструментариум в полза на приходната администрация. Той пък ще даде възможност в максимална степен да бъдат обхванати всички процеси, така че да не се допуска възможността за формиране на сиви обороти. Горанов заяви, че през годините са предприемани много стъпки и действия в борбата със сивата икономика. Това обаче е \"едно неравно състезание\" между тези, които като бизнес модел и начин на живот искат да избегнат плащанията.  Горанов смята, че трябва да има по-голямо гражданско съзнание и нетърпимост към подобно поведение. Той увери, че в средите на финансовото министерство, НАП и митниците денонощно се мисли по тази тема. \r\n \r\nМинистърът на труда и социалната политика Деница Сачева добави, че истинската битка преминава през това всеки един български гражданин да има нетърпимост към сивата икономика. Тя посочи, че в България делът на лицата с недекларирана заетост е под средното европейски равнище - 15,9 процента, на фона на 16,3 на сто за Европа. Това обаче не е повод да не се търси решение на сериозните проблеми, които са поставени и в този проект. Според нея са били направени редица изменения на законите през последните години. Усилията обаче трябва да бъдат насочени и към това да се погледнат какви са истинските причини за сивата икономика. \r\n \r\nПо думите ѝ една от причините е липсата на данъчен морал. Има и ситуации, в които недекларираният труд е рационален избор. Затова всички предложения, които са представени в този проект, ще бъдат разглеждани, защото има нужда от промени в законодателството, за да стане по-гъвкаво. \r\n \r\nПрезидентът на КНСБ Пламен Димитров посочи, че последните показателите на Индекса \"Икономика на светло\" показват, че през последните 10 години сивата икономика намалява, но все още е над 20 процента. Според него сивата икономика убива лоялната конкуренция. В предлагания план от КНСБ се предлагат промени в Кодекса на труда, Закона за обществените поръчки и други нормативни актове. \"Много е направено, но има и много още проблеми, които трябва да се разрешат\", заяви Пламен Димитров.", "date": "2019.12.09", "title": "КНСБ: Сивият сектор генерира 23 млрд. лв."}
{"url": "https://standartnews.com/biznes/roberto-kavali-veche-e-kolektsiya-na-sdzhuani-408702.html", "text": "Италианската модна къща „Роберто Кавали“ (Roberto Cavalli ) беше закупена миналата седмица от Хюсеин Саджуани, президент и собственик на компанията за изграждане на недвижими имоти „Дамак“ (Damac) от Дубай. \r\nТази сделка сложи край на един дълъг процес на покупко-продажба, но и на извървян тежък път за дизайнера, чието име носи модната марка. \r\nОще от началото на годината „Дамак“ бе обявяван за предпочитания кандидат за придобиването на марката, собственост на едноименната италианска модна къща, която през април получи защита от кредиторите, след подадена молба от Кавали. \r\nПрез април той затвори всички магазини в САЩ, като (регистрирана под името Art Fashion Corp). По същото време изпълнителният директор на САЩ Роберто Кавали, Салваторе Трамтуто, подаде оставка. \r\nБазираната във Флоренция фирма за луксозни стоки е основана от дизайнера Роберто Кавали в началото на 70-те години. Компанията положи огромни усилия през последните години да съживи продажбите си и да придобие видимост в индустрия, която все повече се доминира от конгломерати, разполагащи с много пари. Типични примери са „Луи Вюитон Моет Хенеси“ (LVMH) на Бернар Арно или швейцарската група „Керинг“ (Kering). \r\nСаджуани купи „Кавали“ чрез частната си инвестиционна компания Vision Investments, част от DICO Group, която притежава луксозни курорти и хотели, съответно има и достатъчно на брой молове, където да предлага „от пиле мляко“, камо ли скъпи луксозни стоки. \r\nПредходният собственик на „Роберто Кавали“ \r\n– частната италианска компания „Клесидра“ (Clessidra), пое модната къща през 2015 г., като се постара да компенсира изоставането от последните години. Въпреки това, след две години, в които модната къща не показа никакви признаци на възстановяване, „Клесидра“ започна да търси нов инвеститор. Трябва да се каже, че въпреки световния успех на марката, „Роберто Кавали“ преживяваше сложна ситуация от години. След еуфорията на 90-те години на миналия век и началото на новото хилядолетие, още през 2007 г. дизайнерът от Флоренция започна да допуска идеята да продаде част от компанията, като остане миноритарен акционер. Явно славата не бе достатъчна на Роберто Кавали, за да продължи да оцелява в бурния, ориентиран към много пари, свят. \r\nИ както винаги се случва, когато една популярна и обичана компания е в криза, на помощ идват конгломератите с много пари – големите инвеститори, които търсят всеки начин да разнообразяват вложенията си, за да печелят още повече. През май 2015 г. придоби 90% от активите на къщата (останалите 10% останаха при основателя Роберто Кавали). \r\nМакар да нямаше официално разкрита информация за размера на сделката, информирани източници посочват сумата от около 390 милиона евро. Ако е вярно, казват наблюдатели, това е доста повече от реалната цена на „кавали“, но пък те едва ли отчитат нематериалното зад марката… \r\nПоследните четири години се характеризираха с различни промени в управлението, което естествено не беше добре за групата. Спад беше регистриран и в оборота, и в печалбите. И до ден днешен собствениците не са предоставили финансови данни за 2018 г., което до известна степен скандализира обществото и инвеститорите, но пък и не е задължително, тъй като компанията не е публична. Така се стигна и до последните дни, в които бе обявено, че Хусеин Саджуани – милиардерът от Обединените арабски емирства – е станал собственик на „Роберто Кавали“. Съдбата на „Роберто Кавали“ не е някаква изненада и е същата, като тази на други италиански модни къщи. Големите луксозни марки са желани от инвестиционните фондове. За да дадат представа за тенденцията, която засяга италианските модни марки, от 372 сливания и придобивания в модния сектор в света между 2017 г. и първите три месеца на 2018 г., в 68 като активи са били заложени италиански марки. Versace, Gucci, Bottega Veneta, Pomellato, Dodo и Brioni вече са контролирани от групата на Kering, а Valentino попадна в ръцете на фонда на Катар Mayhoola for Investments. За Бернар Арно и неговата LMVH няма какво повече да кажем, освен че в последните години не спира да си пазарува, модни марки, бижутерийни къщи и какво ли още не… \r\nЗакупуването на „Роберто Кавали“ от „Дамак“ отбелязва прехода към сътрудничество между модната къща и дубайската компания, чието начало е поставено през 2017 година. Италиански медии го нарекоха „флирт, превърнал се в брак на интереси“. Самият Хюсейн Саджуани не крие ентусиазма си за „прехода в невероятната история на марката „Роберто Кавали“. \r\nСаджуани купи „Кавали“ чрез частната си инвестиционна компания „Вижън Инвестмънтс“ (Vision Investments), част от „ДИКО Груп“ (DICO Group), която притежава луксозни курорти и хотели, както и търговски центрове. „ДИКО Груп“ пък обяви, че сделката е важна стъпка в стратегията й и представлява развитие на партньорство, „започнало през 2017 г., по което „Кавали“ ще разработи интериора“ за някои нейни луксозни хотели. \r\nПрез юни се появиха петима потенциални инвеститори, за да спасят модната къща, включително „Дамак“, но също и италианският собственик на марката Diesel – OTB Group и американската компания за управление на луксозни марки Bluestar Alliance. Роден през 1952 г., Саджуани е най-големият син на търговец на писалки и часовници. Като момче той показа таланта си първо в следването си, а след това и като бизнесмен. Започва кариерата си през 1981 г. във финансовия отдел на Abu Dhabi Gas Industries. Две години по-късно разкрива свой бизнес в сектора за хранене, където негови мощни клиенти са американските военни и строителният гигант „Бехтел“ (Bechtel). \r\nПрез 2001 г. той се впуска в недвижимите имоти, като полето му на работа са инвестициите в луксозни апартаменти и къщи. През 2013 г. Саджуани дори работи заедно с Доналд Тръмп по създаването на две голф игрища под марката Trump, проектирани от Тайгър Уудс, в Дубай. Днес Саджуани ръководи компания, която през 2018 г. генерира 1,66 млрд. долара приходи. В безупречната му кариера досега липсваше само придобиването на престижна италианска луксозна марка. Е, вече и това е постигнато! Човекът зад световноизвестната модна марка се появява на бял свят във Флоренция през 1940 г. Останалото е в реда на нещата за човек, който произхожда от един от градовете-люлки на Ренесансса и съвременната цивилизация. Дядо му Джузепе Роси - художник импресионист от движението Macchiaioli, и майка му, която сама шие облекла, повлияват артистично на Роберто и го насочват към неговото призвание. Така Кавали се записва в Художествената академия на Флоренция да изучава тънкостите на специалността „Десениране“. Още като студент той прави серия от флорални принтове на плетива, които привличат вниманието на главни италиански фабрики за трикотаж. \r\nВ началото на 70-те той измисля и патентова революционна техника за десениране на кожа и започва да прави „кръпки“ (patchwork) от различни материали. След дебюта на новите техники в Париж, Кавали моментално получава поръчки от Hermes и Pierre Cardin. На 30 години той показва първата си колекция в салона за прет-а-порте в Париж и Палацо Пити във Флоренция. По-късно представя и дънки направени от десениран деним и с декорации от инкрустирана с камъни кожа, елементи с брокат и щампи на диви животни. През 1972 г. отваря и първия си бутик в Сен Тропе, а оттам-нататък пътят му е комбинация от творчески блясък и финансов успех. \r\nРевютата на Кавали и днес са сред най-сексапилните в света. Попзвезди като Бийонсе и Алиша Кийс са запалени почитателки на неговите богато орнаментирани дрехи с огромни деколтета. Когато в сп. \"Плейбой\" решават за първи път от 25 години да обновят знаменития заешки костюм, с който обличат веселите момичета, обръщат се към Кавали. \r\nНо музата на Кавали е неговата съпруга Ева, в която той винаги твърди, че е лудо влюбен, която е и майка на четирите им деца. Двамата се запознават през 1978 г. на конкурса \"Мис Вселена\". Тя участва, а той е в журито. Години по-късно Ева е толкова важна за модния маестро, че тя довършва изреченията му, когато той се затруднява с английския например. Става ли въпрос за мода обаче, Кавали винаги намира точните думи. А сега и точните суми…  ", "date": "2019.12.09", "title": "Роберто Кавали вече е колекция на Саджуани"}
{"url": "https://standartnews.com/regionalni/vik-pernik-s-nov-upravitel-408675.html", "text": "Досегашният управител на ВиК Шумен Илиян Илиев бе избран от Общото събрание на акционерите на ВиК Перник за управител на водното дружество в Перник. Неговата кандидатура е предложена от държавата, която притежава 51% от капитала на дружеството. Илиян Илиев ще замени на поста досегашния управител на ВиК Перник Иван Витанов, до чието отстраняване се стигна след проведения на 20 ноември протест на перничани заради драстичния спад на обема на язовир „Студена“. Очаква се през следващата седмица новият шеф на водното дружество в Перник да встъпи официално в длъжност. Кметът на Радомир Пламен Алексиев, който е представителят на община Радомир в Общото събрание на акционерите на ВиК, е гласувал против кандидатурата на Илиян Илиев, съобщава БНР. Реално той е предложен, избран от държавата, каза Алексиев. Според него към ситуацията е подходено несериозно. “Ние не познаваме Илиев, не ни беше изпратено дори едно CV. Освен това казусът с неговото освобождаване от поста му управител на ВиК - Шумен не е решен“, коментира кметът на Радомир. Илиян Илиев беше освободен преди дни от поста управител на ВиК Шумен. Община Шумен обаче, която има 23% дял в дружеството, внесе в съда искане за спиране на вписването на новия управител на ВиК в Търговския регистър. Така Илиев не може да поеме управлението на ВиК Перник до провеждане на конкурс за управител на ВиК Шумен.", "date": "2019.12.09", "title": "ВиК Перник с нов управител"}
{"url": "https://standartnews.com/regionalni/ruskoto-posolstvo-dari-elkha-na-pleven-408726.html", "text": "Посланикът на Русия Анатолий Макаров запали светлините на най-високата коледна елха в центъра на Плевен с пожелание да се сбъднат мечтите на плевенчани. За първи път централният плевенски площад \"Възраждане\" е украсен от коледна елха, висока 13 метра и с тегло тон и половина, предоставена от посолството на Русия в България. На тържеството тази вечер посланик Макаров заяви, че Плевен е град на българо-руската бойна слава и за него е удоволствие да предостави тази московска елха на неговите жители за предстоящите коледни и новогодишни празници. „Отношенията ни се развиват добре, а тази елха е специален знак те да продължат да се развиват в човешки план“, допълни дипломатът. Кметът на Плевен Георг Спартански благодари за жеста на посолството на Русия и посочи, че така празникът на Плевен става още по-цветен, пъстър и красив. Винаги ни е свързвало приятелство и сътрудничество, добави Спартански и прикани всички присъстващи на площада заедно да отбележат утре 142 години от Освобождението на града от турско робство. Музикален поздрав отправиха Общинският духов оркестър, детският хор \"Звъника\" и детско-юношеският фолклорен ансамбъл \"Нашенчета\" в Плевен.", "date": "2019.12.09", "title": "Руското посолство дари елха на Плевен"}
{"url": "https://standartnews.com/regionalni/uchenichkata-ot-vratsa-govorela-s-mayka-si-kogato-izdkhnala-408719.html", "text": "Инцидентът, при който 13-годишно момиче почина във врачанско училище, става в междучасието след първия учебен час - седмокласничката сяда на стола на учителя пред дъската и започва да разговаря по телефона, разказа директорът на училището, цитиран от БНТ. \"Говори с майка си по телефона и само издава силен звук - ох!, пада по очи на катедрата и на пода. Незабавно дете изтичва на втория етаж да извика медицинското лице, което в рамките на една минута се качва в стаята\", обясни Виктор Кръстев, директор на СУ\"Христо Ботев\". Медицинският специалист на училището констатира липсата на пулс и дишане. Веднага е подаден сигнал на 112 и е повикана спешна помощ, която пристига след 8 минути. Те разполагат с необходимата апаратура и екип от двама кардиолози. Починалата ученичка във Враца говорела с майка си по телефона, когато издъхнала. \"Дойде първият екип, започна реанимация, втора линейка дойде, един час продължи. Това се прави, докато се появи сърдечна дейност и пулс, дишане спонтанно. Не се появи\", съобщи Антоанета Цветкова, медицински специалист. Системата за видеонаблюдение на училището е записала по минути и секунди инцидента. Материалите са иззети от прокуратурата и е започнало разследване.", "date": "2019.12.09", "title": "Починалата ученичка говорела с майка си и издъхнала"}
{"url": "https://standartnews.com/regionalni/uchenichka-pochina-v-klas-vv-vratsa-408677.html", "text": "Тази сутрин в едно от най-големите училище във Враца - СУ \"Христо Ботев\" е починала  ученичка. По неофициално потвърдена информация, момичето е имало здравословни проблеми, съобщи БНР. От учебното заведение потвърдиха тъжната новина и помолиха чрез официално изявление за съчувствие и разбиране. \"Информираме Ви, че на 9 декември в Средно училище \"Христо Ботев\"- Враца има смъртен случай с ученичка от 7-ми клас. Взети са своевременно всички необходими мерки от наша страна. Уведомени са институциите, провеждат се разговори от специалисти. Психолози работят с учениците. Предвид трагедията и нашата скръб, Ви молим за разбиране и етика към опазване психическото и физическо състояние на децата и учителите, като не ги притеснявате с въпроси\", се казва в съобщение от СУ \"Христо Ботев\".  ", "date": "2019.12.09", "title": "Ученичка почина в клас във Враца"}
{"url": "https://standartnews.com/regionalni/chistyat-kanali-i-dereta-vv-varna-408681.html", "text": "Във Варна започна почистването на отводнителни канали и дерета преди началото на зимата. Почистване и транспортиране на битови и биоразградими отпадъци, на изкопни земни маси, наноси и отпадъци от канализационните системи ще бъде извършено на 58 участъка. Ще бъде премахната и паразитната растителност около тях, съобщават от общината. В момента приключва почистването на дерето в село Константиново. Работи се по различни участъци и в район „Владислав Варненчик“. Предстои да започнат дейности в  районите „Младост“ и „Приморски“.  ", "date": "2019.12.09", "title": "Чистят канали и дерета във Варна"}
{"url": "https://standartnews.com/sport/grisho-si-izbra-nemski-trenor-408676.html", "text": "Най-силният български тенисист в историята Григор Димитров е започнал сътрудничество с треньора Кристиан Гро. Новината бе съобщена от tenniskafe.com. Димитров е без треньор в последните месеци, след като се раздели с Дани Валверду, а експериментът с Радек Щепанек не беше успешен. В официалния сайт на Мъжката тенис асоциация треньор на Григор се води Андре Агаси. Германецът Гро е на 38 години и е бил треньор на сънародницитеп си Михаел Берер през 2011-а и Томи Хаас (2012-2013 и 2015 г.), както и на американците Брадли Клан и Тейлър Фриц. От години Гро живее в Сан Диего (Калифорния), а досега бе консултант федерацията на САЩ.", "date": "2019.12.09", "title": "Гришо си избра немски треньор"}
{"url": "https://standartnews.com/sport/sheft-na-rusada-nyamame-shans-i-pri-obzhalvane-408699.html", "text": "Президентът на Руската антидопингова агенция (РУСАДА) Юри Ганус заяви, че страната няма шанс да спечели обжалването срещу четиригодишната забрана, наложена от УАДА, добавяйки, че това е „трагедия“ за чистите атлети, съобщава BNR. „Няма никакъв шанс да спечелим обжалването в съда“, сподели Ганус за Франс прес след окончателното решение на Световната антидопингова агенция. „Това е трагедия“, каза той, добавяйки, че някои руски спортисти вече обмисляли да напуснат страната, за да могат да се състезават на големите международни форуми. УАДА прие днес предложеното от специалната комисия наказание Русия да бъде извадена от всякакви международни спорни събития в следващите четири години, включително Олимпийските игри в Токио през 2020 и Пекин през 2022. Страната също така няма да може да домакинства за никакви международни спортни форуми в този период. \"Наказанието е в резултат на антируската истерия, която започна да става хронична\", коментира  \r\n \r\nСамо преди седмица премиерът на Русия призна, че страната има проблем с допинга. \"Имаме проблем с допинга и това е недопустимо. Трябва да предприемем по-твърди мерки за борба с този проблем и хората, които взимат решения за взимането на такива субстанции. Допуснахме грешка, но да не би другите страни да са безгрешни?\", коментира Медведев в ежегодното си телевизионно интервю със зрителски въпроси.  Светлана Журова, заместник-председател на международната комисия на  руската Дума, обяви, че Русия ще обжалва пред Арбитражния спортен съд решението на Световната антидопингова агенция (УАДА). Международният олимпийски комитет (МОК) е единствената институция, компетентна да издаде подобна забрана, смята Журова. \"Сигурна съм на 100%, че Русия ще се обърне към Арбитражния спортен съд, защото трябва да защитим нашите спортисти. МОК все още не е потвърдил това решение на УАДА. Световната антидопингова агенция може само да направи предложение пред МОК, но не и да налага подобна забрана\", посочи тя. фото ЕПА/БГНЕС", "date": "2019.12.09", "title": "Шефът на РУСАДА: Нямаме шанс и при обжалване"}
{"url": "https://standartnews.com/sport/zuma-dari-khrana-na-sotsialno-slabi-408707.html", "text": "Над 700 кроасана, дарени от легендарния футболист и треньор на Локомотив (Пловдив) и на националния отбор на България Христо Бонев - Зума, бяха раздадени благотворително на граждани и институции в пловдивския район \"Тракия\", съобщи Дарик. Във връзка с православните християнски празници на 4, 5 и 6 декември - Св. Варвара, Св. Сава и Св. Николай Чудотворец, кметът на \"Тракия\" Костадин Димитров, раздаде на ползващите социалната трапезария 450 броя кроасани. От дарението получиха и обитателите на приюта за бездомни лица - Община Пловдив. Кметът Димитров благодари на Христо Бонев-Зума за поредния му благороден жест. фото Марица", "date": "2019.12.09", "title": "Зума дари храна на социално слаби"}
{"url": "https://standartnews.com/sport/antni-e-sedmi-na-evro-2019-408641.html", "text": "Най-успешният български плувец в момента Антъни Иванов се класира на седмо място във финала на 200 метра бътерфлай на европейското първенство по плуване в малък басейн в Глазгоу. \r\nБългаринът финишира за 1:52.96 минути, което му отреди престижното седмо място. Иванов остана на повече от секунда от държавния си рекорд (1:51.81) и не успя да се приближи до подиума в коронната си дисциплина. \r\nЕвропейски шампион стана гръцкият състезател Андреас Вазайос с 1:50.23 минути, следван от Рамон Кленц (Германия) с 1:51.51 и Джеймс Гай (Великобритания) с 1:51.73.", "date": "2019.12.09", "title": "Антъни е седми на Евро 2019"}
{"url": "https://standartnews.com/sport/kobrata-sreshchu-dzhoshua-v-london-408642.html", "text": "Алчният за големите пари в тежката категория промоутър на Антъни Джошуа - Еди Хърн - явно се е вразумил и няма да преследва нов мач на клиента си в Саудитска Арабия с Анди Руис или Дионтей Уайлдър, а ще върви към задължителните защити на трите си световни титли - в IBF, WBA и WBO.  А това означава, че следващият мач на британския боксьор ще е срещу задължителния претендент във версия IBF Кубрат Пулев! Хърн дори вече е избрал локация за тази среща - новия 60-хиляден стадион на Тотнъм в Лондон. А има и огромна яснота за датата - в последната седмица на март 2020 г. Тези планове бяха разкрити от Джошуа и Хърн в ексклузивно интервю за вестник \"Сън\".  \"Цяла година се бия извън родината и вече ме е налегнала носталгията. Искам да зарадвам феновете си в Лондон, видя се, че те много ми помагат и ми е по-трудно без подкрепата им. Да защитя трофеите си пред моята публика ще е мегаизживяване.\" \"Най-прекрасното би било да го сторя срещу друг британец, но няма как да стане. Вървим по реда на задължителните защити и следващият ми опонент се знае (бел. ред. - Кубрат Пулев). Веднага започвам работа, защото в края на март трябва да се проведе този мач\", заяви Джошуа, а Хърн потвърди плановете.  \"Стадионът на Тотнъм е една прекрасна локация за боксов мач и трябва да я обсъдим. Хора ми звънят от цялата страна и ме молят да заведа Антъни там и там. Говорихме с хората от Тотнъм да проведем мача с Руис на стадиона им, но той беше зает. Сега отново говорим с тях и може би ще стигнем до споразумение за края на март\", заяви Хърн.  По тези думи на промоутъра и Антъни Джошуа, по всичко изглежда, че евентуален мач с Кубрат Пулев би се провел между 23 и 31 март, когато е прекъсването в програмата на Висшата лига заради баражите на националните отбори в Лигата на Нациите, а англичаните ще имат контроли. Така че можем да заключим, че двубоят ще е в уикенда на 28 или 29 март, като е по-вероятно да е в събота, 28-ми. ", "date": "2019.12.09", "title": "Кобрата срещу Джошуа в Лондон"}
{"url": "https://standartnews.com/kultura/rushi-vidinliev-e-zak-v-18-sivo-408650.html", "text": "„18% сиво“ - филмът по едноименната книга на Захари Карабашлиев, тръгва в кината от 24 януари. Историята е интересна и нестандартна за родната литература. Разбито сърце, луда нощ в Мексико, чувал с марихуана и спомени за България през 90-те години. Всичко това преживява главният герой в романа – Зак. Той пропътува Съединените щати, за да достигне крайната си цел - Ню Йорк, където го очакват най-големите изпитания и истината за отсъствието на любимата му - Стела. Братя Чучкови харесват много романа и решават да направят филм по него, като пренесат историята от САЩ в Европа и действието се развива в наши дни. „Следваме основната линия, но направихме филм за съвременните хора тук и сега, защото светът е много по различен от 90-те години и искаме пътуването, което пресъздаваме да е актуално към средата“, споделя Виктор Чучков-син, режисьор на лентата.  Ето и още подробности от сюжета в лентата. Следвайки своята мечта,  главните  герои, влюбените Захари и Стела, се местят от Варна в Лондон. Но оцеляването в новата страна не е толкова лесно, и когато жена му го напуска, Захари се отправя на лудо пътешествие от Лондон до Берлин, по време на което среща поредица от необикновени  хора. Това е пътуване, което разкрива истината за неговата изгубена любов, и в крайна сметка го довежда до  неудобни открития за самия него. С нелеката задача да влезе в образа на главния герой Зак се нагърбва Рушен Видинлиев. „За да спечеля ролята, трябваше да мина през необикновено дълъг кастинг период, в който до последно не знаех дали Виктор ме е избрал. Ще запомня филма с това, че вървях истински по стъпките на героя. Точно както и Зак, преживях много нови запознанства по пътя. За първи път срещах актьорите, с които си партнираме във филма на всяко ново място, на което пристигахме за снимки. Проектът съчета двете ми най-любими неща – кино и пътуване, за което съм изключително благодарен. И силно се надявам разказът да докосне хората.“, споделя Руши, който този път пред камерите е двойка с Доля Гавански. Оператор е Ненад Бороевич, музиката е на Виктор Чучков. През последните години Руши работи активно като актьор и режисьор. Завършва магистърска програма за късометражно кино в Ню Йорк, снима реклами, видеоклипове за други артисти. За  главна роля в „Цветът на хамелеона“ получава наградата за най-добър актьор от Българската филмова академия. Участва с главна роля и в „Снимка с Юки“ на режисьора Лъчезар Аврамов, на който отново братя Чучкови са продуценти. През цялото време Руши не спира да работи и като автор на музикални проекти за други изпълнители. A след серия рекордно разпродадени лайв събития и заради огромния интерес на феновете, тази година поп звездата издаде и съвсем нова авторска музика.  ", "date": "2019.12.09", "title": "Руши Видинлиев е Зак в „18% сиво“"}
{"url": "https://standartnews.com/kultura/fond-13-veka-blgariya-podkrepya-mladi-talanti-408657.html", "text": "Националният дарителски фонд „13 века България“ обяви, че млади български творци и учени могат да кандидатстват за новоучредената национална награда за подпомагане на професионалното развитие на изявени в различни области. Призът „13 века България“ представлява парична премия в размер на 5 000 лева, осигурени от Фонда, и е предназначена за обучение. Националната награда ще се присъди от жури на конкурсен принцип в  два кръга. В първия етап комисията ще отсее шестима от номинираните кандидати. Имената им ще бъдат обявени през януари 2020.  За всеки от тях Фондът ще организира дарителска кампания под наслов „Подкрепи таланта - дари“. Спомоществувателите ще могат да разтворят сърца и кесии за предпочетен от тях млад учен или творец. Носителят на наградата ще бъде избран и обявен между 20 и 30 юни 2020. До 31 декември 2019 година кандидатите могат да подадат документите си онлайн на  В конкурса могат да участват български граждани на възраст до 35 години със завършено висше образование в изкуството или науката и с иновативни постижения в съответната област. Задължително условие е през 2019 кандидатите да са приети за следдипломна квалификация в акредитирани висши учебни заведения на територията на Европа, без България. \"Надявам се, че новата кауза ще срещне съмишленици не само в страната, а и сред общностите ни по света\", казва изпълнителният директор на фонда Слава Иванова. .    ", "date": "2019.12.09", "title": "Фонд „13 века България“ подкрепя млади таланти"}
{"url": "https://standartnews.com/svyat/otkrikha-nov-vid-dinozavr-408649.html", "text": "Екипът на Хуан Пабло Суарес от университета в еквадорския град Лоха обяви, че е открил нов вид динозавър, който никога досега не е бил описван, предаде \"Франс прес\". Костите на животното са били открити в южната част на Еквадор, на петдесетина километра от границата с Перу. Това е първата находка на останки от динозавър в Еквадор. Според извършените анализи става дума за титанозавър. Животните от тази група са характерни с големите си размери. Скелетът не е бил пълен, но е бил достатъчен, за да се възстанови и опише анатомията на животното. Динозавърът е бил с къси и дебели кости, дълъг е бил до шест метра при височина между 2 и 3 метра.", "date": "2019.12.09", "title": "Откриха нов вид динозавър"}
{"url": "https://standartnews.com/kultura/antonina-stoyanovi-vodi-blgariya-prez-stkloto-na-vremeto-v-rim-408660.html", "text": "България от 20-те и 30-те години на миналия век и връзката с Италия от онова време са в центъра на изложбата „България през стъклото на времето“, която гостува на Музея на Рим в Трастевере от 12 декември до 12 януари 2020 г. След изключителния успех на експозицията през пролетта  в Националната художествена галерия „Квадрат 500“, римското издание е в чест на 140-годишнината от установяването на дипломатическите отношения между двете страни, която съвпада и със 140 години  от провъзгласяването на София за столица на България. По интерактивен начин с 3D мапинг, триизмерни проекции,  мултисензорни ефекти и анимации са представени 36 автентични стъклени плаки от семейното наследство на фамилия Близнаков. Изложбата е организирана от  на    в сътрудничество с  Новият прочит на кураторите Ирина Дилкова и Милена Кънева ще изненада италианската публика с виртуална реалност, QR кодове и триизмерни проекции. Старите стъклени плаки оживяват в модерна технологична форма в контраст с битовите им сюжети - и така увеличават силното им емоционално въздействие. Зрителят ще предприеме вълнуващо пътешествие в бита и нравите на България от преди 100 години. 36-те фотографски плаки представят епохата, в която са направени  от историческа, етнографска и географска гледна точка. Прожектирани по стените на музея, стъклените плаки разкриват пейзажи и обичаи от България от 20-те и 30-те години на ХХ век. Тези старинни фотографски находки са били съхранявани в избледнели машинописни листове  – дипломатически преписки, бюлетини на Ройтерс и БТА от  30-те години на миналия век. Най-интересните новини, разказващи за превратностите в Европа от онова време, са отпечатани в тогавашния вестникарски формат и са част от изложбата. Историята, залегнала в изложбата завладява въображението. Всичко започва, когато  , италианска аристократка от български произход, се среща през 1998 г. с Антонина Стоянова, по това време първа дама на България. Тя й подарява семейното съкровище – 36-те стари фотографски плаки, принадлежали на дядо й   , един от основателите на пристанищната дейност в страната. Младият старозагорец  завършва инженерство в Белгия и е изпратен по волята на княз Фердинанд да специализира в Триест. В началото на ХХ век той вече е успешен бизнесмен, щастливо женен за италианката Петронила Венециани и почетен консул на България в Италия. Зет на известния писател Итало Звево, той се вписва в интелектуалния космополитен  живот на Триест. Сред най-близките му приятели е писателят Джеймс Джойс, който става преподавател по английски на дъщерите му. Предполага се, че Марко Близнаков може би наел фотографи, които да заснемат моменти от българското ежедневие и фрагменти от красотата на любимата му страна или  е получил фотографските плаки като консул на България, за да може да я представя подобаващо пред италианската публика. Документалният филм „  с оригиналния разказ на 95-годишната Надежда Близнаков за нейната житейска история е неразделна част от изложбата „България през стъклото на времето“. Автори са  ригиналната музика на лентата е на  и гайдаря  .  В една от залите, която ще напомня салона на Вила Венециани с  фотосите на семейство Близнаков и на Триест от началото на XIX век, българската столица София присъства в плаките с току-що завършения строеж на Свети Александър Невски и ще бъде представена и чрез паралелен фотомонтаж с архивни снимки на eмблематичните и модерни за времето си сгради отпреди век, а актуалните кадри са на фотографа Евгени Димитров.  Към експозицията е издаден луксозен каталог, благодарение на  .  Задълбочените познавателни текстове на плаките, описващи българските обичаи, символи и традиции са на етнолога  .   е aрт директор на изложбата и каталога, а заедно с  са автори на визията и на интерактивното пресъздаване.  ", "date": "2019.12.09", "title": "Антонина Стоянова води „България през стъклото на времето“ в Рим"}
{"url": "https://www.standartnews.com/sport/kobrata-sreshchu-dzhoshua-v-london-408642.html", "text": "Алчният за големите пари в тежката категория промоутър на Антъни Джошуа - Еди Хърн - явно се е вразумил и няма да преследва нов мач на клиента си в Саудитска Арабия с Анди Руис или Дионтей Уайлдър, а ще върви към задължителните защити на трите си световни титли - в IBF, WBA и WBO.  А това означава, че следващият мач на британския боксьор ще е срещу задължителния претендент във версия IBF Кубрат Пулев! Хърн дори вече е избрал локация за тази среща - новия 60-хиляден стадион на Тотнъм в Лондон. А има и огромна яснота за датата - в последната седмица на март 2020 г. Тези планове бяха разкрити от Джошуа и Хърн в ексклузивно интервю за вестник \"Сън\".  \"Цяла година се бия извън родината и вече ме е налегнала носталгията. Искам да зарадвам феновете си в Лондон, видя се, че те много ми помагат и ми е по-трудно без подкрепата им. Да защитя трофеите си пред моята публика ще е мегаизживяване.\" \"Най-прекрасното би било да го сторя срещу друг британец, но няма как да стане. Вървим по реда на задължителните защити и следващият ми опонент се знае (бел. ред. - Кубрат Пулев). Веднага започвам работа, защото в края на март трябва да се проведе този мач\", заяви Джошуа, а Хърн потвърди плановете.  \"Стадионът на Тотнъм е една прекрасна локация за боксов мач и трябва да я обсъдим. Хора ми звънят от цялата страна и ме молят да заведа Антъни там и там. Говорихме с хората от Тотнъм да проведем мача с Руис на стадиона им, но той беше зает. Сега отново говорим с тях и може би ще стигнем до споразумение за края на март\", заяви Хърн.  По тези думи на промоутъра и Антъни Джошуа, по всичко изглежда, че евентуален мач с Кубрат Пулев би се провел между 23 и 31 март, когато е прекъсването в програмата на Висшата лига заради баражите на националните отбори в Лигата на Нациите, а англичаните ще имат контроли. Така че можем да заключим, че двубоят ще е в уикенда на 28 или 29 март, като е по-вероятно да е в събота, 28-ми. ", "date": "2019.12.09", "title": "Кобрата срещу Джошуа в Лондон"}
{"url": "https://standartnews.com/kultura/100-uchastnitsi-v-sofiyskiya-mezhdunaroden-literaturen-festival-408697.html", "text": "Софийският международен литературен фестивал представя над 50 събития до 15 декемврив Мраморното фоайе в НДК. В афиша на седмото издание са срещи с български и чуждестранни автори, тематичният панел „Разговори за бъдещето“, дискусии, изложби, „Тайно поетическо четене“... Международната програма е посветена на многообразието на френскоезичната литература, а гостуващите писатели ще бъдат от различни държави и континенти. На старта е конференцията „Да пишеш на френски“, организирана от Международната организация на франкофонията – на 9 и 10 декември в Софийския университет „Свети Климент Охридски“. До 15 декември в НДК върви и 47-ият Международен панаир на книгата, който всяка година събира хиляди посетители. Виетнамката Анна Мои и мароканецът Махи Бинбин – публицист, художник и скулптор, откриват официално фестивала с лекции на 9 декември от 17 до 19 часа в Аулата на Алма матер. Махи Бинбин пише романа си „Звездите на Сиди Мумен“ за 14 младежи на възраст между 18 и 25 години от най-бедното предградие на Казабланка, които през 2003 година се самовзривяват на различни места в града. Махи Бинбин прекарва доста време в този регион, за да разбере процеса на радикализация и как „някой създава човешки бомби за толкова кратко време“.  Книгата е преведена на 15 езика. По нея е създаден и филм с името „Божиите коне“. „Тъй като спечелихме пари и известност на гърба на немотията, решихме да върнем дължимото на тези деца“, казва Махи Бинбин. Така той прави пет културни центъра, които днес приютяват над 1000 момчета и момичета. Анна Мои е носител на висшето френско отличие за „значителни заслуги към обогатяването на френското културно наследство“ – Ордена за изкуство и литература. Тя говори шест езика, но в България Анна Мои ще разкаже за избора да пишеш на френски, да разказваш именно на този език за травмата, глада, унижението и ужасите на войната. Самата тя нарича изборът да пишеш на език, различен от майчиния, трансгресия. В следващите дни още осем автора ще допълнят и обогатят разбирането за френскоезичната литература - Самира Негруш от Алжир, Ким Тхуи от Канада,  Жан-Марк Тюрин и Армел Жоб от Белгия,  люксембургският поет Жан Портанте,  французинът Франсоа-Анри Дезерабл,  швейцарският автор, носител на „Гонкур“, Бернар Коман  и Дени Терио от Канада. Елица Георгиева, Албена Димитрова и Аксиния Михайлова, които пишат на френски, споделят  мисли на 10 декември от 17. Сред българските участници тази година са поетите и писателите Албена Стамболова, Белослава Димитрова, Велина Минкова, Владислав Христов, Галин Никифоров, Георги Борисов, Георги Тенев, Елена Алексиева, Емануил А. Видински, Иван Ланджев, Иван Христов, Ирена Иванова, Камелия Кучер, Леони Ходкевич, Марианна Георгиева, Мария Касимова-Моасе, Петър Денчев, Петър Чухов, Пламен Дойнов, Радко Пенев, Силвия Недкова, Теодора Димова, Цветанка Еленкова и Чавдар Ценов. Публиката ще види изложба с творби на художничката Яна Левиева, която си отиде преди година. Експозицията ще бъде както за гледане, така и за четене, тъй като специално за нея текстове подготвиха писатели, издатели, преводачи, сред които Антоанета Колева, Георги Господинов, Илко Димитров, Йордан Ефтимов, Катя Митова, Кристин Димитрова, Людмила Балабанова, Мария Добревска, Пенка Казанджиева, Петър Горанов, Правдолюб Иванов, Цветанка Еленкова и Яна Букова. Откриването е на 10 декември от 18. На 11 декември от 17 Антон Стайков ще представи своята лекция „Деветото изкуство говори френски“ (Метаморфозите на френскоезичния комикс – от забава за деца до изкуство за всички възрасти). Тя ще бъде съпроводена и с изложба на комикси, до която ще бъде обособен специален кът-читалня. Петя Кокудева, Радослав Парушев, Елица Георгиева и Момчил Николов са писателите, които ще вземат участие в Бързите литературни срещи на 12 декември от 20 във Fox Book Café, наподобяващи случайния принцип на Speed Dating-формата. Публиката е пряк участник. В рамките на 5 минути всеки гост на събитието ще разговаря с един или няколко от писателите. Авторите ще са подготвили теми за разговор, а хората ще сядат при тях на случаен принцип.  Местата са ограничени и е нужно предварително записване. Известният литературно-сценичен формат „Актьори срещу поети“ гостува на фестивала  на 14 декември от 20 в ДНК – пространство за съвременен танци и пърформанс. В поетичната битка този път ще влязат някои от най-впечатляващите млади поети - Виолета Кунева, Мартин К. Илиев, Александър Байтошев, Лилия Трифонова и Стефан Икога, а актьорите, които ще се изправят срещу тях, са Августина-Калина Петкова, Иван Станчев, Петър Петров, Станислав Кертиков, Цветелина Атанасова. Водещ ще бъде Лилия Гелева.  ", "date": "2019.12.09", "title": "100 участници в Софийския международен литературен фестивал"}
{"url": "https://www.standartnews.com/sport/sheft-na-rusada-nyamame-shans-i-pri-obzhalvane-408699.html", "text": "Президентът на Руската антидопингова агенция (РУСАДА) Юри Ганус заяви, че страната няма шанс да спечели обжалването срещу четиригодишната забрана, наложена от УАДА, добавяйки, че това е „трагедия“ за чистите атлети, съобщава BNR. „Няма никакъв шанс да спечелим обжалването в съда“, сподели Ганус за Франс прес след окончателното решение на Световната антидопингова агенция. „Това е трагедия“, каза той, добавяйки, че някои руски спортисти вече обмисляли да напуснат страната, за да могат да се състезават на големите международни форуми. УАДА прие днес предложеното от специалната комисия наказание Русия да бъде извадена от всякакви международни спорни събития в следващите четири години, включително Олимпийските игри в Токио през 2020 и Пекин през 2022. Страната също така няма да може да домакинства за никакви международни спортни форуми в този период. \"Наказанието е в резултат на антируската истерия, която започна да става хронична\", коментира  \r\n \r\nСамо преди седмица премиерът на Русия призна, че страната има проблем с допинга. \"Имаме проблем с допинга и това е недопустимо. Трябва да предприемем по-твърди мерки за борба с този проблем и хората, които взимат решения за взимането на такива субстанции. Допуснахме грешка, но да не би другите страни да са безгрешни?\", коментира Медведев в ежегодното си телевизионно интервю със зрителски въпроси.  Светлана Журова, заместник-председател на международната комисия на  руската Дума, обяви, че Русия ще обжалва пред Арбитражния спортен съд решението на Световната антидопингова агенция (УАДА). Международният олимпийски комитет (МОК) е единствената институция, компетентна да издаде подобна забрана, смята Журова. \"Сигурна съм на 100%, че Русия ще се обърне към Арбитражния спортен съд, защото трябва да защитим нашите спортисти. МОК все още не е потвърдил това решение на УАДА. Световната антидопингова агенция може само да направи предложение пред МОК, но не и да налага подобна забрана\", посочи тя. фото ЕПА/БГНЕС", "date": "2019.12.09", "title": "Шефът на РУСАДА: Нямаме шанс и при обжалване"}
{"url": "https://standartnews.com/sport/rusiya-aut-ot-sporta-za-4-godini-408665.html", "text": "Русия получи четиригодишна забрана за участие във всички големи спортни събития от Световната антидопингова агенция (УАДА). Това означава, че флагът и химнът на Русия няма да бъдат разрешени на събития като Мондиал 2022 в Катар и Олимпиадата в Токио, която е през следващата година. Спортистите, които могат да докажат, че не са замесени в допинг скандала, ще могат да се състезават под неутрален фланг. Изпълнителният комитет на УАДА взе единодушното решение на среща в Лозана. То идва, след като Руската антидопингова агенция (РУСАДА) бе обявена за несъответстваща за манипулиране на лабораторни данни, предадени на разследващите през януари 2019 година.", "date": "2019.12.09", "title": "Русия аут от спорта за 4 години"}
{"url": "https://www.standartnews.com/sport/oshche-edin-skior-s-prva-pobeda-za-svetovnata-kupa-408648.html", "text": "Бийвър Крийк се озака щастлива дестинация за още един от алпийците в белия керван. След като в петък на супергигантския слалом за Световната купа първи успех в кариерата си постигна Марко Одермат и в гигантския слалом имахме нов победител. 30-годишният Томи Форд кара перфектно на домашния сняг и заслужено ликуваше за първи път на \"Бърдс ъф Прей\". Втори на цели 80 стотни зад него остана световния шампион в дисциплината за 2019-а Хенрик Кристоферсен (Нор). Трети пък е друг норвежец Лейф Кристиан Нестволд-Хауген. \r\nГолемият фаворит и победител от първия старт за сезона в Зьолден Алекси Пентюро (Фр) допусна голяма грешка още в първия манш и вкрайна сметка остана чак 17-и. С тази победа Томи Форд поведе в класирането за малкия кристален глобус в дисциплината гигантски слалом със 150 точки, втори е Матийо Февър със 120 точки, а трети е Алекси Пентюро със 114 точки. В генералното класиране няма разместване в челото, където водач е Матиас Майер с 232 точки, пред Винсент Крихмайер с 212 точки и Доминик Парис с 204 точки. До сега Форд имаше в кариерата си 85 старта и само едно четвърто място като най-предно и то от гигантския слалом в Зьолден през октомври. Американец пък не беше печелил гигантски слалом за СК в Бийвър Крийк от 2014-а, когато за последен пети пореден път триумфира Тед Лигети. Тази седмица белия серван се мести във Вал д' Изер (Фр), където има гигантски слалом на 14-и и слалом на 15-и. И в двата ще стартира водещия ни алпиец Алберт Попов. При дамите вчера в Лейк Луис Виктория Ребенсбург спечели първия за сезона супергигантския слалом от Световната купа. Германката триумфира в Лейк Луис с време 1:20.00 минута и постигна 18-а победа за Световната купа в кариерата си и общо четвърта в дисциплината Супер-Г. Втората позиция изненандващо зае италианката Никол Делаго на 0,35 секунди след победителката. Тя кара с незавидния номер 31. Трета е швейцарцата Корин Сутер. Носителката на Световната купа и водачка в генералното класиране Микаела Шифрин завърши десета. Шифрин остава начело генералното класиране с 472 точки, следвана от Ребенсбург 235 точки, Мишел Гизин (Швейцария) 185 и други. Състезанието и вчера бе отложено, но само с половин час заради падналия нов сняг и невъзможността на домакините да подготвят трасето по-бързо. Този уикенд дамите ще са в Санкт Мориц (Швейц) за Супер-Г в събота и паралелен слалом в неделя. Евроспорт 1 излъчва всички стартове от Световната купа при мъжете и жените.", "date": "2019.12.09", "title": "Още един скиор с първа победа за Световната купа"}
{"url": "https://www.standartnews.com/sport/etr-si-vze-nov-trenor-408673.html", "text": "Бившият наставник на ЦСКА 1948 Петко Петков е новият старши треньор на Етър, съобщи председателят на управителния съвет на клуба проф. Георги Камарашев, съобщи bnr. \r\n \r\nПетков е роден на 29 март 1968 г. в София. Завършва НСА „Васил Левски“ със специалност „Футбол“, като от 2008 г. насам притежава треньорски лиценз „PRO“. Бивш футболист на столичните Академик и Септември. Работил е във всеки един от последните четири клуба, ставали шампиони на България (ЦСКА, Левски, Лудогорец и Литекс). На „Армията“ той работи като помощник на Христо Стоичков, когато Камата пое за кратко „червените“ през сезон 2013/14. \r\n \r\nОт 2015 до 2018 г. бе помощник-треньор на шампиона Лудогорец, а оттогава до октомври т.г. Петко Петков бе старши треньор на ЦСКА 1948. “Днес подписваме договора с Петко Петков, утре ще бъде официално представен на отбора”, съобщи пред “Велико Търново спорт” проф. Камарашев. Росен Кирилов подаде оставка като треньор на Етър на 2 декември.", "date": "2019.12.09", "title": "Етър си взе нов треньор"}
{"url": "https://www.standartnews.com/sport/rusiya-aut-ot-sporta-za-4-godini-408665.html", "text": "Русия получи четиригодишна забрана за участие във всички големи спортни събития от Световната антидопингова агенция (УАДА). Това означава, че флагът и химнът на Русия няма да бъдат разрешени на събития като Мондиал 2022 в Катар и Олимпиадата в Токио, която е през следващата година. Спортистите, които могат да докажат, че не са замесени в допинг скандала, ще могат да се състезават под неутрален фланг. Изпълнителният комитет на УАДА взе единодушното решение на среща в Лозана. То идва, след като Руската антидопингова агенция (РУСАДА) бе обявена за несъответстваща за манипулиране на лабораторни данни, предадени на разследващите през януари 2019 година.", "date": "2019.12.09", "title": "Русия аут от спорта за 4 години"}
{"url": "https://www.standartnews.com/sport/grisho-si-izbra-nemski-trenor-408676.html", "text": "Най-силният български тенисист в историята Григор Димитров е започнал сътрудничество с треньора Кристиан Гро. Новината бе съобщена от tenniskafe.com. Димитров е без треньор в последните месеци, след като се раздели с Дани Валверду, а експериментът с Радек Щепанек не беше успешен. В официалния сайт на Мъжката тенис асоциация треньор на Григор се води Андре Агаси. Германецът Гро е на 38 години и е бил треньор на сънародницитеп си Михаел Берер през 2011-а и Томи Хаас (2012-2013 и 2015 г.), както и на американците Брадли Клан и Тейлър Фриц. От години Гро живее в Сан Диего (Калифорния), а досега бе консултант федерацията на САЩ.", "date": "2019.12.09", "title": "Гришо си избра немски треньор"}
{"url": "https://www.standartnews.com/sport/antni-e-sedmi-na-evro-2019-408641.html", "text": "Най-успешният български плувец в момента Антъни Иванов се класира на седмо място във финала на 200 метра бътерфлай на европейското първенство по плуване в малък басейн в Глазгоу. \r\nБългаринът финишира за 1:52.96 минути, което му отреди престижното седмо място. Иванов остана на повече от секунда от държавния си рекорд (1:51.81) и не успя да се приближи до подиума в коронната си дисциплина. \r\nЕвропейски шампион стана гръцкият състезател Андреас Вазайос с 1:50.23 минути, следван от Рамон Кленц (Германия) с 1:51.51 и Джеймс Гай (Великобритания) с 1:51.73.", "date": "2019.12.09", "title": "Антъни е седми на Евро 2019"}
{"url": "https://standartnews.com/kultura/napusna-ni-marin-panev-ot-akaga-408701.html", "text": "Марин Панев, един от основателите и вокалист на „Акага“, е починал в понеделник сутринта. Скръбната вест бе съобщена във Фейсбук страницата на групата. Панев се присъединява към „Акага“ малко след сформирането й. Преди това той има два неуспешни опита в основаването на собствени банди. Мартин е първият певец на групата, която предизвиква истински фурор през 90-те години на миналия век. „Акага“ е сред най-популярните български групи, сформирана от студенти от Националната музикална академия през 1992-а. Акага е прабългарска жрица и нейното име е предложено от Калин Вельов. Музикантите от бенда са смятани за основатели на модерния български саунд. Имат издадени 6 албума, като последният („20 години“) излиза в края на 2011-а. Музиката на „Акага“ представлява уникална комбинация между фънк, рок, денс, соул, реге и дори хип-хоп. Ясен, Краси, Кристиян и Калин са поощрени от Иван Минчев Батето и Сашо Александров да свирят музика, смесваща джаз, блус, фънк, която някъде наричат фюжън. Началото е в Дома на културата в Металургичния комбинат „Кремиковци“, а използваното име е „Феротон“. Скоро към тях се присъединява Марин Панев. Първите концерти на новата формация са известни под името „Феротон“ през февруари 1992-а в читалище „Славянска беседа“ и клуб „113+“. Името „Акага“ се чува за първи път на Младежката джаз сцена през май в Пловдив, а на 17 юни зала №12 на НДК е взривена от едно искрящо от енергия шоу. Няколко години групата работи на щат към БНТ. През 1998-а достига до така мечтания от всички музиканти Джаз фестивал в Монтрьо – записват няколко участия на открити сцени, а после правят записи в Холандия. \r\n ", "date": "2019.12.09", "title": "Напусна ни Марин Панев от „Акага“"}
{"url": "https://standartnews.com/kultura/simvol-na-blgariya-stana-na-khilyadi-70-godini-snimki-408717.html", "text": "Панагюрското златно съкровище е открито на 8 декември 1949 година от тримата братя Павел, Петко и Михаил Дейкови, тухлари по професия. Юбилеят бе отбелязан с конференция с участието на представители на институции и експерти. В Историческият музей в Панагюрище бе открита изложба „Скулптура“, посветена на 70-годишнината от рождението на големия български скулптор проф. Емил Мирчев, който участва в изработката на двете копия на златното  съкровище. \"Винаги хората са се вълнували и специалистите траколози от цял свят за мястото му, направата, дали е местно производство или е само внос. Има теории и специалисти, които застъпват и двете мнения. Винаги са се вълнували каква ръка е направила тези изящни, уникални 9 съда, които са като перла в огърлицата от съкровища на България\", каза доц. д-р Атанас Шопов, директор на Историческия музей в Панагюрище. В Панагюрище са създадени условия златното съкровище да бъде експонирано по много специфичен начин, посочи Шопов. \"Човек да остане сам със себе си, с всеки един съд, да му се полюбува. Да го погледне как грее от витрината и възприятието е по съвсем друг начин. Някак си сакралност има, когато ти идваш тук, на място, в Панагюрище, за да видиш Панагюрското златно съкровище и това го съобщават туристите. Откакто е дошло, в последните дни при нас идват туристи както от София, така от Пловдив от други места\", обясни музейният директор. Трябва да го популяризираме това наследство, да му се радваме и да го защитаваме, допълни доц. д-р Атанас Шопов.", "date": "2019.12.09", "title": "Символ на България стана на хиляди + 70 години (СНИМКИ)"}
{"url": "https://standartnews.com/sport/oshche-edin-skior-s-prva-pobeda-za-svetovnata-kupa-408648.html", "text": "Бийвър Крийк се озака щастлива дестинация за още един от алпийците в белия керван. След като в петък на супергигантския слалом за Световната купа първи успех в кариерата си постигна Марко Одермат и в гигантския слалом имахме нов победител. 30-годишният Томи Форд кара перфектно на домашния сняг и заслужено ликуваше за първи път на \"Бърдс ъф Прей\". Втори на цели 80 стотни зад него остана световния шампион в дисциплината за 2019-а Хенрик Кристоферсен (Нор). Трети пък е друг норвежец Лейф Кристиан Нестволд-Хауген. \r\nГолемият фаворит и победител от първия старт за сезона в Зьолден Алекси Пентюро (Фр) допусна голяма грешка още в първия манш и вкрайна сметка остана чак 17-и. С тази победа Томи Форд поведе в класирането за малкия кристален глобус в дисциплината гигантски слалом със 150 точки, втори е Матийо Февър със 120 точки, а трети е Алекси Пентюро със 114 точки. В генералното класиране няма разместване в челото, където водач е Матиас Майер с 232 точки, пред Винсент Крихмайер с 212 точки и Доминик Парис с 204 точки. До сега Форд имаше в кариерата си 85 старта и само едно четвърто място като най-предно и то от гигантския слалом в Зьолден през октомври. Американец пък не беше печелил гигантски слалом за СК в Бийвър Крийк от 2014-а, когато за последен пети пореден път триумфира Тед Лигети. Тази седмица белия серван се мести във Вал д' Изер (Фр), където има гигантски слалом на 14-и и слалом на 15-и. И в двата ще стартира водещия ни алпиец Алберт Попов. При дамите вчера в Лейк Луис Виктория Ребенсбург спечели първия за сезона супергигантския слалом от Световната купа. Германката триумфира в Лейк Луис с време 1:20.00 минута и постигна 18-а победа за Световната купа в кариерата си и общо четвърта в дисциплината Супер-Г. Втората позиция изненандващо зае италианката Никол Делаго на 0,35 секунди след победителката. Тя кара с незавидния номер 31. Трета е швейцарцата Корин Сутер. Носителката на Световната купа и водачка в генералното класиране Микаела Шифрин завърши десета. Шифрин остава начело генералното класиране с 472 точки, следвана от Ребенсбург 235 точки, Мишел Гизин (Швейцария) 185 и други. Състезанието и вчера бе отложено, но само с половин час заради падналия нов сняг и невъзможността на домакините да подготвят трасето по-бързо. Този уикенд дамите ще са в Санкт Мориц (Швейц) за Супер-Г в събота и паралелен слалом в неделя. Евроспорт 1 излъчва всички стартове от Световната купа при мъжете и жените.", "date": "2019.12.09", "title": "Още един скиор с първа победа за Световната купа"}
{"url": "https://www.standartnews.com/sport/kobrata-zagubata-nosi-poveche-zashchoto-tya-te-uchi-408645.html", "text": "„Няма по-сигурно нещо. Мачът си дойде. С кого ще е, ще се реши през следващите месеци. Бъдещ мач с Джошуа зависи и от самия него. Всяка една федерация си има правила. Той е шампион на три федерации. Първа по ред е IBF, на която съм аз, така че той трябва да защити титлата срещу мен. Ако случайно не иска, може да я оваканти и ще играя със следващия в ранглистата. Срещу когото и да се изправя аз не се притеснявам”. Така Кубрат Пулев коментира евентуален мач между него и Антъни Джошуа. \r\n \r\n„Предпочитах загубата от Кличко да бъде победа, но това не ми е оставило следа. Загубата носи повече, защото тя те учи”, добави Пулев. \r\n \r\n„Нямаше много голяма битка в мача между Джошуа и Руис. Това беше игра на надлъгване и надиграване. Залогът, както и напрежението е много голямо. На зрителите може да им беше скучно, но двамата боксьори усещат, че всеки един удар може да бъде решаващ. Именно заради това и двамата бяха предпазливи. Джошуа е променил стила и стратегията е друга вече заради противника”, каза Кубрат Пулев. \r\n \r\nБроени дни остават до мача и на Тервел Пулев. Той ще се изправи срещу американеца Дешон Уебстър. Битката ще се играе на българска територия, в Пловдив. В ефира на „Здравей, България” Тервел разказа как върви неговата подготовка. \r\n \r\n„Всичко е нормално няма нещо, което да бъде по-специално. Подготовката си е в реда, чувствам се добре. Вече съм в Пловдив, където проведох и няколко тренировки и на деца. Очаквам да изляза победител от предстоящата битка”, казаТервел Пулев.", "date": "2019.12.09", "title": "Кобрата: Загубата носи повече, защото тя те учи"}
{"url": "https://www.standartnews.com/sport/zuma-dari-khrana-na-sotsialno-slabi-408707.html", "text": "Над 700 кроасана, дарени от легендарния футболист и треньор на Локомотив (Пловдив) и на националния отбор на България Христо Бонев - Зума, бяха раздадени благотворително на граждани и институции в пловдивския район \"Тракия\", съобщи Дарик. Във връзка с православните християнски празници на 4, 5 и 6 декември - Св. Варвара, Св. Сава и Св. Николай Чудотворец, кметът на \"Тракия\" Костадин Димитров, раздаде на ползващите социалната трапезария 450 броя кроасани. От дарението получиха и обитателите на приюта за бездомни лица - Община Пловдив. Кметът Димитров благодари на Христо Бонев-Зума за поредния му благороден жест. фото Марица", "date": "2019.12.09", "title": "Зума дари храна на социално слаби"}
{"url": "https://standartnews.com/sport/kobrata-zagubata-nosi-poveche-zashchoto-tya-te-uchi-408645.html", "text": "„Няма по-сигурно нещо. Мачът си дойде. С кого ще е, ще се реши през следващите месеци. Бъдещ мач с Джошуа зависи и от самия него. Всяка една федерация си има правила. Той е шампион на три федерации. Първа по ред е IBF, на която съм аз, така че той трябва да защити титлата срещу мен. Ако случайно не иска, може да я оваканти и ще играя със следващия в ранглистата. Срещу когото и да се изправя аз не се притеснявам”. Така Кубрат Пулев коментира евентуален мач между него и Антъни Джошуа. \r\n \r\n„Предпочитах загубата от Кличко да бъде победа, но това не ми е оставило следа. Загубата носи повече, защото тя те учи”, добави Пулев. \r\n \r\n„Нямаше много голяма битка в мача между Джошуа и Руис. Това беше игра на надлъгване и надиграване. Залогът, както и напрежението е много голямо. На зрителите може да им беше скучно, но двамата боксьори усещат, че всеки един удар може да бъде решаващ. Именно заради това и двамата бяха предпазливи. Джошуа е променил стила и стратегията е друга вече заради противника”, каза Кубрат Пулев. \r\n \r\nБроени дни остават до мача и на Тервел Пулев. Той ще се изправи срещу американеца Дешон Уебстър. Битката ще се играе на българска територия, в Пловдив. В ефира на „Здравей, България” Тервел разказа как върви неговата подготовка. \r\n \r\n„Всичко е нормално няма нещо, което да бъде по-специално. Подготовката си е в реда, чувствам се добре. Вече съм в Пловдив, където проведох и няколко тренировки и на деца. Очаквам да изляза победител от предстоящата битка”, казаТервел Пулев.", "date": "2019.12.09", "title": "Кобрата: Загубата носи повече, защото тя те учи"}
{"url": "https://www.standartnews.com/sport/kiril-domuschiev-s-emotsionalno-sobshchenie-za-koleda-408712.html", "text": "Собственикът на Лудогорец Кирил Домусчиев сподели, че се чувства приятно, виждайки толкова много щастливи деца, които са запалени по футбола. Публикацията на бизнесмена във \"Фейсбук\" е по повод празника в модерната база на клуба \"Гнездо на орли\". Вчера стотици малчугани с родителите си се включиха в украсяването на Коледната елха. \"Приятно е да видиш толкова много щастливи деца на едно място. Малчугани, които са запалени по футбола, и се снимат със своите любимци. Коледната елха винаги носи надежда и настроение!\", написа Домусчиев.", "date": "2019.12.09", "title": "Кирил Домусчиев с емоционално съобщение за Коледа"}
{"url": "https://standartnews.com/svyat/kakvo-da-ochakvame-ot-izborite-na-ostrova-408652.html", "text": "Великобритания гласува в четвъртък на решаващи общи избори, които ще определят дали страната ще напусне Европейския съюз следващия месец или ще тръгне на обратно към отказ от Брекзит. Ето какво може да се случи: Премиерът Борис Джонсън свика изборите след спорове в рамките на неговата собствена Консервативна партия и със своите северноирландски съюзници за Брекзит, заради които загуби контрола върху мнозинството в Камарата на общините. Проучванията на общественото мнение сочат, че Торите ще спечелят достатъчно депутати, за да постигнат раздялата си с ЕС чрез парламента навреме, за да може Великобритания да напусне в рамките на следващия срок за Брекзит 31 януари. Това би помогнало да се успокои ситуацията след години на сътресения, предизвикани от референдума за Брекзит през 2016 г., но това не е краят на историята. Нищо няма да се промени веднага благодарение на преходния период, чиято цел е да улесни преминаването към ново икономическо и партньорство и сътрудничество в областта на сигурността с ЕС. Великобритания ще има срок до 31 декември 2020 г. да сключи ново споразумение, което ще замени десетилетията на интеграция с най-близките й търговски партньори. Повечето независими експерти смятат, че няма достатъчно време. Според тях Лондон ще трябва да удължи преходния период, но Джонсън отрича, че това ще е необходимо. Основната опозиционна Лейбъристка партия изостава в проучванията на общественото мнение, а малцина вярват, че може да спечели мнозинство, но би могла да си осигури достатъчно места, за да лиши Консерваторите от мнозинство. И тогава Джонсън, и лидерът на Лейбъристите Джеръми Корбин вероятно ще се състезават, за да се опитат да покажат, че могат да управляват с помощта на други по-малки партии. Предшественикът на Джонсън, Тереза Мей сключи споразумение за управление с Партията на демократичните юнионисти на Северна Ирландия, когато тя не успя да получи мнозинство през 2017 г. Джонсън може да опита това отново, но Юнионистите се противопоставя на споразумението му за развод в ЕС, което излага на риск плана му за плавен Брекзит следващия месец. Лейбъристите заявиха, че ще се опитат да управляват сами, но Шотландската национална партия посочи, че може да има желание да подкрепи правителство, ръководено от Корбин. Цената ще бъде нов референдум за независимостта на Шотландия, след като Шотландия гласува да остане част от Обединеното кралство с 55% през 2014 година. Лейбъристите обещаха да предоговорят сделката за Брекзит на Джонсън и да я поставят на референдум в рамките на шест месеца след встъпването в длъжност. Корбин казва, че ще остане неутрален, но други членове на екипа му заявиха, че ще предприемат кампания за оставане в ЕС. Шотландската партия се противопоставя на Брекзит, както и по-малките партии. Понастоящем проучванията показват, че британците остават разделени по отношение на Брекзит, въпреки че балансът леко се измести в полза на оставането в ЕС в сравнение с 2016 г., когато за напускане гласуваха 52% от избирателите.", "date": "2019.12.09", "title": "Какво да очакваме от изборите на Острова?"}
{"url": "https://www.standartnews.com/sport/loko-pd-se-zalepi-za-levski-sled-klasika-v-ruse-408716.html", "text": "Локомотив Пловдив победи с кагеторичното 3:0 като гост Дунав Русе в последев двубой от 19-ия кръг на родния шампионат. След отлична атака Димитър Илиев надбяга Димов, а след това матира Макенджиев в 14-ата минута. В 41-ата минута на срещата Димитър Илиев изведе отлично Ален Ожболт, който напредна добре и матира с елегантен удар Макенджиев.В 88-ата минута и Карагарен се разписа с удар отблизо. Георги Илиев нацели и страничната греда в края на срещата. След този успех Локо има 40 точки и се приближи на две от втория Левски, Дунав е на 11-ото място със 17 точки.", "date": "2019.12.09", "title": "Локо Пд се залепи за Левски след класика в Русе"}
{"url": "https://standartnews.com/svyat/5-sa-veche-zhertvite-na-izrignaliya-vulkan-v-nova-zelandiya-408663.html", "text": "Загиналите след изригването на вулкана Уайт Айлънд в Нова Зеландия се увеличават и вече достигнаха пет, предадоха световните агенции. Съобщава се и за \"множество ранени\", без да се конкретизира броят им. Жертвите \"са петима от онези, които бяха спасени от острова по-рано през деня\", уточни заместник-комисарят Джон Тимс пред репортери. Той добави, че на още 18 души се оказва медицинска помощ. Някои от ранените са с тежки изгаряния. Властите нямат контакт с група от поне 10 души, останали на острова след изригването на вулкана. \"Не сме сигурни какво е тяхното състояние\", добавя Тимс, цитиран от Франс прес. Туристи бяха забелязани да се разхождат в кратера на вулкана, само миг преди изригването в 14.11 часа местно време, съобщи Би Би Си. Полицията заяви, че 23 души са били спасени, но отбеляза, че тежките условия пречат на спасителната операция, в която са се включили и военни. Белия остров, известен още като Whakaari, е един от най-активните вулкани в страната. Въпреки това островът, който е частен, е туристическа дестинация с чести еднодневни обиколки и живописни полети. Джон Тимс каза още, че спешните служби не са имали достъп до острова поради рисковете. Не е ясно колко души остават там. Тимс добавя, че в зоната се намират туристи от Нова Зеландия и от чужбина. По-рано полицията заяви, че на острова са били по-малко от 50 души.", "date": "2019.12.09", "title": "5 са вече жертвите на изригналия вулкан в Нова Зеландия"}
{"url": "https://standartnews.com/svyat/kim-chen-un-nareche-trmp-starets-koyto-blfira-408686.html", "text": "Северна Корея обвини американския президент Тръмп в \"блъфиране\" и го нарече \"старец, лишен от търпение\", в момент, в който Пхенян засилва натиска върху Вашингтон, заради зациклилите ядрени преговори. Тръмп и лидерът на Северна Корея Ким Чен Ун се впуснаха във взаимни обиди и заплахи за опустошения още през 2017 г., покачвайки напрежението преди дипломатическо сближаване през следващата година. \r\n \r\nПхенян постави на Вашингтон срок до края на годината за предложения за нови отстъпки при блокираните ядрени преговори, и заяви, че ще предприеме неопределен „нов път“, ако не се случи нищо приемливо. \r\n \r\nПреговорите за денуклеарнизация са в застой след среща на върха през февруари в Ханой. Тръмп посочи, че опцията за военни действия все още е на масата, омаловажавайки действията на Пхенян и заявявайки, че лидерът на Севера няма да иска да се намесва в предстоящите президентски избори в САЩ. \r\n \r\nДаже Тръмп нарече Ким \"умен мъж, който ще оцени ситуацията\". \"Тръмп е старец, лишен от търпение\", каза Ким и добави: \"От неговите думи и изрази можем да разберем колко е раздразнен в момента.\" \"Той трябва да разбере, че блъфирането му и лицемерието в собствения му стил звучат доста ненормално и нереалистично за нас\", каза Ким. \"Няма какво повече да губим.\" \r\n \r\nПрочети още :  \r\n© Actualno.com", "date": "2019.12.09", "title": "Ким Чен Ун нарече Тръмп старец, който блъфира"}
{"url": "https://standartnews.com/svyat/stoltenberg-rusiya-ne-ni-e-vrag-408654.html", "text": "Русия не е наш враг. Това е казал генералният секретар на НАТО Йенс Столтенберг пред Си Ен Ен. \r\n \r\n\"Ние не правим списък на враждебни държави. Ето защо ние не смятаме, че най-голямата по територия страна в света е наш неприятел. Ние обаче не можем да си затваряме очите пред един факт. Москва е използвала военна сила срещу своя съседна страна – Украйна\", е посочил още норвежкият политик в интервю пред американската телевизия. \r\n \r\nСтолтенберг е допълнил, че ръководеният от него Северноатлантически пакт винаги е искал сближаване с Русия. \"Ние обаче искаме да видим конкретни действия в тази насока от другата страна\", е заявил той. \r\n \r\nПо думите на лидера на Алианса ситуацията в областта на сигурността по света е била непредсказуема. \"Ето защо аз считам, че НАТО е необходимост\", категоричен е бил лидерът на организацията.  ", "date": "2019.12.09", "title": "Столтенберг: Русия не ни е враг"}
{"url": "https://standartnews.com/svyat/silna-burya-razrushi-sgradi-v-irlandiya-408684.html", "text": "Cилнa буря бeшe рeгиcтрирaнa в Ирлaндия, cъoбщи Би Би Cи, цитирана от Дарик. Имa инфoрмaции зa нaвoднeни пътищa, рaзрушeни ca пoкривитe нa някoи cгрaди. В някoи нaceлeни мecтa тoкът e cпрял. Cинoптицитe са пocъвeтвaли хoрaтa в рeгиoнитe, къдeтo имa вaлeжи, дa нe излизaт oт дoмoвeтe cи. Червен код за опасно време е обявен в грaфcтвo Кeри. Съветват се грaждaнитe, кoитo трябвa дa излязaт, дa внимaвaт зa пaдaщи дървeтa и прeдмeти. Oчaквa ce обстановката да се уcпoкoи.", "date": "2019.12.09", "title": "Силна буря разруши сгради в Ирландия"}
{"url": "https://standartnews.com/svyat/po-sveta-se-prodava-orzhie-na-poraziya-408692.html", "text": "Продажбите на оръжие са нараснали с близо 5% в световен мащаб през 2018 г, като пазарът е доминиран от САЩ, сочи нов доклад, публикуван от Стокхолмския международен институт за изследване на мира (SIPRI). Оборотът на 100-те най-големи производители на оръжие е достигнал 420 милиарда долара, благодарение в голяма степен на американския пазар, се казва в документа. Само американските производители представляват 59% от пазара и имат оборот от 246 милиарда долара, което е със 7,2% повече спрямо предходната година, посочва БГНЕС. \r\n \r\n\"Това е значително увеличение за една година, като се има предвид вече високите нива на комбинирани продажби на оръжие в САЩ\", заяви Ауд Флерант, директор на програмата за оръжия и военни разходи на SIPRI. Американските фирми се възползваха от решението на администрацията на Тръмп да модернизира въоръжените си сили, за да затвърди позициите си срещу Китай и Русия. \r\n \r\nРусия е на второ място в класацията за производство на оръжие с 8,6% от пазара, малко преди Обединеното кралство с 8,4% и Франция с 5,5%. Проучването не включва Китай, защото няма достатъчно данни за азиатската държава, но изследванията на SIPRI показват, че има между 3 и 7 китайски предприятия в топ 100 на производителите на оръжие. Китай изразходва 1.9% от брутния си вътрешен продукт за отбрана всяка година от 2013-та насам. Най-високо класираната руска фирма е \"Алмаз-Антей\", която е на девето място в списъка с оборот от 9,6 милиарда долара – 18% повече спрямо предходната година. \r\n \r\n ", "date": "2019.12.09", "title": "По света се продава оръжие на поразия"}
{"url": "https://standartnews.com/lifestyle-lyubopitno/keyt-i-uilyam-gotvyat-koledni-sladkishi-snimki-408661.html", "text": "Принц Уилям и херцогиня Кейт тайно заснеха серия от британското шоу The Great British Bake Off, което преди време имаше и български вариант - \"Bake Off: Най-сладкото състезание\". Предаването ще бъде излъчено на 16 декември, понеделник, в 20:30 часа местно време, пише Дарик нюз. \"Каним ви да се присъедините към херцога и херцогинята на Кеймбридж и Мери Бери, които организират празничен пир, за да благодарят на онези, които прекарват своята Коледа в помощ на другите“, написаха в официалната страница на двореца Кенсигтън.  Мери Бери е съдия в кулинарното предаване. Тя има богата биография, свързана с кулинарията. Автор е на над 75 готварски книги. В специалната серия обаче готвенето ще бъде малко. Акцентът пада върху херцогиня Кейт и примерът, който дава с отглеждането на следващото поколение, което да расте здраво и щастливо. Херцогът и херцогинята на Кеймбридж организират коледно парти, с което да изкажат благодарност и да засвидетелстват признание на доброволците от благотворителни организации, които ще работят неуморно по Коледа.  The Great British Bake Off представлява състезание по печене. Любители хлебари се състезават един срещу друг в няколко кръга, опитвайки се да впечатлят съдиите с уменията си.", "date": "2019.12.09", "title": "Кейт и Уилям готвят коледни сладкиши (СНИМКИ)"}
{"url": "https://standartnews.com/svyat/nad-110-000-blgari-zavisyat-ot-izborite-vv-velikobritaniya-408704.html", "text": "Великобритания гласува в четвъртък (12 декември) на решаващи общи избори, които ще определят дали страната ще напусне Европейския съюз следващия месец или ще тръгне на обратно към отказ от Брекзит, пише АФП. Засега доста по-вероятен е първият сценарий.От това кой ще спечели зависи и съдбата на хиляди имигранти в страната, сред които и над 110 000 българи по данни на българското посолство \r\n \r\nПроучванията показват, че торите ще спечелят достатъчно депутати, за да изтеглят страната от ЕС на 31 януари, както е по договор. Това би помогнало да се успокои ситуацията след години на сътресения, предизвикани от референдума през 2016 г. Това обаче не е краят на историята. Нищо няма да се промени веднага благодарение на преходния период, чиято цел е да улесни преминаването към ново икономическо и партньорство и сътрудничество в областта на сигурността с ЕС. Основната опозиционна Лейбъристка партия изостава в проучванията на общественото мнение, а малцина вярват, че може да спечели мнозинство, но би могла да си осигури достатъчно места, за да лиши Консерваторите от мнозинство. И тогава Джонсън, и лидерът на Лейбъристите Джеръми Корбин вероятно ще се състезават, за да се опитат да покажат, че могат да управляват с помощта на други по-малки партии. Лейбъристите заявиха, че ще се опитат да управляват сами, но Шотландската национална партия посочи, че може да има желание да подкрепи правителство, ръководено от Корбин. Цената ще бъде нов референдум за независимостта на Шотландия, след като Шотландия гласува да остане част от Обединеното кралство с 55% през 2014 година. \r\n \r\nПонастоящем проучванията показват, че британците остават разделени по отношение на Brexit, въпреки че балансът леко се измести в полза на оставането в ЕС в сравнение с 2016 г., когато за напускане гласуваха 52% от избирателите.  \r\n \r\n \r\n ", "date": "2019.12.09", "title": "Над 110 000 българи зависят от британските избори"}
{"url": "https://standartnews.com/svyat/obvinikha-pregovaryashchite-za-klimata-v-mudnost-408705.html", "text": "Преговарящите на срещата на ООН за климата  в Мадрид бяха обвинени в \"игра на политика\", докато климатичната криза продължава да се задълбочава. Министрите трябва да пристигнат в испанската столица тази седмица, за да се опитат да осигурят амбициозен резултат. Кандидатът за президент на САЩ Майкъл Блумбърг трябва да присъства, докато Грета Тунберг също се изказа пред форума. \"Проблемът е, че докато стотици хиляди хора шестват навън в Мадрид, а ученици стачкуват, страните играят на политика с преговорите\", изтъква Мохамед Адоу, който е директор на Power Shift Africa, аналитичен център за климата и енергетиката със седалище в Найроби, който е наблюдател на тези преговори.", "date": "2019.12.09", "title": "Обвиниха преговарящите за климата в мудност"}
{"url": "https://standartnews.com/svyat/finlandka-e-nay-mladiyat-ministr-predsedatel-408714.html", "text": "Когато поеме управлението на Финландия, най-вероятно утре, 34-годишната социалдемократка Сана Марин ще стане най-младият ръководител на правителство в света, предаде Асошиейтед прес. Тя побеждава в тази класация 35-годишния премиер на Украйна Олексий Хончарук. Марин ще оглави петпартийната левоцентристка коалиция, в която всички партии се оглавяват от жени, четири от които са на възраст под 35 г. Новата премиерка е депутат в парламента от 2015 г. и в момента е заместник-председателка на Финландската социалдемократическа партия. Беше и министър на транспорта и комуникациите в досегашното правителство. Очаква се депутатите да одобрят бързо назначението й, както и на нейното правителство, за да може тя да представлява своята страна на срещата на върха на Европейския съюз на 12-13 декември в Брюксел. Финландия в момента е ротационен председател на ЕС до края на годината. Марин ще смени досегашния премиер Анти Рине, който подаде оставка миналата седмица, след като един от главните коалиционни партньори - партията Финландски център, оттегли подкрепата си за него \"поради липса на доверие\".", "date": "2019.12.09", "title": "Финландка е най-младият министър-председател"}
{"url": "https://standartnews.com/svyat/medvedev-nareche-nakazanieto-antiruska-isteriya-408709.html", "text": "Премиерът на Русия Дмитрий Медведев се изказа остро срещу решението на Световната антидопингова агенция (УАДА) да накаже страната с изваждане от всички международни спортни събития през следващите четири години Причината са сериозни допинг нарушения на Руската антидопингова лаборатория (РУСАДА). \r\n \r\n\"Това е продължение на една антируска истерия, която вече става хронична\", заяви Медведев пред медиите в Русия, цитиран от АФП. Само преди седмица премиерът на Русия призна, че страната има проблем с допинга. \"Имаме проблем с допинга и това е недопустимо. Трябва да предприемем по-твърди мерки за борба с този проблем и хората, които взимат решения за взимането на такива субстанции. Допуснахме грешка, но да не би другите страни да са безгрешни?\", коментира Медведев в ежегодното си телевизионно интервю със зрителски въпроси. \r\n \r\n ", "date": "2019.12.09", "title": "Медведев нарече допинг-наказанието антируска истерия"}
{"url": "https://www.standartnews.com/sport/vitseprezidentt-na-uada-iskala-plna-diskvalifikatsiya-408728.html", "text": "„Настоявах за пълна дисквалификация, но това е максималното към настоящия момент. Фактите са налице. Свидетели сме на лъжа, която е с невиждани досега пропорции. А отричането на явната измама е тревожно. ”, това заяви вицепрезидентът на УАДА Линда Хелеланд по повод санкцията, наложена на Русия, като бе цитирана от BNR. Руските спортисти получиха забрана за участие на всички големи спортни форуми в следващите четири години, като това включва олимпийските игри в Токио идното лято, както и световното първенство по футбол в Катар през 2022 година. \r\n \r\n“Една от най-големите спортни нации в света използва измама, манипулира и заличава доказателства дори след наложени вече наказания и явни доказателства. Това е предателство спрямо всички чисти спортисти, спортисти, които са се опитвали да проповядват феърплей като основната си ценност”, сподели още Хелеланд на срещата на УАДА в Лозана.", "date": "2019.12.09", "title": "Вицепрезидентът на УАДА искала пълна дисквалификация"}
{"url": "https://www.standartnews.com/sport/stefka-vsyaka-federatsiya-da-reshava-otdelno-za-ruskite-sportis-408730.html", "text": "Председателят на Българския олимпийски комитет Стефка Костадинова коментира изявлението на WADA за 4-годишното наказание на Русия: „Винаги съм била за твърдо и безкомпромисно спазване принципите на феърплея, честната игра и коректността в спорта, които са изцяло в духа на олимпийските идеали. Нищо не може да оправдае липсата на равнопоставеност и използването на забранени практики и медикаменти от състезателите. За това изцяло подкрепям нулевата толерантност към употребата на допинг, подкрепям и нетърпимостта към прикриването и манипулирането на резултатите от тестове. Санкциите и рестрикциите обаче не бива да влияят на тези, които са били коректни в подготовката и участието си досега\", обяви тя. \"Моята позиция по случая остава непроменена: още преди олимпиадата в Рио де Жанейро 2016 казах, че прегрешилите и некоректните следва да понесат санкции. Но нека тези, които са били коректни, които са се подготвяли и състезавали според правилата да бъдат допуснати до участие на най-големите форуми. Защото е много тежко да лишиш един спортист от права, когато е невинен, да го спреш за върховното състезание, за което се е подготвял в продължение на четири години. Както и да го лишиш от това да се състезава за родния флаг и да чуе родния химн при победа\", добави Стефка. \"Затова и след решението на Световната антидопингова агенция (WADA) преди олимпиадата в Рио президентът на МОК Томас Бах предостави на всяка федерация правото да реши дали да допусне руски спортисти до своя турнир в рамките на олимпиадата. Както е известно, в леката атлетика наложиха вето за всички, но в повечето спортове имаше руски представители. Сега очаквам да се повтори същото – МОК да остави всеки спорт поотделно да прецени дали и кои руснаци да допусне до участие в Токио догодина“, каза Костадинова.", "date": "2019.12.09", "title": "Стефка коментира допинговата криза"}
{"url": "https://standartnews.com/svyat/sp-taym-izbira-lichnost-na-godinata-2019-408724.html", "text": "Редакторите на списание \"Тайм\" (TIME) обявиха десетте кандидати, които ще се конкурират за званието \"Личност на 2019 година\". Първата страница на известното седмично новинарско списание е запазена за лицето, оказало най-голямо влияние върху света през последната година. Сред кандидатите, които са включени в този кратък списък, фигурира и президентът на Съединените щати Доналд Тръмп. През 2016 г. именно той стана личност на годината на списание TIME, след като стана 45-ият президент на САЩ. Другите кандидати са председателят на Камарата на представителите Нанси Пелоси, съоснователят на Фейсбук и изпълнителен директор Марк Зукърбърг, капитанът на американския женски национален отбор по футбол Меган Рапино, китайският президент Си Цзинпин, министър-председателят на Нова Зеландия Джасинда Ардерн, шведската тийнейджърка и активистка Грета Тунберг, протестиращите в Хонконг и личният адвокат на президента Тръмп - Руди Джулиани. Така нареченият разобличител, който съобщи за комуникациите на Тръмп с украинския президент Володимир Зеленски, също беше включен в списъка с номинации на TIME за личност на 2019 г.", "date": "2019.12.09", "title": "Сп. \"Тайм\" избира Личност на годината 2019"}
{"url": "https://standartnews.com/sport/kiril-domuschiev-s-emotsionalno-sobshchenie-za-koleda-408712.html", "text": "Собственикът на Лудогорец Кирил Домусчиев сподели, че се чувства приятно, виждайки толкова много щастливи деца, които са запалени по футбола. Публикацията на бизнесмена във \"Фейсбук\" е по повод празника в модерната база на клуба \"Гнездо на орли\". Вчера стотици малчугани с родителите си се включиха в украсяването на Коледната елха. \"Приятно е да видиш толкова много щастливи деца на едно място. Малчугани, които са запалени по футбола, и се снимат със своите любимци. Коледната елха винаги носи надежда и настроение!\", написа Домусчиев.", "date": "2019.12.09", "title": "Кирил Домусчиев с емоционално съобщение за Коледа"}
{"url": "https://standartnews.com/svyat/zaklakha-sina-na-sheykh-zaradi-roleks-408727.html", "text": "Синът на един от най-богатите милиардери от Оман, който е студент в Лондон, беше наръган пред магазин „Хародс“и то заради скъпия си часовник „Ролекс. По-късно младежът починал в болница. 20-годишният Мохамед бин Абдулах ал Арайми е син на шейх, който е основател на една от най-големите империи за недвижими имоти в Близкия Изток, съобщава британският „Стандард“. Мохамед излизал с приятел от ресторант в Найтсбридж в петък, когато бил нападнат. Опитал се да окаже съпротива на нападателите, но бил наръган с нож в гърба и паднал на земята под елхата близо до луксозния магазин. Мохамед е най-малкият син на шейх Абдулах ал Арайми – основател на „Ал рейд Груп“, която през 2018 година откри търговски център в Мускат за 130 млн. паунда. Семейството се смята за много близко до управляващата династия в Оман. По-голямата част от годината фамилията прекарвала в Лондон, като притежава няколко апартамента в Найтсбридж срещу Хайд Парк. Приятелят на Мохамед е бил ранен, но вече е изписан от болницата. От лондонската полиция са категорични, че нападението е извършено с цел обир.", "date": "2019.12.09", "title": "Заклаха сина на шейх заради „Ролекс“"}
{"url": "https://standartnews.com/svyat/bachelet-klimatt-e-nay-golyamoto-predizvikatelstvo-408725.html", "text": "Глобалното затопляне може да предизвика кризи в сферата на човешките права, каквито светът не е виждал от зверствата през 40-те години на ХХ век. Това заяви днес върховната комисарка на ООН по правата на човека Мишел Бачелет на срещата на върха за климата в Мадрид, предаде ДПА. Никоя страна няма да бъде подмината от извънредното климатично положение, каза тя в началото на втората седмица на форума на световната организация. Бачелет допълни, че правото на живот, здраве, храна, вода, подслон и развитие вече е засегнато от климатичните промени. \"Сред многото предизвикателства за човешките права през първите две десетилетия на 21 век извънредното климатично положение в света представлява може би най-голямата гобална заплаха за човешките права от Втората световна война насам\", заяви Бачелет.", "date": "2019.12.09", "title": "Бачелет: Климатът е най-голямото предизвикателство"}
{"url": "https://standartnews.com/sport/vitseprezidentt-na-uada-iskala-plna-diskvalifikatsiya-408728.html", "text": "„Настоявах за пълна дисквалификация, но това е максималното към настоящия момент. Фактите са налице. Свидетели сме на лъжа, която е с невиждани досега пропорции. А отричането на явната измама е тревожно. ”, това заяви вицепрезидентът на УАДА Линда Хелеланд по повод санкцията, наложена на Русия, като бе цитирана от BNR. Руските спортисти получиха забрана за участие на всички големи спортни форуми в следващите четири години, като това включва олимпийските игри в Токио идното лято, както и световното първенство по футбол в Катар през 2022 година. \r\n \r\n“Една от най-големите спортни нации в света използва измама, манипулира и заличава доказателства дори след наложени вече наказания и явни доказателства. Това е предателство спрямо всички чисти спортисти, спортисти, които са се опитвали да проповядват феърплей като основната си ценност”, сподели още Хелеланд на срещата на УАДА в Лозана.", "date": "2019.12.09", "title": "Вицепрезидентът на УАДА искала пълна дисквалификация"}
{"url": "https://standartnews.com/sport/loko-pd-se-zalepi-za-levski-sled-klasika-v-ruse-408716.html", "text": "Локомотив Пловдив победи с кагеторичното 3:0 като гост Дунав Русе в последев двубой от 19-ия кръг на родния шампионат. След отлична атака Димитър Илиев надбяга Димов, а след това матира Макенджиев в 14-ата минута. В 41-ата минута на срещата Димитър Илиев изведе отлично Ален Ожболт, който напредна добре и матира с елегантен удар Макенджиев.В 88-ата минута и Карагарен се разписа с удар отблизо. Георги Илиев нацели и страничната греда в края на срещата. След този успех Локо има 40 точки и се приближи на две от втория Левски, Дунав е на 11-ото място със 17 точки.", "date": "2019.12.09", "title": "Локо Пд се залепи за Левски след класика в Русе"}
{"url": "https://standartnews.com/svyat/dovolen-sm-kaza-putin-za-sreshchata-ss-zelenski-408732.html", "text": "Руският президент Владимир Путин заяви, че е доволен от срещата с украинския си колега Володимир Зеленски, съобщава РИА Новости. Първите разговори между лидерите на двете страни се проведоха в периферията на срещата на „Нормандската четворка“ в Елисейския дворец в Париж. Президентите не са се срещали досега, само няколко пъти говорили по телефона. \"Добре, доволен съм\", коментира Путин пред репортерите, докато минаваше през пресцентъра. От своя страна, прессекретарят на президента на Украйна също заяви, че преговорите са били \"много успешни\". Източник от Елисейския дворец каза, че срещата между Путин и Зеленски на четири очи е продължила 15 минути, а преди това са се провели двустранни преговори в разширен състав. На срещата е обсъден и газовия проблем, като на срещата е присъствал изпълнителният директор на Нафтогаз Юрий Витренко, който по-късно коментира разговорите като „конструктивни“. Започна вечерята на четиримата лидери. От офиса на Зеленски допълниха, че разговорите продължат.", "date": "2019.12.09", "title": "Доволен съм, каза Путин за срещата със Зеленски"}
{"url": "https://standartnews.com/sport/etr-si-vze-nov-trenor-408673.html", "text": "Бившият наставник на ЦСКА 1948 Петко Петков е новият старши треньор на Етър, съобщи председателят на управителния съвет на клуба проф. Георги Камарашев, съобщи bnr. \r\n \r\nПетков е роден на 29 март 1968 г. в София. Завършва НСА „Васил Левски“ със специалност „Футбол“, като от 2008 г. насам притежава треньорски лиценз „PRO“. Бивш футболист на столичните Академик и Септември. Работил е във всеки един от последните четири клуба, ставали шампиони на България (ЦСКА, Левски, Лудогорец и Литекс). На „Армията“ той работи като помощник на Христо Стоичков, когато Камата пое за кратко „червените“ през сезон 2013/14. \r\n \r\nОт 2015 до 2018 г. бе помощник-треньор на шампиона Лудогорец, а оттогава до октомври т.г. Петко Петков бе старши треньор на ЦСКА 1948. “Днес подписваме договора с Петко Петков, утре ще бъде официално представен на отбора”, съобщи пред “Велико Търново спорт” проф. Камарашев. Росен Кирилов подаде оставка като треньор на Етър на 2 декември.", "date": "2019.12.09", "title": "Етър си взе нов треньор"}
{"url": "https://standartnews.com/sport/stefka-vsyaka-federatsiya-da-reshava-otdelno-za-ruskite-sportis-408730.html", "text": "Председателят на Българския олимпийски комитет Стефка Костадинова коментира изявлението на WADA за 4-годишното наказание на Русия: „Винаги съм била за твърдо и безкомпромисно спазване принципите на феърплея, честната игра и коректността в спорта, които са изцяло в духа на олимпийските идеали. Нищо не може да оправдае липсата на равнопоставеност и използването на забранени практики и медикаменти от състезателите. За това изцяло подкрепям нулевата толерантност към употребата на допинг, подкрепям и нетърпимостта към прикриването и манипулирането на резултатите от тестове. Санкциите и рестрикциите обаче не бива да влияят на тези, които са били коректни в подготовката и участието си досега\", обяви тя. \"Моята позиция по случая остава непроменена: още преди олимпиадата в Рио де Жанейро 2016 казах, че прегрешилите и некоректните следва да понесат санкции. Но нека тези, които са били коректни, които са се подготвяли и състезавали според правилата да бъдат допуснати до участие на най-големите форуми. Защото е много тежко да лишиш един спортист от права, когато е невинен, да го спреш за върховното състезание, за което се е подготвял в продължение на четири години. Както и да го лишиш от това да се състезава за родния флаг и да чуе родния химн при победа\", добави Стефка. \"Затова и след решението на Световната антидопингова агенция (WADA) преди олимпиадата в Рио президентът на МОК Томас Бах предостави на всяка федерация правото да реши дали да допусне руски спортисти до своя турнир в рамките на олимпиадата. Както е известно, в леката атлетика наложиха вето за всички, но в повечето спортове имаше руски представители. Сега очаквам да се повтори същото – МОК да остави всеки спорт поотделно да прецени дали и кои руснаци да допусне до участие в Токио догодина“, каза Костадинова.", "date": "2019.12.09", "title": "Стефка коментира допинговата криза"}
