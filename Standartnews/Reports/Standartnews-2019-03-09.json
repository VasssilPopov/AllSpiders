{"url": "https://standartnews.com/sport/martin-petrov-s-unikalno-priznanie-v-germaniya-386796.html", "text": "Бившият футболен национал Мартин Петров бе избран за най-доброто крило в историята на Волфсбург. Анкетата е сред читателите на сайта Шпортбузер. Допитването бе организирано по повод десетата годишнина от титлата на „вълците“ в Бундеслигата. Бившият национал на България и играч на ЦСКА заема първото място сред фланговите играчи с 61,5 процента от гласовете. След Петров са хърватите Иван Перишич и Марио Манджукич. Врачанинът подписа с Волфсбург през 2001 година като футболист на Сервет и игра в Германия до 2005-а, когато премина в Атлетико (Мадрид). Мартин Петров се отличи с 33 гола по време на престоя си в Германия.", "date": "2019.03.08", "title": "Мартин Петров с уникално признание в Германия"}
{"url": "https://www.standartnews.com/lifestyle/legendi-na-man-yunayted-igrayat-s-shampionskiya-etr-386765.html", "text": "Легенди на английскиюя “Манчестър Юнайтед” идват във Велико Търново за мач с шампионския тим на “Етър”.  \"Идеята е на самите ветерани на “червените дяволи”, а футболното шоу ще бъде на на градския стадион “Ивайло”, обяви председателят на националния фенклуб “Манчестър Юнайтед в България Емил Йорданов. Сред звездите на великия английски клуб, които ще играят у нас, са Лий Мартин, Уес Браун, Ник Кълкин, Дейвид Мей, Ръсел Бидсмор и др. Организаторите са отправили покана и към Димитър Бербатов, който няколко гдини защитава цветовете на \"червените зяволи\". \r\n   “Благодаря на ръководството на “Етър”, което реагира с огромно желание, още щом чу предложението. Свързахме се и с общината и проектът се задвижи\", споделиха организаторите Мачът между ветераните на “Етър” и “Ман Юнайтед” ще бъде на 11 октомври на стадион “Ивайло”, най-вероятно на електрическо осветление. Водещ на шоуто ще бъде Димитър Туджаров – Шкумбата. На полувремето и след края на мача публиката щели да забавляват известни поп изпълнители. \r\n  Участието си от шампионския тим и ветераните на “Етър вече са потвърдили Бончо Генчев и Калоян Чакъров, очаквало се съгласието и на останалите \"виолетови\" легенди -  Красимир Балъков, Илиян Киряков, Цанко Цветанов, Пламен Гетов, Сашо Димов и др. Именитият треньор Георги Василев вече се е съгласил да бъде треньор на ветераните на \"Етър\" \r\n Тази година се навършват 100 г. организиран футбол във Велико Търново, 95 г. от основаването на “Етър” и 50 г. от първото влизане на отбора в “А” групау припомнят няколкото повода за голямото футболно шоу.  \r\n ", "date": "2019.03.08", "title": "Легенди на “Ман Юнайтед”  играят с шампионския “Етър\""}
{"url": "https://standartnews.com/sport/razkrikha-kakvi-futbolisti-shche-vzima-real-madrid-prez-lyatoto-386746.html", "text": "Ръководството на Реал Мадрид вече е готово с трансферният списък за лятото, разкрива вестник Марка. Според испанския вестник в списъка няма все още конкретни имена, но са ясни позициите за които ще се търсят нови футболисти. \"Кралският клуб\" ще търси централен защитник, ляв бранител, двама халфове и един нападател. Засега спрягани за трансфер на \"Сантяго Бернабеу\" са звездата на Челси Еден Азар, който не крие, че мечтае да играе за Реал. Килиан Мбапе, Хари Кейн, Кристиан Ериксен съща са свързвани с \"белия балет\". Новият защитник пък може да е Давинсон Санчес. За треньор все по упорито се спряга името на Жозе Моуриньо, като не е изключено той да поеме тима до дни. \r\nНабелязаните нови попълнения трябва да заменят Рафаел Варан, Алваро Одриосола, Тони Кроос, Иско, Марко Асенсио и Гарет Бейл.", "date": "2019.03.08", "title": "Разкриха какви футболисти ще взима Реал Мадрид през лятото"}
{"url": "https://standartnews.com/sport/uefa-razsledva-otnovo-mansiti-386744.html", "text": "Ново разследване срещу Манчестър Сити е започнато от УЕФА. Причината са възможни нарушения на финансовите правила на евроцентралата. Ако се стигне до наказание, то може да е изваждане на отбора от Шампионската лига за  неспазване на финансовия феърплей. Документи за делата на Манчестър Сити са били публикувани във Футбол Лийкс и това е довело до разследване на списание Шпигел. Германската медия свързва английския клуб със съзнателна заблуда към работата на служители на УЕФА относно спонсорски договори на клуба, свързан със собственици от Абу Даби.", "date": "2019.03.08", "title": "УЕФА разследва отново Ман.Сити"}
{"url": "https://standartnews.com/sport/treti-mezhdunaroden-turnir-po-pluvane-pirin-386764.html", "text": "Трети международен турнир по плуване „Пирин“ – Благоевград ще се проведе на 16 и 17 март в закрития басейн при спортен комплекс „Пирин\". \r\nВ традиционното състезание ще вземат участие над 500 участници от различни страни, представители на 6 възрастови групи - от родени през 2010 годино до мъже и жени. Постигналите най-добри резултати ще получат награди. \r\nТурнирът се организира от ПК „Пирин“, със съдействието на БФПС, Община Благоевград и Спортен комплекс „Пирин“. \r\n    \r\nПлувният басейн в Спортен комплекс „Пирин“  беше открит в края на 2015 година. Съоръжението отговаря на всички изисквания за провеждане на национални и международни турнири. Басейнът е с размери 50X25 м. В него е инсталирана компютърна система, която регулира температурата на водата и я поддържа около 27 градуса.  ", "date": "2019.03.08", "title": "Трети международен турнир по плуване „Пирин“"}
{"url": "https://standartnews.com/sport/uvolnikha-trenora-na-roma-386741.html", "text": "Ръководството на италианския футболен тим Рома уволни старши треньора Еузебио ди Франческо след отпадането от осминафиналите в Шампионската лига. \"Потвърждаваме, че Еузебио ди Франчеко веднага напуска клуб. Благодарим му за работата и му желаем успехи\", заявиха от италианския елитен клуб.  В сряда Порто отстрани \"вълците\" с победа 3:1 у дома след продължения. В края на миналата седмица \"вълците\" загубиха с 0:3 от градския си противник Лацио. Очаква се Клаудио Раниери да замени Ди Франческо начело на Рома. Специалистът беше на кормилото на столичния отбор между 2017 и 2019 година. Римският тим е на пето място в класирането в шампионата на Италия. фото ЕПА/БГНЕС", "date": "2019.03.08", "title": "Уволниха треньора на Рома"}
{"url": "https://standartnews.com/sport/inter-udrzha-00-vv-frankfurt-386743.html", "text": "Интер удържа 0:0 при гостуването си на Айнтрахт във Франкфурт в първи мач от 1/8 финалите във футболния турнир Лига Европа. В другите срещи се получиха следните резултати: Динамо (Загреб) - Бенфика 1:0 Рен - Арсенал 3:1 Севиля - Славия (Прага) 2:2 Зенит - Виляреал 1:3 Челси - Динамо (Киев) 3:0 Наполи - Залцбург 3:0 Валенсия - Краснодар 2:1. Реваншите са след седмица", "date": "2019.03.08", "title": "Интер удържа 0:0 във Франкфурт"}
{"url": "https://standartnews.com/biznes/tsenite-na-zhilishchata-se-ukrotyavat-386795.html", "text": "Ръстът в предлагането на нови жилища ще бъде предпоставка за продължаващо забавяне на годишния растеж на цените. Активността на купувачите ще намалее и заради затягането на политиката на банките по отношение на ипотечните кредити. Това е записано в тримесечният доклад „Икономически преглед“ на БНБ. Централната банка отчита забавяне на ръста на цените и през третото тримесечие на 2018 г. В периода юли-септември индексът на цените на жилищата (ИЦЖ) продължи да се повишава на годишна база, но с тенденция към забавяне на темпа на растеж спрямо наблюдаваните нива през 2017 г. През третото тримесечие на 2018 г. годишният растеж на цените на жилищата е 6.3% в сравнение с 8.7% средно за 2017 г., пише в анализа. \r\nТретото тримесечие се е характеризирало с по-високи цени на жилищата на годишна база във всеки от шестте големи града в страната. Но въпреки това нивата остават с 18.8% по-ниски спрямо отчетените максимални стойности през третото тримесечие на 2008 г. Според анализаторите от Централната банка, нарастването на цените е било в съответствие с формиралата се от втората половина на 2017 г. тенденция към подобряване на нагласите на домакинствата за покупка на жилище през следващите 12 месеца. Годишният процент на разходите (ГПР) по нови ипотечни кредити продължи да се понижава, достигайки 4% през третото тримесечие на 2018 г. (при 4.4% средно за 2017 г.), което подобрява достъпността на жилищата за домакинствата. Ниските лихви по нови срочни депозити също са били предпоставка за по-високо търсене на жилища, тъй като това мотивира домакинствата да търсят алтернативни инвестиционни възможности, като покупка на недвижими имоти. Според резултатите от провежданата от БНБ анкета за кредитната активност на банките през третото тримесечие на 2018 г. се наблюдава слабо затягане на кредитните стандарти по отношение на жилищните кредити за домакинствата. Запазването на тази политика на банките и евентуално продължаващо влошаване на индикатора за доверието на потребителите е предпоставка за забавяне на растежа на цените на жилищата през първите две тримесечия на 2019 г., пише още в анализа. Динамиката на цените на жилищата оказва влияние и върху поведението на фирмите в сектора на строителството. По-високите темпове на растеж на жилищните цени спрямо разходите за строителство през първите три тримесечия на 2018 г. са предпоставка за подобряване на икономическата активност в сектора. През първите девет месеца на 2018 г. реалната добавена стойност в сектора отчете растеж от 4% на годишна база (при 7.1% за същия период на 2017 г.). В същото време през третото тримесечие на 2018 г. издадените разрешителни за строеж на нови жилищни сгради (измервани чрез разгънатата застроена площ) се увеличиха с 25.6%  спрямо съответното тримесечие на предходната година.  \r\n ", "date": "2019.03.08", "title": "Цените на жилищата  се укротяват"}
{"url": "https://standartnews.com/sport/yunayted-vzima-dibala-386758.html", "text": "Манчестър Юнайтед ще направи опит да вземе нападателя Пауло Дибала от Ювентус през летния трансферен прозорец, информира „The Sun“. Според информацията, „червените дяволи“ са готови да дадат 140 милиона евро, за звездата на \"старата госпожа\". 25-годишния играч е твърде вероятно да си тръгне от Юве. От началото на сезона той често влиза в конфликт със старши треньора Масимилиано Алегри. Смята се, че Ювентус ще склони да се раздели с Дибала при достатъчно добра оферта. Има вероятност при трансфера да бъде включен и Ромелу Лукаку. Засилен интерес към Дибала има също и от страна на Интер. В настоящия сезон Дибала записа 32 мача за Ювентус, реализира 9 гола и даде 4 асистенции.", "date": "2019.03.08", "title": "Юнайтед взима Дибала?"}
{"url": "https://standartnews.com/sport/sportt-po-tv-za-8-mart-386773.html", "text": "17,30 Футбол, България, Първа лига: Ботев Вр - Верея (пряко) 18,30 Волейбол: Мач от Суперлигата (пряко) 21,45 Футбол, Англия, Чемпиъншип: Норич - Суонси (пряко) 19,00 Баскетбол, Евролига: ЦСКА Москва - Милано (пряко) 21,00; 23,00; 01,00; 03,00 и 06,00 Тенис: ATP 1000 Индиън Уелс (пряко) 20,00 Баскетбол, Евролига: Будучност - Олимпиакос (пряко) 05,00 Хокей на лед, НХЛ: Анахайм Дъкс - Монреал Канейдиънс (пряко) 19,00 Баскетбол, Еврокъп: Локомотив Кубан - УНИКС (пряко) 21,30 Футбол, Италия, Серия А: Ювентус - Удинезе (пряко) 19,30 Баскетбол, Евролига: Анадолу Ефес - Барселона (пряко) 22,00 Футбол, Испания, Ла Лига: Атлетик Билбао - Еспаньол (пряко) 17,50 Спорт тото 21,15 \"Спорт в обектива\" 18,55 Баскетбол, Купа на България: Финал, жени (пряко) 21,30 УЕФА Шампионска лига - магазинно предаване 11,15 и 14,15 Ски, СК: Шплиндеров Млин, гигантски слалом, жени, първи и втори манш (пряко) 17,00 Биатлон: Световно първенство в Йостерсунд, спринт, жени (пряко) 20,15 Ски скокове: Световна купа в Осло, кв (пряко) 21,30 Снукър: Шампионат на играчите в Престън, полуфинали (пряко) 14,55 Снукър: Шампионат на играчите в Престън, четвъртфинали (пряко) 21,15 Футбол, Германия, Първа Бундеслига: Вердер - Шалке (пряко) 23,30 Фрийстайл ски: Световна купа в Мамът Маунтин, халфпайп (пряко)", "date": "2019.03.08", "title": "Спортът по тв за 8 март"}
{"url": "https://standartnews.com/sport/levski-probva-frenski-zashchitnik-386788.html", "text": "Френският защитник Седрик Унтонджи преминава пробен период в Левски, научи \"Дарик\". 25-годишният футболист от няколко дни участва в тренировъчните занимания на „сините“. Унтонджи прави впечатление със своята физика. Той е висок 195 см. Треньорският щаб на Левски ще прецени неговите качества преди да бъде взето решение дали да му бъде предложен договор. Професионалната кариера на защитника започва в Рен, където той играе от 2013 до 2016 година. През този период на два пъти е преотстъпван на отборите на Шатору и Оксер. През 2016/17 играе за Газалек Аячо, за който записва 35 мача и 2 гола. През 2018 година Седрик е част от отбора на Ню Йорк Сити, но взима участие в едва 1 мач. \r\nТой напуска отбора от МЛС на 28 януари 2019 година. Унтонджи е роден в Тулуза и има мачове за националните отбори на Франция до 16, 17, 18 и 21 години. В крайна сметка Седрик решава да играе за националния отбор на Бенин, за който вече има 6 мача.", "date": "2019.03.08", "title": "Левски пробва френски защитник"}
{"url": "https://standartnews.com/regionalni/otlichikha-nashenets-za-rodolyubivo-nachinanie-386751.html", "text": "\r\n  С почетния знак на областния управител на Стара Загора Гергана Микова бе отличен днес Владислав Петров Ангелов. Отличието му бе присъдено  за безкористния му патриотизъм и благородните инициативи за популяризиране на България в Европа, както и за дългогодишната му дейност в реализацията на значими обществени каузи, посочват от областната управа. Владислав Ангелов е собственик на голяма транспортна фирма. Неговите тежкотоварни камиони пътуват във всички държави на Стария континент с големи фотоси върху платформите, запечатали различни културно-исторически забележителности от нашата страна. Сега бизнесменът е решил да „украси“ своите камиони с фотоси от Старозагорска област - от Розовата долина и Долината на тракийските царе, за да популяризира България и да разнася славата на Старозагорски регион в Европа. \r\nФото - Областна управа - Стара Загора \r\n ", "date": "2019.03.08", "title": "Отличиха нашенец за родолюбиво начинание"}
{"url": "https://standartnews.com/regionalni/lyusi-dyakovska-shche-se-vikhri-v-tango-opera-386750.html", "text": "Специален поздрав към жените ще отправи тази вечер Пловдивската опера с единствената танго-  \r\nопера \"Мария от Буенос Айрес\". Спектакълът е на изнесната сцена на Старозагорската опера \"Мидалидаре\" в  старозагорското с. Могилово, която бе открита миналата година. Българската премиера на това малко познато атрактивно оперно загавие бе на официалното откриването на Пловдив като Европейска столица на културата 2019 г. В операта „Мария от Буенос Айрес“ композиторът Астор Пиацола и поетът Хорацио Ферер разказват историята на тангото чрез един много смел паралел между съдбата на Исус от Назарет и Мария от Буенос Айрес, посочват създателите на спектакъла. Трупата на операта в Пловдив се е готвила месеци наред за тази постановка и според меломаните наистина се  е получил един ярък и визуално мощен спектакъл. Доказателство за това е и интересът - билетите за спектаклите в Пловдив и София са изчерпани месеци напред. \r\n  Сюреалистичната опера от Астор Пацола – фюжън от танго, поезия и класическа музика, разказва за Мария, която, прелъстена от танго музиката, попада в подземния свят на Буенос Айрес. Страстната история с библейска символика е претворена от фантазията на режисьора Веселка Кунчева /„Дама Пика”, „Аз, Сизиф”, „Вграждане” и др./. Този силно визуален спектакъл-сън е със специалното участие на талантливата Люси Дяковска, припомнят създателите на \"Мария от Буенос Айрес\". \r\n  След отбраната публика на откритата сцена в Могилово тази вечер, авангардният оперен спектакъл ще могат да видят и старозагроци - в Деня на първа пролете 22 март.  \r\n ", "date": "2019.03.08", "title": "Люси Дяковска ще се вихри в танго-опера"}
{"url": "https://standartnews.com/sport/startira-turnirt-mlad-olimpiets-v-momchilgrad-386790.html", "text": "Кметът на община Момчилград Сунай Хасан даде старт на националния турнир по тенис на маса \"Млад олимпиец\" за купата на България, който се провежда в родопския град. \"Радвам се, че федерацията по тенис на маса отново избра Момчилград за национално състезание. Аз съм бивш спортист и усещам пулса ви\", обърна се към състезателите Сунай Хасан. Той поздрави 32-мата участници в надпреварата, които са сред най-добрите в страната в своята възрастова група - до 12 години.   \r\nСлед официалното откриване Сунай Хасан и президентът на СКТМ \"Родопи\" Ерсин Юмер изиграха демонстрационен мач. \r\nМладите тенисисти ще се състезават 3 дни, а в неделя са финалите за купата на България. 6-ма от участниците в турнира са от СКТМ \"Родопи\".  ", "date": "2019.03.08", "title": "Стартира турнирът \"Млад олимпиец\" в Момчилград"}
{"url": "https://www.standartnews.com/sport/nov-prestizhen-uspekh-na-sestri-stoevi-386726.html", "text": "Европейските шампионки по бадминтон Габриела и Стефани Стоеви се класираха на 1/4 финалите на най-силния турнир в света „Ол Инглънд“ в Бирмингам. Надпреварата е от категория Суперсерии 1000 и е с награден фонд 1 млн. долара. Българките, които са под №8 в схемата се наложиха за 47 минути над Путита Супаджиракул и Сапсири Тератапачай от Тайланд с 21:18, 25:23. Успехът е първи за Стоеви срещу тайландската двойка от 4 мача. На четвъртфинала българките очакват световните №1 Юки Фукушима и Саяка Хирота (Япония).", "date": "2019.03.08", "title": "Нов престижен успех на сестри Стоеви"}
{"url": "https://standartnews.com/mneniya/ne-biyte-zhenata-pone-na-8-mart-386779.html", "text": "Е, тази седмица дните, за които ще се караме, са доста нагъсто.  Случва се всяка година, свикнали сме му.  \r\nНе, жената не трябва да празнува веднъж в годината, когато съпругът, гаджето, колегите се отчетат с по едно цветенце, тръбят противниците на 8 март в социалните мрежи.  Като например й осигурявате гъвкав работен ден, в който да се грижи за децата си и същевременно да може да работи от дома си, вместо да се мръщите, че пак взема болнични, защото детето е вдигнало температура. При интервю за работа не я питайте планира ли в скоро време да създава семейство /честа практика/, за да си намерите повод да не я назначите. Ако е ваша приятелка или съпруга, дайте й възможност да се почувства оценена и в останалите 364 дни от годината /и половината да са, пак бива/. Ако сте мъже началници, не пускайте обяви \"Търсим продавачки под 25 години\", защото на всеки е ясно, че не търсите продавачки.  . И научете дъщеря си, че 8 март не е само празник на мама, а един ден ще бъде неин. И, дори и тогава да не го празнува, трябва да очаква към нея да се отнасят с уважение.  Иначе току-виж, сменила пола още на 13 и нищо повече няма да помогне да повярва, че в така наречения \"нежен\" пол има нещо хубаво. Не карайте щерка си отсега да гледа \"Жени говорят за мъже\" и да се кани да участва в подобни предавания със своя собствена оферта.  Нищо, че един ден ще ви обвини, че сте й дали лош старт в живота. Извън това, отбелязвам, . Той възниква за първи път в Америка, когато група работнички опитват да се преборят за гражданските си права. Може би, когато една определена общност, рязко противяща се на празнуването на 8 март, прочете това, ще вземе да припознае датата. Чудя се впрочем как хората, които с охота защитаваха Истанбулската конвенция и в частност закрилата на жените чрез нея, с охота се отричат от дата, от която произтича точно началото на защитата на правата на тези жени. Вероятно защото някои от тях припознават като изначално право на жената това да не я бият. Другите, като да получава достойно отношение, достоен живот и достойно заплащане, минават на втори план. Така че, не бийте жената поне на 8 март. Ако й купите едно цвете и й вдигнете заплатата, помага! ", "date": "2019.03.08", "title": "Не бийте жената поне на 8 март"}
{"url": "https://www.standartnews.com/sport/levski-obrna-voleybolniya-shampion-386725.html", "text": "Новият премиум SUV INFINITI QX50 беше представен вчера в България на тематично музикално парти с приятели и фенове на марката. Автомобилът съчетава овладяна мощ, безкомпромисен дизайн и иновативни технологии в едно. Най-завладяващият модел от гамата на INFINITI стъпва на европейския пазар, а премиерата му е у нас. За 7-звездното настроение се погрижиха Митко Павлов, Стефан Вълдобрев и софийската легенда – DJ Ради, а топ бармани изненадаха присъстващите с впечатляващо шоу и премиум коктейли. Либерото на националния отбор по волейбол Теодор Салпаров представи във видео промяната на темпото на играта при различните стратегии на играта и направи паралел с ефективността и динамиката на новия VC-Turbo двигател в INFINITI QX50. QX50 е стратегически модел за марката, с характеристики, които могат да покорят и най-взискателните клиенти. Продажбите за Европа стартират именно в България като ключов пазар за региона с изключителен потенциал и нестихващ интерес от страна на потребителите. Новият INFINITI QX50 е въплъщение на силен дух, революционна гъвкавост и японска прецизност. Моделът е дългоочакваният своеобразен мост между традиционните двигатели с вътрешно горене и близкото бъдеще, а именно алтернативното задвижване с електричество. Очакванията са, че през 2021г. INFINITI ще дебютира три нови електрически модела. VC-TURBO - първият в света серийно произвеждан двигател с променлива степен на сгъстяване на горивото Скритият коз в света на двигателите с вътрешно горене, революционният VC-Turbo на INFINITI вдига летвата до нови висоти - прескача отвъд границите на досега познатото, за да достигне максимум мощ и ефективност от 2.0л бензинов двигател. Новият VC-Turbо настройва степента на сгъстяване на горивото според стила на шофиране, комбинирайки мощта на 2.0-литров турбиниран бензинов двигател с въртящия момент и ефективността на четирицилиндров дизелов двигател в едно. Завладяваща алтернатива на дизеловите двигатели, новият VC-Turbo се превръща в еталон на бъдещите технологии. Двигателят предоставя променлива степен на сгъстяване с коефициент между 8:1 (за моментите, когато е необходима повече мощност) и 14:1 (за максимална ефективност при шофиране), за максимален контрол и удовлетворение от шофирането. Иновативният двигател използва за първи път в света мултилинк система и електрически мотор с хармонично намаляване на предавките, чрез който се постига промяна в позицията за горна мъртва точка на буталата и съответно промяна в степента за сгъстяване на горивото. Като резултат от това, обемът на двигателя варира между 1997 куб.см и 1970куб.см., а мощността е 249к.с. с комбиниран разход на гориво от 8,7л/100км. Отново за първи път в света, ИINFINITI използва и революционна активна опора на двигателя и специални сензори, чрез които системата засича вибрациите от двигателя и създава възвратно-постъпателни заглушаващи вълни. QX50 е единствен в сегмента автомобил, предлагащ подобна технология, а двигателят VC-Turbo е един от най-тихите в сегмента на премиум SUV моделите. VC-Turbo двигателят комбинира в себе си над 300 патента и технологии от INFINITI, за да постигне революционни резултати. Използва едновременно система за многоточково впръскване и такава за директно впръскване на горивото, за да балансира мощност и ефективност във всякакви условия. Способността на двигателя да се трансформира е в перфектна комбинация с вариаторната CVT Xtronic скоростна кутия, оправдавайки очакванията, че новият INFINITI QX50 е повратен момент в историята на автомобилостроенето и е от изключителна важност за развитието на бранда в бъдеще. Изцяло нова платформа, осигуряваща съвършеното усещане за комфорт и пространство в купето Новият INFINITI QX50 е изграден върху изцяло нова платформа, специално оптимизирана за автомобили с предно разположение на двигател и предно задвижване. Проектирана с умисъл за гъвкавост и адаптивност, новата платформа надскача познатите стандарти за изтънченост, качество на материалите и вътрешно пространство в премиум SUV сегмента. Нейното оформление дава възможност за по-голямо вътрешно пространство и ефективност от предишни модели, допринасяйки за идеален баланс с достатъчно място както за пътниците, така и за техния багаж. За пръв път в автомобилната индустрия, INFINITI използва в новия QX50, 980МРа стомана с висока якост и изключителна формировъчна способност за допълнително усилване на платформата. Този материал може да бъде излят в безпрецедентни досега форми, намалявайки общото тегло и същевременно подобрявайки усуквателната якост с 23% в сравнение с предишния модел. Тази твърдост не само повишава сигурността на пътниците в автомобила, но и спомага за намаляване шума в купето. Технологии от най-ново поколение за пълна увереност на пътя Удовлетвореността на потребителите винаги е била движеща сила за INFINITI. Точно затова намерението на бранда е да даде повече възможности на водача, да подобри усещането зад волана и да пренесе пътуващите в света на лукса и комфорта. А QX50 е готов за всякакви обрати. Автомобилът е  , които не само предупреждават, но и спомагат за предотвратяването на неприятни ситуации. Революционната система   не само следи автомобила пред QX50, но и този преди него, за да може да предупреди навреме за намаляване на скоростта на пътния поток. Модерният QX50 е оборудван и с   или кормилно управление с електронни импулси. Системата се адаптира към маниера на шофиране на водача и отчита обратната връзка от пътя. DAS системата допълва движенията на водача при динамично преминаване през завоите, като намалява нивото на вибрации към волана и подобрява маневреността – всичко това благодарение на елиминирането на механичната връзка между компонентите. INFINITI е първият автомобилен бранд, който поставя DAS системата в серийно производство на автомобили при модела Q50. Новият INFINITI QX50 е оборудван със  , както и   в случай че има обект, попадащ в невидим за водача сектор на автомобила. Благодарение на технологията  , шофьорът може да поддържа безопасна дистанция по всяко време, а ако се окаже прекалено близо до автомобила пред него, то системата автоматично ще задейства спирачките, за да избегне сблъсък.   и   изпреварват събитията. Благодарение на радари и сензори от ново поколение, водачът поема пълен контрол над ситуацията, а системата се грижи за безопасността, предупреждавайки чрез звуков сигнал. Максимална защитеност във всяка ситуация – чрез  , обектите движещи се пред QX50 биват разпознати и при необходимост автомобилът намалява ускорението, блокира педала на газта и оказва спирачно усилие. В случай на рязко спиране, коланите за безопасност автоматично се стягат допълнително, за да гарантират по-голяма сигурност при евентуален сблъсък. Технологиите в INFINITI QX50 подпомагат контрола на водача върху ускорението, спирането и управлението на автомобила. Те са проектирани да добавят удоволствие и увереност при шофиране, и са винаги достъпни на върха на пръстите му, благодарение на иновативния   и   на INFINITI с двоен дисплей, разположен удобно върху централната конзола.            Пътният просвет е увеличен до 218мм, високата позиция позволява монтиране на колела с по-голям диаметър, а благодарение на това се постига естетично съотношение между размера им и този на каросерията. Уникалната форма на каросерията намалява аеродинамичното съпротивление. INFINITI QX50 е невероятно стабилен на пътя при движение с висока скорост, както и при силен страничен вятър. Величествен дизайн отвън, ненадминато качество отвътре - вдъхновение и майсторство в новия INFINITI QX50 INFINITI QX50 въплъщава в себе си перфектните пропорции за изключителна аеродинамичност, премиум излъчване, величествена мощ и ненадминат комфорт. Увеличеният пътен просвет, големият диаметър на колелата (до 20” джанти, оборудвани с Run Flat гуми) и иновативните I-LED светлини превръщат QX50 в най-яркия и дързък представител на гамата INFINITI. QX50 разполага с усъвършенствана технология за разпределение на светлинните снопове, благодарение на която светлината от фаровете е разпръсната равномерно по цялата дължина на хоризонта за максимален комфорт при лоши метеорологични условия и в тъмната част на денонощието. Безупречен външен вид от всяка гледна точка - страничните линии на автомобила плавно, но отчетливо преливат от предните фарове до ярките и разпознаваеми задни светлини с нов дизайн. Обновената, но така характерна за INFINITI, предна радиаторна решетка с двойна арка сега е по-широка, без луфтове между нея и предния капак. Тя е поставена по-високо в сравнение с предишния модел, правейки предницата на автомобила по-изразителна и мускулеста, като същевременно покрива всички стандарти за безопасност при евентуален сблъсък с пешеходци. Пренасяйки се в купето на автомобила, всяка частица отвътре говори за изтънчен вкус и безкомпромисен комфорт. Подобно на останалите модели от гамата на INFINITI - интериорът на QX50 предава изцяло върховната човешка артистичност чрез индивидуално и ръчно изработени елементи с естествени контури и форми. Седалките са специално проектирани със съдействието на екипи от NASA и университета в Кейо, Япония и базирани на изследвания в областта на нулевата гравитация. Революционната им форма намалява натоварванията в гръбначните прешлени и крайниците, а функциите за подгрев и вентилация помагат за достигане на оптимално удобство при шофиране. Магията на QX50 е завършена чрез визуално контрастни акценти и интуитивно амбиентно осветление. INFINITI QX50 покорява всички сетива на човешката същност, удоволствието за очите е допълнено и с наслада за слушателите - оборудван с премиум аудиосистема Bose ® с 15 високоговорителя и нова технология  , пътниците ще усетят удивително пресъздадения ефект от присъствие на жив концерт. Освен с дизайн, QX50 впечатлява и със своята функционалност. Купето е просторно и удобно, с достатъчно ниши за малки предмети, а задните седалки са разположени върху релси за оптимален комфорт на пътниците отзад и достатъчно пространство в багажното отделение. Задните седалки могат да бъдат местени както напред, така и назад, увеличавайки обема на багажника от 895л до 1048л. Това позволява да се постави неразглобена бебешка количка по дължина, заедно с оставащо място за допълнителен багаж. Ако това не е достатъчно, седалките могат да се пуснат надолу, така обемът за багаж се увеличава до 1699л. Автомобилът има и скрита зона под кората на багажника, в която спокойно могат да се поберат допълнителни предмети извън видимата зона или мокър чадър и кални обувки. Интелигентно задвижване на четирите колела и усъвършенствани технологии за управление QX50 използва редица модерни технологии, за да предостави пълен контрол на водача върху управлението на автомобила. Интелигентното задвижване на четирите колела е стандартно за QX50, с което осигурява спокойствие по време на пътешествие през всички сезони. Системата за електронно разпределение на натоварването може да прехвърли усилие не само между предните и задни колела в съотношение до 50/50, но също така разпределя натоварването между лявата и дясна част на окачването, съобразявайки се с пътната обстановка. QX50 се предлага с два варианта на управление - специфичната и единствена в света дигитална система за директно адаптивно кормилно управление   или по-конвенционално кормилно управление с електроусилвател. От селектора на централната конзола пък могат да се задават четири стила на управлението - стандартен, еко, спорт или персонален режим.   Технически характеристики:                                                                                   Бензинов 2.0L VC-Turbo двигател с променлива степен на сгъстяване, мощност 249 к.с. Задвижващи колела                             Интелигентно задвижване на всички колела (AWD)   Кубатура                                                    1970 - 19970 куб.см   Цилиндри и газоразпределителен механизъм     Иновативен 4-цилиндров двигател с променливи фази на газоразпределение и турбопълнене               Мощност                                                                  183 кВт (249 к.с.) при 5 600 об/мин   Трансмисия                                                             CVT XTRONIC     Максимална скорост                            220 км/ч 0-100 км/ч (сек)                         7,3     Дължина                                4693 мм.                Височина                               1678мм. (без релси) Широчина                             1903/2161 мм.     Междуосово разстояние 2880 мм. Клирънс (Пътен просвет)  218 мм.     Градско шофиране (л/100 км)                                       10,5 Извънградско шофиране (л/100 км)                          7,7 Комбиниран цикъл на шофиране (л/100 км)         8,7                      то.", "date": "2019.03.08", "title": "Волейболен национал представи новия INFINITI QX50"}
{"url": "https://standartnews.com/regionalni/poveche-poleti-ot-klyuchovi-destinatsii-do-varna-tova-lyato-386793.html", "text": " Ръст на полетите от ключови пазари като Франция, Великобритания, Израел, Чехия, Турция, Дания и Литва очаква Летище Варна през новия курортен сезон. Това съобщи Димитър Биков, началник-отдел „Авиационен маркетинг“ към летищния оператор „Фрапорт“ пред Радио Варна. Според него това до голяма степен щяло да компенсира намаления брой чартърни програми на туристи от Германия и Русия, които се насочвали към Турция и Египет.  \r\n В края на м.г. нискотарифната компания WizAir обявила базирането на втори самолет във Варна, което позволило стартиране на полети до Берлин, Кьолн, Хамбург, Копенхаген, Ливърпул и Париж. \"Заедно с дестинациите до Айндховен, Меминген, Дортмунд, Ларнака, Лондон, Тел Авив, Москва, Истанбул, Виена и София, Летище Варна се утвърждава като важен транспортен възел за целия регион\", допълни Димитър Биков. Според него тази тенденция е своеобразен рекорд за варненското летище, който има пряк ефект върху туристическия сектор. \r\n Първите организирани туристи от Германия за сезон 2019-та щели да пристигнат във Варна на 23-ти март, съобщиха от общинската администрация.  Групата идва в морската столица с цел SPA, уелнес и медицински туризъм, като програмата била съфинансирана от здравната каса на Германия. Това е станало ясно по време на специализираната туристическа борса ITB в Берлин.  \r\n ", "date": "2019.03.08", "title": "Повече полети от ключови дестинации  до Варна това лято"}
{"url": "https://standartnews.com/sport/medvedev-koyto-gradi-sportni-imperii-i-dava-pasove-v-khokeya-386783.html", "text": "Дясната ръка на Путин в спорта и негов неизменен съотборник в хокея за ветерани, където дава пасовете за всяка втора шайба, забита от руския президент. Това е ролята на Александър Медведев, който стана президент на футболния клуб Зенит, а миналата седмица напусна ръководството на „Газпром” заедно с другия зам.-председател Всеволод Черепанов.    Макар да е роден в градче край далечния Сахалинск той минава за човек от питерския приятелски кръг на Путин. \r\nДвамата се познават от 90-те години на миналия век, когато дипломираният икономист Александър работи в компанията IMAG заедно с бившия банкер Андрей Акимов. Фирмата консултира кмета на Санкт Петербург Собчак,  чийто заместник е Путин.  Неговият възход изстрелва нагоре и приятелите му. През август 2002 г. Медведев оглавява „Газпром експорт”,  а  Акимов – „Газпромбанк”. Александър обича да работи с размах, изпипва бавно, но прецизно всичко,  . Това е един от коментарите за Медведев, когато се захваща с най-успешния му проект досега – Континенталната хокейна лига. Целта е в Русия да бъде повторен моделът на задокеанската Национална хокейна лига, в която при пълни огромни зали играят най-добрите американски и канадски отбори, заработвайки баснословни суми. Начело на КХЛ от 2008 до 2014 г., Медведев успя да привлече към лигата не само най-добрите тимове от бившия СССР, но и клубове от Чехия, Словакия, Финландия, Хърватия и даже Китай. В Русия са построени много нови и модерни зали, трансферирани са скъпи играчи, а като зрелищност и бизнес лигата започва да напомня на НХЛ. В момента Медведев участва в ръководството на хокейния тим СКА, който е най-големият гранд в КХЛ.  Другото спортно начинание на Медведев е женският тенис турнир в Санкт Петербург, където той като главен мениджър  . За участничките са представени супер условия и глезотии, които няма и на състезанията от Големия шлем. Звездите се радват на специални подаръци като уникалната кожена шуба за Серина.  Като поема футболния клуб край Нева Медведев се захваща с едно от най-големите предизвикателства, защото Зенит е любимото дете на гиганта „Газпром”.  „При цялата специфика на всеки спорт има общи принципи и правила за управление на един клуб. С моя опит от работата в КХЛ и СКА мисля, че ще се справя и в Зенит”, уверено заяви Медведев. И веднага обяви, че шампионската титла е най-малката цел пред „синьо-белите”. Още този сезон ще се гони победа в Лига Европа, а догодина ще се търси пробив и в Шампионската лига.", "date": "2019.03.08", "title": "Медведев, който гради спортни империи и  дава пасове в хокея  "}
{"url": "https://standartnews.com/svyat/8-mart-v-germaniya-berlin-praznuva-ostanalite-rabotyat-386766.html", "text": "8 март в Германия: Берлин празнува, останалите работят Повече от половината германски граждани подкрепят обявяването на Международния ден на жените за официален празник по примера на Берлин. Това се доказва от резултатите от анкета, проведена от социологическия институт YouGov на 8 март, поръчана от медийната група Redaktionsnetzwerks Deutschland. Според тези резултати 54% от анкетираните биха искали останалата част от Германия да последва примера на Берлин, 34% са против. В столицата на Германия 8 март тази година за първи път беше обявен за почивен ден. В останалата част от страната обаче днес се работи. Това е безпрецедентен случай в историята на републиката, отбелязва Дойче веле. Демонстрация за равенство на жените е насрочена за следобеда на 8 март в центъра на Берлин. Очаква се в нея да вземат участие около 10 хиляди души. „Както никоя друга дата, 8 март символизира дългия път към равенството между половете. За политиката и обществото това означава, че трябва да продължим борбата за равни права на жените. В тази област вече е постигнато много, но остават много спешни задачи ”, заяви кметът на Берлин Майкъл Мюлер. Председателят на Християндемократическия съюз (CDU), Annegret Kramp-Karrenbauer, която е смятана за наследник на Ангела Меркел като федерален канцлер, в статия за вестник \"Пасауер Ной Пресе\", публикувана на 8 март, нарече „срамен“ дела на жените в редиците на партията, която оглавява. Тя изрази мнение, че ХДС ще спечели следващите избори в страната и ще остане популярна партия само ако „силни жени с техните идеи и истината за живота” се кандидатират за този политически съюз.", "date": "2019.03.08", "title": "8 март в Германия: Берлин празнува, останалите работят"}
{"url": "https://standartnews.com/sport/nov-prestizhen-uspekh-na-sestri-stoevi-386726.html", "text": "Европейските шампионки по бадминтон Габриела и Стефани Стоеви се класираха на 1/4 финалите на най-силния турнир в света „Ол Инглънд“ в Бирмингам. Надпреварата е от категория Суперсерии 1000 и е с награден фонд 1 млн. долара. Българките, които са под №8 в схемата се наложиха за 47 минути над Путита Супаджиракул и Сапсири Тератапачай от Тайланд с 21:18, 25:23. Успехът е първи за Стоеви срещу тайландската двойка от 4 мача. На четвъртфинала българките очакват световните №1 Юки Фукушима и Саяка Хирота (Япония).", "date": "2019.03.08", "title": "Нов престижен успех на сестри Стоеви"}
{"url": "https://standartnews.com/sport/levski-obrna-voleybolniya-shampion-386725.html", "text": "Новият премиум SUV INFINITI QX50 беше представен вчера в България на тематично музикално парти с приятели и фенове на марката. Автомобилът съчетава овладяна мощ, безкомпромисен дизайн и иновативни технологии в едно. Най-завладяващият модел от гамата на INFINITI стъпва на европейския пазар, а премиерата му е у нас. За 7-звездното настроение се погрижиха Митко Павлов, Стефан Вълдобрев и софийската легенда – DJ Ради, а топ бармани изненадаха присъстващите с впечатляващо шоу и премиум коктейли. Либерото на националния отбор по волейбол Теодор Салпаров представи във видео промяната на темпото на играта при различните стратегии на играта и направи паралел с ефективността и динамиката на новия VC-Turbo двигател в INFINITI QX50. QX50 е стратегически модел за марката, с характеристики, които могат да покорят и най-взискателните клиенти. Продажбите за Европа стартират именно в България като ключов пазар за региона с изключителен потенциал и нестихващ интерес от страна на потребителите. Новият INFINITI QX50 е въплъщение на силен дух, революционна гъвкавост и японска прецизност. Моделът е дългоочакваният своеобразен мост между традиционните двигатели с вътрешно горене и близкото бъдеще, а именно алтернативното задвижване с електричество. Очакванията са, че през 2021г. INFINITI ще дебютира три нови електрически модела. VC-TURBO - първият в света серийно произвеждан двигател с променлива степен на сгъстяване на горивото Скритият коз в света на двигателите с вътрешно горене, революционният VC-Turbo на INFINITI вдига летвата до нови висоти - прескача отвъд границите на досега познатото, за да достигне максимум мощ и ефективност от 2.0л бензинов двигател. Новият VC-Turbо настройва степента на сгъстяване на горивото според стила на шофиране, комбинирайки мощта на 2.0-литров турбиниран бензинов двигател с въртящия момент и ефективността на четирицилиндров дизелов двигател в едно. Завладяваща алтернатива на дизеловите двигатели, новият VC-Turbo се превръща в еталон на бъдещите технологии. Двигателят предоставя променлива степен на сгъстяване с коефициент между 8:1 (за моментите, когато е необходима повече мощност) и 14:1 (за максимална ефективност при шофиране), за максимален контрол и удовлетворение от шофирането. Иновативният двигател използва за първи път в света мултилинк система и електрически мотор с хармонично намаляване на предавките, чрез който се постига промяна в позицията за горна мъртва точка на буталата и съответно промяна в степента за сгъстяване на горивото. Като резултат от това, обемът на двигателя варира между 1997 куб.см и 1970куб.см., а мощността е 249к.с. с комбиниран разход на гориво от 8,7л/100км. Отново за първи път в света, ИINFINITI използва и революционна активна опора на двигателя и специални сензори, чрез които системата засича вибрациите от двигателя и създава възвратно-постъпателни заглушаващи вълни. QX50 е единствен в сегмента автомобил, предлагащ подобна технология, а двигателят VC-Turbo е един от най-тихите в сегмента на премиум SUV моделите. VC-Turbo двигателят комбинира в себе си над 300 патента и технологии от INFINITI, за да постигне революционни резултати. Използва едновременно система за многоточково впръскване и такава за директно впръскване на горивото, за да балансира мощност и ефективност във всякакви условия. Способността на двигателя да се трансформира е в перфектна комбинация с вариаторната CVT Xtronic скоростна кутия, оправдавайки очакванията, че новият INFINITI QX50 е повратен момент в историята на автомобилостроенето и е от изключителна важност за развитието на бранда в бъдеще. Изцяло нова платформа, осигуряваща съвършеното усещане за комфорт и пространство в купето Новият INFINITI QX50 е изграден върху изцяло нова платформа, специално оптимизирана за автомобили с предно разположение на двигател и предно задвижване. Проектирана с умисъл за гъвкавост и адаптивност, новата платформа надскача познатите стандарти за изтънченост, качество на материалите и вътрешно пространство в премиум SUV сегмента. Нейното оформление дава възможност за по-голямо вътрешно пространство и ефективност от предишни модели, допринасяйки за идеален баланс с достатъчно място както за пътниците, така и за техния багаж. За пръв път в автомобилната индустрия, INFINITI използва в новия QX50, 980МРа стомана с висока якост и изключителна формировъчна способност за допълнително усилване на платформата. Този материал може да бъде излят в безпрецедентни досега форми, намалявайки общото тегло и същевременно подобрявайки усуквателната якост с 23% в сравнение с предишния модел. Тази твърдост не само повишава сигурността на пътниците в автомобила, но и спомага за намаляване шума в купето. Технологии от най-ново поколение за пълна увереност на пътя Удовлетвореността на потребителите винаги е била движеща сила за INFINITI. Точно затова намерението на бранда е да даде повече възможности на водача, да подобри усещането зад волана и да пренесе пътуващите в света на лукса и комфорта. А QX50 е готов за всякакви обрати. Автомобилът е  , които не само предупреждават, но и спомагат за предотвратяването на неприятни ситуации. Революционната система   не само следи автомобила пред QX50, но и този преди него, за да може да предупреди навреме за намаляване на скоростта на пътния поток. Модерният QX50 е оборудван и с   или кормилно управление с електронни импулси. Системата се адаптира към маниера на шофиране на водача и отчита обратната връзка от пътя. DAS системата допълва движенията на водача при динамично преминаване през завоите, като намалява нивото на вибрации към волана и подобрява маневреността – всичко това благодарение на елиминирането на механичната връзка между компонентите. INFINITI е първият автомобилен бранд, който поставя DAS системата в серийно производство на автомобили при модела Q50. Новият INFINITI QX50 е оборудван със  , както и   в случай че има обект, попадащ в невидим за водача сектор на автомобила. Благодарение на технологията  , шофьорът може да поддържа безопасна дистанция по всяко време, а ако се окаже прекалено близо до автомобила пред него, то системата автоматично ще задейства спирачките, за да избегне сблъсък.   и   изпреварват събитията. Благодарение на радари и сензори от ново поколение, водачът поема пълен контрол над ситуацията, а системата се грижи за безопасността, предупреждавайки чрез звуков сигнал. Максимална защитеност във всяка ситуация – чрез  , обектите движещи се пред QX50 биват разпознати и при необходимост автомобилът намалява ускорението, блокира педала на газта и оказва спирачно усилие. В случай на рязко спиране, коланите за безопасност автоматично се стягат допълнително, за да гарантират по-голяма сигурност при евентуален сблъсък. Технологиите в INFINITI QX50 подпомагат контрола на водача върху ускорението, спирането и управлението на автомобила. Те са проектирани да добавят удоволствие и увереност при шофиране, и са винаги достъпни на върха на пръстите му, благодарение на иновативния   и   на INFINITI с двоен дисплей, разположен удобно върху централната конзола.            Пътният просвет е увеличен до 218мм, високата позиция позволява монтиране на колела с по-голям диаметър, а благодарение на това се постига естетично съотношение между размера им и този на каросерията. Уникалната форма на каросерията намалява аеродинамичното съпротивление. INFINITI QX50 е невероятно стабилен на пътя при движение с висока скорост, както и при силен страничен вятър. Величествен дизайн отвън, ненадминато качество отвътре - вдъхновение и майсторство в новия INFINITI QX50 INFINITI QX50 въплъщава в себе си перфектните пропорции за изключителна аеродинамичност, премиум излъчване, величествена мощ и ненадминат комфорт. Увеличеният пътен просвет, големият диаметър на колелата (до 20” джанти, оборудвани с Run Flat гуми) и иновативните I-LED светлини превръщат QX50 в най-яркия и дързък представител на гамата INFINITI. QX50 разполага с усъвършенствана технология за разпределение на светлинните снопове, благодарение на която светлината от фаровете е разпръсната равномерно по цялата дължина на хоризонта за максимален комфорт при лоши метеорологични условия и в тъмната част на денонощието. Безупречен външен вид от всяка гледна точка - страничните линии на автомобила плавно, но отчетливо преливат от предните фарове до ярките и разпознаваеми задни светлини с нов дизайн. Обновената, но така характерна за INFINITI, предна радиаторна решетка с двойна арка сега е по-широка, без луфтове между нея и предния капак. Тя е поставена по-високо в сравнение с предишния модел, правейки предницата на автомобила по-изразителна и мускулеста, като същевременно покрива всички стандарти за безопасност при евентуален сблъсък с пешеходци. Пренасяйки се в купето на автомобила, всяка частица отвътре говори за изтънчен вкус и безкомпромисен комфорт. Подобно на останалите модели от гамата на INFINITI - интериорът на QX50 предава изцяло върховната човешка артистичност чрез индивидуално и ръчно изработени елементи с естествени контури и форми. Седалките са специално проектирани със съдействието на екипи от NASA и университета в Кейо, Япония и базирани на изследвания в областта на нулевата гравитация. Революционната им форма намалява натоварванията в гръбначните прешлени и крайниците, а функциите за подгрев и вентилация помагат за достигане на оптимално удобство при шофиране. Магията на QX50 е завършена чрез визуално контрастни акценти и интуитивно амбиентно осветление. INFINITI QX50 покорява всички сетива на човешката същност, удоволствието за очите е допълнено и с наслада за слушателите - оборудван с премиум аудиосистема Bose ® с 15 високоговорителя и нова технология  , пътниците ще усетят удивително пресъздадения ефект от присъствие на жив концерт. Освен с дизайн, QX50 впечатлява и със своята функционалност. Купето е просторно и удобно, с достатъчно ниши за малки предмети, а задните седалки са разположени върху релси за оптимален комфорт на пътниците отзад и достатъчно пространство в багажното отделение. Задните седалки могат да бъдат местени както напред, така и назад, увеличавайки обема на багажника от 895л до 1048л. Това позволява да се постави неразглобена бебешка количка по дължина, заедно с оставащо място за допълнителен багаж. Ако това не е достатъчно, седалките могат да се пуснат надолу, така обемът за багаж се увеличава до 1699л. Автомобилът има и скрита зона под кората на багажника, в която спокойно могат да се поберат допълнителни предмети извън видимата зона или мокър чадър и кални обувки. Интелигентно задвижване на четирите колела и усъвършенствани технологии за управление QX50 използва редица модерни технологии, за да предостави пълен контрол на водача върху управлението на автомобила. Интелигентното задвижване на четирите колела е стандартно за QX50, с което осигурява спокойствие по време на пътешествие през всички сезони. Системата за електронно разпределение на натоварването може да прехвърли усилие не само между предните и задни колела в съотношение до 50/50, но също така разпределя натоварването между лявата и дясна част на окачването, съобразявайки се с пътната обстановка. QX50 се предлага с два варианта на управление - специфичната и единствена в света дигитална система за директно адаптивно кормилно управление   или по-конвенционално кормилно управление с електроусилвател. От селектора на централната конзола пък могат да се задават четири стила на управлението - стандартен, еко, спорт или персонален режим.   Технически характеристики:                                                                                   Бензинов 2.0L VC-Turbo двигател с променлива степен на сгъстяване, мощност 249 к.с. Задвижващи колела                             Интелигентно задвижване на всички колела (AWD)   Кубатура                                                    1970 - 19970 куб.см   Цилиндри и газоразпределителен механизъм     Иновативен 4-цилиндров двигател с променливи фази на газоразпределение и турбопълнене               Мощност                                                                  183 кВт (249 к.с.) при 5 600 об/мин   Трансмисия                                                             CVT XTRONIC     Максимална скорост                            220 км/ч 0-100 км/ч (сек)                         7,3     Дължина                                4693 мм.                Височина                               1678мм. (без релси) Широчина                             1903/2161 мм.     Междуосово разстояние 2880 мм. Клирънс (Пътен просвет)  218 мм.     Градско шофиране (л/100 км)                                       10,5 Извънградско шофиране (л/100 км)                          7,7 Комбиниран цикъл на шофиране (л/100 км)         8,7                      то.", "date": "2019.03.08", "title": "Волейболен национал представи новия INFINITI QX50"}
{"url": "https://standartnews.com/regionalni/poslanie-za-neya-na-8-mart-v-tervel-386759.html", "text": "„Послание за нея“ - така се нарича изложбата в градския музей в Тервел, в която са подредени  вековни картички с послание към жената. Те са от семейните архиви на граждани, съхранили картичките от миналия век. В колекцията влизат общо 83 картички, две от които са от 1918 година. Те не съдържат осмомартенски послания, защото в онези времена Осми март не е бил част от празничния календар у нас. Интересно е да се отбележи, че едната от картичките на вековна възраст е изпратена от фронта. Другата е за доктор в Осман Пазар (днешен Омуртаг), а втората – датирана с 11 август 1918 г. разказва за организирано увеселение в Шумен.  \r\n  Има и картички от 1929 и 1930 година с текст на румънски език, като Тервел е записан като Curt Bunar (Курт Бунар - името на гр.Тервел до 1942 г.) Възрастни хора припомнят от разкази на родителите си, че в годините на румънската окупация е било забранено да се пише на български език. Фабричните надписи на картичките показват, че част от тях са произведени във Франция, Италия и Германия. \r\n Най-старата осмомартенска картичка е от 1968 година и е запечатала детски лик, с осмомартенско послание към мама.  \r\n Изложбата може да бъде разгледана в сувенирния център на музея от днес до 31-ви март, след което картичките ще бъдат върнати на притежателите им. Техните сканирани копия обаче щели да  влязат в архива на музея. \r\n ", "date": "2019.03.08", "title": "\"Послание за нея\" на 8 март в  Тервел"}
{"url": "https://standartnews.com/regionalni/kmett-khasan-azis-pozdravi-sluzhitelkite-v-obshchinata-s-laleta-386760.html", "text": "123 лалета  получиха всички жени – служителки в Общинска администрация в Кърджали, по случай 8 март – Международен ден на жената. В началото на работния ден те бяха посрещнати на входа на администрацията от кмета на община Кърджали Хасан Азис, заместник кметовете  Тунджай Шюкрю и Веселина Тихомирова,  секретаря на общината Сезгин Бекир  и получиха цвете  с пожелание за здраве, радост, много усмивки и щастие. Служителките бяха приятно изненадани и благодариха за жеста. Лалета и пожелания имаше и за първите гражданки, пристъпили прага на общината в първите минути на работния ден.  ", "date": "2019.03.08", "title": "Кметът Хасан Азис поздрави служителките в общината с лалета"}
{"url": "https://standartnews.com/regionalni/kmett-kambitov-otkriva-obnoveniya-ploshchad-georgi-izmirliev-386767.html", "text": "На 11 март от 17,30 часа кметът на Благоевград д-р Атанас Камбитов ще пререже символично лентата на ремонтирания площад \"Георги Измирлиев\" и пространството около него. Това ще стане на тържествена церемония с водосвет и богата музикална програма. \r\nУчастие в програмата ще вземат ансамбъл \"Пирин\", деца от клуба по художествена гимнастика \"Пирин\", Биг-Бенд Благоевград и талантливата певица Александрина Механджийска. Пространството пред сградата на Община Благоевград не бе ремонтирано от самото му създаване, повече от 30 години. Подновена бе подземната инфраструктура, старите плочки бяха заменени с нови, ремонтирани са фонтаните, облагородени са и зелените площи. Само преди месец бе открита и ремонтираната сграда на общинската администрация.", "date": "2019.03.08", "title": "Кметът Камбитов открива обновения площад „Георги Измирлиев\""}
{"url": "https://standartnews.com/regionalni/kradtsi-napadat-nasazhdeniya-s-lavandula-v-dobrichko-386761.html", "text": "Около 20 000 стръка лавандула са изтръгнати с корените от нива в землището на село Одринци, община Добричка. Това съобщиха днес от областната дирекция на МВР в Добрич. Растенията са откраднати от имот на земеделски стопанин, който е подал сигнала в полицията.  \r\n    Преди ден от МВР са съобщили за друга кражба на лавандула - в землището на село Орляк, община Тервел. Тук е била опустошена осем дка нива с лавандула. \r\n   Земеделски производители от региона обясняват зачестилите посегателства върху насаждения с една от най-ценните и все по-търсени етерично-маслени култури с дефицита на лавандулов разсад.  В Добричко през последните години са били открити и много дестилерии за лавандула. На международния пазар растяла и цената на качественото лавандулово масло, което обяснява и интереса на земеделските производители. \r\n ", "date": "2019.03.08", "title": "Крадци нападат насаждения с лавандула в Добричко"}
{"url": "https://standartnews.com/regionalni/izlozhba-blgarki-ot-staro-vreme-za-8-mi-mart-v-blagoevgrad-386768.html", "text": "Заместник-кметът по културата и хуманитарни дейности на община Благоевград Христина Шопова откри в залите на районния исторически музей изложбата \"Българки от старо време\" и поздрави всички дами по случай Международния ден на жената 8-ми март. Тя пожела на дамите да бъдат все така вдъхновяващи. \r\nВ програмата, съпътстваща откриването на изложбата, участваха балет \"Кроазе\" от ЦЛТРДБ, състав за стари градски песни \"Нежни звуци\", детска фолклорна група \"Джумайчета\". Дамите от сдружение \"Движение-Ние, жените\" почерпиха с вкусни баници и изкусителни лакомства. Изложбата е реверанс към всички дами от някогашната Горна Джумая и днешния Благоевград по повод женския празник.", "date": "2019.03.08", "title": "Изложба \"Българки от старо време\" за 8-ми март в Благоевград"}
{"url": "https://standartnews.com/regionalni/2000-dami-ot-razgrad-s-tsvetya-ot-gubernatora-386769.html", "text": "2000 саксии с цъфнали иглики ще зарадват 2 хиляди дами от седемте общини на Разградска област на 8 март. Цветята са личен подарък за жените от губернатора Гюнай Хюсмен, съобщават от пресцентъра на областната управа. \r\nВ Разград цветната феерия е разположена на централния градски площад, където от сутринта сътрудници на Хюсмен подаряват иглики на преминаващите  дами. Друга част от цветята  губернаторът подарява сам, по време на  осмомартенските тържества, на които е поканен. \r\nКавалерският жест не е изключение за стила на работа на първия държавен мъж в Разград. Гюнай Хюсмен, който е собственик на една от най-големите агрофирми в региона, често организира дарителски кампании, които финансира с лични средства. По време на депутатския си мандат в 43-то НС, той разигра на лотария джип и го подари на избирателка, в региона от който получи доверие да стане депутат. \r\nЗа 8 март губернаротър избрал да подари на дамите иглики, защото те са прекрасни пролетни цветя, символ на възраждащата се природа, любовта, младоста и женското начало, се казва в съобщението на неговата пресслужба.    ", "date": "2019.03.08", "title": "2000 дами от Разград с цветя от губернатора"}
{"url": "https://standartnews.com/regionalni/nepoznati-mzhe-podaryavat-tsvetya-na-varnenki-386792.html", "text": "Двама млади мъже с мотори подаряват цветя на непознати варненки, които шофират. За това се похвалиха щастливки в социалните мрежи. Приятно изненадани с червена роза били дами, спрели с колите си на червения светофар на кръстовището през сградата на община Варна. Красивият жест на момчетата с мотоциклети бил придружен и с пожелание: \"Карайте внимателно!\" \r\nФото - Фейсбук \r\n ", "date": "2019.03.08", "title": "Непознати мъже подаряват цветя на варненки"}
{"url": "https://standartnews.com/regionalni/originalni-ptni-znatsi-podseshchat-za-8-mi-mart-386775.html", "text": "Оригинални пътни знаци по повод Международния ден на жената 8 март \"цъфнаха\" по улиците на Браниполе, пише Марица. Краткият, но пълен със съдържание надпис върху тях гласи „Купи й цветя“. Придружен е от розова маргаритка, съвсем подходяща за днешния празник. Местните не пропуснаха да обърнат внимание, че според правилата за движение по пътищата, този знак изисква да осигуриш предимство. Един малък жест говори много. Нека се сещаме да обърнем внимание на дамите до себе си не само на 8 март, а всеки ден, коментират хората.  ", "date": "2019.03.08", "title": "Оригинални пътни знаци подсещат за 8-ми март"}
{"url": "https://www.standartnews.com/sport/inter-udrzha-00-vv-frankfurt-386743.html", "text": "Интер удържа 0:0 при гостуването си на Айнтрахт във Франкфурт в първи мач от 1/8 финалите във футболния турнир Лига Европа. В другите срещи се получиха следните резултати: Динамо (Загреб) - Бенфика 1:0 Рен - Арсенал 3:1 Севиля - Славия (Прага) 2:2 Зенит - Виляреал 1:3 Челси - Динамо (Киев) 3:0 Наполи - Залцбург 3:0 Валенсия - Краснодар 2:1. Реваншите са след седмица", "date": "2019.03.08", "title": "Интер удържа 0:0 във Франкфурт"}
{"url": "https://standartnews.com/regionalni/krasivo-tsvete-i-pozhelaniya-za-praznika-chakakha-obshchinarkite-vv-vratsa-386778.html", "text": "По повод Международния ден на жената 8-ми март кметът на Враца Калин Каменов постави на работното място на служителките от общинската администрация красиво пролетно цвете, придружено с пожелания за празника. Той им бе написал: \"Мили дами, пожелавам Ви много усмивки и радостни мигове в празничния ден!\"  ", "date": "2019.03.08", "title": "Красиво цвете и пожелания за празника чакаха  общинарките във Враца"}
{"url": "https://www.standartnews.com/sport/uvolnikha-trenora-na-roma-386741.html", "text": "Ръководството на италианския футболен тим Рома уволни старши треньора Еузебио ди Франческо след отпадането от осминафиналите в Шампионската лига. \"Потвърждаваме, че Еузебио ди Франчеко веднага напуска клуб. Благодарим му за работата и му желаем успехи\", заявиха от италианския елитен клуб.  В сряда Порто отстрани \"вълците\" с победа 3:1 у дома след продължения. В края на миналата седмица \"вълците\" загубиха с 0:3 от градския си противник Лацио. Очаква се Клаудио Раниери да замени Ди Франческо начело на Рома. Специалистът беше на кормилото на столичния отбор между 2017 и 2019 година. Римският тим е на пето място в класирането в шампионата на Италия. фото ЕПА/БГНЕС", "date": "2019.03.08", "title": "Уволниха треньора на Рома"}
{"url": "https://www.standartnews.com/sport/uefa-razsledva-otnovo-mansiti-386744.html", "text": "Ново разследване срещу Манчестър Сити е започнато от УЕФА. Причината са възможни нарушения на финансовите правила на евроцентралата. Ако се стигне до наказание, то може да е изваждане на отбора от Шампионската лига за  неспазване на финансовия феърплей. Документи за делата на Манчестър Сити са били публикувани във Футбол Лийкс и това е довело до разследване на списание Шпигел. Германската медия свързва английския клуб със съзнателна заблуда към работата на служители на УЕФА относно спонсорски договори на клуба, свързан със собственици от Абу Даби.", "date": "2019.03.08", "title": "УЕФА разследва отново Ман.Сити"}
{"url": "https://www.standartnews.com/sport/razkrikha-kakvi-futbolisti-shche-vzima-real-madrid-prez-lyatoto-386746.html", "text": "Ръководството на Реал Мадрид вече е готово с трансферният списък за лятото, разкрива вестник Марка. Според испанския вестник в списъка няма все още конкретни имена, но са ясни позициите за които ще се търсят нови футболисти. \"Кралският клуб\" ще търси централен защитник, ляв бранител, двама халфове и един нападател. Засега спрягани за трансфер на \"Сантяго Бернабеу\" са звездата на Челси Еден Азар, който не крие, че мечтае да играе за Реал. Килиан Мбапе, Хари Кейн, Кристиан Ериксен съща са свързвани с \"белия балет\". Новият защитник пък може да е Давинсон Санчес. За треньор все по упорито се спряга името на Жозе Моуриньо, като не е изключено той да поеме тима до дни. \r\nНабелязаните нови попълнения трябва да заменят Рафаел Варан, Алваро Одриосола, Тони Кроос, Иско, Марко Асенсио и Гарет Бейл.", "date": "2019.03.08", "title": "Разкриха какви футболисти ще взима Реал Мадрид през лятото"}
{"url": "https://www.standartnews.com/sport/yunayted-vzima-dibala-386758.html", "text": "Манчестър Юнайтед ще направи опит да вземе нападателя Пауло Дибала от Ювентус през летния трансферен прозорец, информира „The Sun“. Според информацията, „червените дяволи“ са готови да дадат 140 милиона евро, за звездата на \"старата госпожа\". 25-годишния играч е твърде вероятно да си тръгне от Юве. От началото на сезона той често влиза в конфликт със старши треньора Масимилиано Алегри. Смята се, че Ювентус ще склони да се раздели с Дибала при достатъчно добра оферта. Има вероятност при трансфера да бъде включен и Ромелу Лукаку. Засилен интерес към Дибала има също и от страна на Интер. В настоящия сезон Дибала записа 32 мача за Ювентус, реализира 9 гола и даде 4 асистенции.", "date": "2019.03.08", "title": "Юнайтед взима Дибала?"}
{"url": "https://www.standartnews.com/sport/treti-mezhdunaroden-turnir-po-pluvane-pirin-386764.html", "text": "Трети международен турнир по плуване „Пирин“ – Благоевград ще се проведе на 16 и 17 март в закрития басейн при спортен комплекс „Пирин\". \r\nВ традиционното състезание ще вземат участие над 500 участници от различни страни, представители на 6 възрастови групи - от родени през 2010 годино до мъже и жени. Постигналите най-добри резултати ще получат награди. \r\nТурнирът се организира от ПК „Пирин“, със съдействието на БФПС, Община Благоевград и Спортен комплекс „Пирин“. \r\n    \r\nПлувният басейн в Спортен комплекс „Пирин“  беше открит в края на 2015 година. Съоръжението отговаря на всички изисквания за провеждане на национални и международни турнири. Басейнът е с размери 50X25 м. В него е инсталирана компютърна система, която регулира температурата на водата и я поддържа около 27 градуса.  ", "date": "2019.03.08", "title": "Трети международен турнир по плуване „Пирин“"}
{"url": "https://www.standartnews.com/sport/sportt-po-tv-za-8-mart-386773.html", "text": "17,30 Футбол, България, Първа лига: Ботев Вр - Верея (пряко) 18,30 Волейбол: Мач от Суперлигата (пряко) 21,45 Футбол, Англия, Чемпиъншип: Норич - Суонси (пряко) 19,00 Баскетбол, Евролига: ЦСКА Москва - Милано (пряко) 21,00; 23,00; 01,00; 03,00 и 06,00 Тенис: ATP 1000 Индиън Уелс (пряко) 20,00 Баскетбол, Евролига: Будучност - Олимпиакос (пряко) 05,00 Хокей на лед, НХЛ: Анахайм Дъкс - Монреал Канейдиънс (пряко) 19,00 Баскетбол, Еврокъп: Локомотив Кубан - УНИКС (пряко) 21,30 Футбол, Италия, Серия А: Ювентус - Удинезе (пряко) 19,30 Баскетбол, Евролига: Анадолу Ефес - Барселона (пряко) 22,00 Футбол, Испания, Ла Лига: Атлетик Билбао - Еспаньол (пряко) 17,50 Спорт тото 21,15 \"Спорт в обектива\" 18,55 Баскетбол, Купа на България: Финал, жени (пряко) 21,30 УЕФА Шампионска лига - магазинно предаване 11,15 и 14,15 Ски, СК: Шплиндеров Млин, гигантски слалом, жени, първи и втори манш (пряко) 17,00 Биатлон: Световно първенство в Йостерсунд, спринт, жени (пряко) 20,15 Ски скокове: Световна купа в Осло, кв (пряко) 21,30 Снукър: Шампионат на играчите в Престън, полуфинали (пряко) 14,55 Снукър: Шампионат на играчите в Престън, четвъртфинали (пряко) 21,15 Футбол, Германия, Първа Бундеслига: Вердер - Шалке (пряко) 23,30 Фрийстайл ски: Световна купа в Мамът Маунтин, халфпайп (пряко)", "date": "2019.03.08", "title": "Спортът по тв за 8 март"}
{"url": "https://www.standartnews.com/sport/medvedev-koyto-gradi-sportni-imperii-i-dava-pasove-v-khokeya-386783.html", "text": "Дясната ръка на Путин в спорта и негов неизменен съотборник в хокея за ветерани, където дава пасовете за всяка втора шайба, забита от руския президент. Това е ролята на Александър Медведев, който стана президент на футболния клуб Зенит, а миналата седмица напусна ръководството на „Газпром” заедно с другия зам.-председател Всеволод Черепанов.    Макар да е роден в градче край далечния Сахалинск той минава за човек от питерския приятелски кръг на Путин. \r\nДвамата се познават от 90-те години на миналия век, когато дипломираният икономист Александър работи в компанията IMAG заедно с бившия банкер Андрей Акимов. Фирмата консултира кмета на Санкт Петербург Собчак,  чийто заместник е Путин.  Неговият възход изстрелва нагоре и приятелите му. През август 2002 г. Медведев оглавява „Газпром експорт”,  а  Акимов – „Газпромбанк”. Александър обича да работи с размах, изпипва бавно, но прецизно всичко,  . Това е един от коментарите за Медведев, когато се захваща с най-успешния му проект досега – Континенталната хокейна лига. Целта е в Русия да бъде повторен моделът на задокеанската Национална хокейна лига, в която при пълни огромни зали играят най-добрите американски и канадски отбори, заработвайки баснословни суми. Начело на КХЛ от 2008 до 2014 г., Медведев успя да привлече към лигата не само най-добрите тимове от бившия СССР, но и клубове от Чехия, Словакия, Финландия, Хърватия и даже Китай. В Русия са построени много нови и модерни зали, трансферирани са скъпи играчи, а като зрелищност и бизнес лигата започва да напомня на НХЛ. В момента Медведев участва в ръководството на хокейния тим СКА, който е най-големият гранд в КХЛ.  Другото спортно начинание на Медведев е женският тенис турнир в Санкт Петербург, където той като главен мениджър  . За участничките са представени супер условия и глезотии, които няма и на състезанията от Големия шлем. Звездите се радват на специални подаръци като уникалната кожена шуба за Серина.  Като поема футболния клуб край Нева Медведев се захваща с едно от най-големите предизвикателства, защото Зенит е любимото дете на гиганта „Газпром”.  „При цялата специфика на всеки спорт има общи принципи и правила за управление на един клуб. С моя опит от работата в КХЛ и СКА мисля, че ще се справя и в Зенит”, уверено заяви Медведев. И веднага обяви, че шампионската титла е най-малката цел пред „синьо-белите”. Още този сезон ще се гони победа в Лига Европа, а догодина ще се търси пробив и в Шампионската лига.", "date": "2019.03.08", "title": "Медведев, който гради спортни империи и  дава пасове в хокея  "}
{"url": "https://www.standartnews.com/sport/levski-probva-frenski-zashchitnik-386788.html", "text": "Френският защитник Седрик Унтонджи преминава пробен период в Левски, научи \"Дарик\". 25-годишният футболист от няколко дни участва в тренировъчните занимания на „сините“. Унтонджи прави впечатление със своята физика. Той е висок 195 см. Треньорският щаб на Левски ще прецени неговите качества преди да бъде взето решение дали да му бъде предложен договор. Професионалната кариера на защитника започва в Рен, където той играе от 2013 до 2016 година. През този период на два пъти е преотстъпван на отборите на Шатору и Оксер. През 2016/17 играе за Газалек Аячо, за който записва 35 мача и 2 гола. През 2018 година Седрик е част от отбора на Ню Йорк Сити, но взима участие в едва 1 мач. \r\nТой напуска отбора от МЛС на 28 януари 2019 година. Унтонджи е роден в Тулуза и има мачове за националните отбори на Франция до 16, 17, 18 и 21 години. В крайна сметка Седрик решава да играе за националния отбор на Бенин, за който вече има 6 мача.", "date": "2019.03.08", "title": "Левски пробва френски защитник"}
{"url": "https://www.standartnews.com/sport/martin-petrov-s-unikalno-priznanie-v-germaniya-386796.html", "text": "Бившият футболен национал Мартин Петров бе избран за най-доброто крило в историята на Волфсбург. Анкетата е сред читателите на сайта Шпортбузер. Допитването бе организирано по повод десетата годишнина от титлата на „вълците“ в Бундеслигата. Бившият национал на България и играч на ЦСКА заема първото място сред фланговите играчи с 61,5 процента от гласовете. След Петров са хърватите Иван Перишич и Марио Манджукич. Врачанинът подписа с Волфсбург през 2001 година като футболист на Сервет и игра в Германия до 2005-а, когато премина в Атлетико (Мадрид). Мартин Петров се отличи с 33 гола по време на престоя си в Германия.", "date": "2019.03.08", "title": "Мартин Петров с уникално признание в Германия"}
{"url": "https://www.standartnews.com/sport/startira-turnirt-mlad-olimpiets-v-momchilgrad-386790.html", "text": "Кметът на община Момчилград Сунай Хасан даде старт на националния турнир по тенис на маса \"Млад олимпиец\" за купата на България, който се провежда в родопския град. \"Радвам се, че федерацията по тенис на маса отново избра Момчилград за национално състезание. Аз съм бивш спортист и усещам пулса ви\", обърна се към състезателите Сунай Хасан. Той поздрави 32-мата участници в надпреварата, които са сред най-добрите в страната в своята възрастова група - до 12 години.   \r\nСлед официалното откриване Сунай Хасан и президентът на СКТМ \"Родопи\" Ерсин Юмер изиграха демонстрационен мач. \r\nМладите тенисисти ще се състезават 3 дни, а в неделя са финалите за купата на България. 6-ма от участниците в турнира са от СКТМ \"Родопи\".  ", "date": "2019.03.08", "title": "Стартира турнирът \"Млад олимпиец\" в Момчилград"}
{"url": "https://standartnews.com/biznes/prvi-glas-sreshchu-turski-potok-prez-srbiya-386770.html", "text": "Първите сигнали за противопоставяне на преминаването на газопровода „Турски поток“ през Сърбия (от което зависи и връзката през България) дойдоха от т.нар. Енергийна общност – международно организация с аналитични функции, до която се допитва Евросъюзът. Това става ясно от съобщение на Ройтерс, в което се уточнява, че преносът на руски природен газ през Сърбия към Европа ще навреди на конкуренцията в региона. Тази седмица сръбският енергиен регулатор AERS разреши на компанията „Газтранс“ да работи по проекта, изключен от Третия енергиен пакет на ЕС - реформа от 2009 г., която има за цел да интегрира енергийния пазар на Евросъюза и да засили конкуренцията. „Газтранс“ е собственост на базираната в Швейцария \"Южен поток Сърбия\", в която руският Газпром държи 51% от акциите, а останалите са в ръцете на сръбския газов монополист Сърбиягаз. Енергийната общност (Energy Community), организация на ЕС, която разширява енергийните политики на блока до евентуални бъдещи членки на Общността, коментира, че с това решение Сърбия е пропуснала възможността проектът да е в съответствие с европейските правила. AERS отхвърли или фундаментално промени всички условия на Енергийната общност, свързани с \"ънбъндлинг\" (разчленяването на отделните фази по доставка), достъп на трета страна и тарифните регулации, каза заместник-директорът и юридически съветник на Енергийната общност Дирк Бушле пред осведомителната агенция. Няма подобни молби (за освобождаване от правилата на ЕС) от операторите в България и Унгария към регулаторите, добави Бушле. Тръбата не е покрита от Третия енергиен пакет и ние съжаляваме за това, каза още той. 400-километровият участък в Сърбия се очаква да бъде завършен до 15 декември тази година. Той ще е с капацитет 13,88 милиарда кубични метра газ на година. Междувременно руският вицепремиер Юрий Борисов коментира, цитиран от ТАНЮГ, че \"Турски поток\" е важен за Сърбия и за икономическото й развитие. Той подчерта, че строителството на участъка в Сърбия не зависи само от Русия, но и от Унгария и България. Борисов отбеляза още, че премиерите на Унгария и България са заинтересовани газопроводът да преминава през Сърбия от границата с България до унгарската граница.", "date": "2019.03.08", "title": "Първи глас срещу \"Турски поток\" през Сърбия"}
{"url": "https://standartnews.com/svyat/trmp-zabravi-zhena-si-na-praga-na-beliya-dom-386749.html", "text": "Тръмп \"забрави\" жена си на прага на Белия дом   Президентът на САЩ Доналд Тръмп попаднал в неловка ситуация по време на срещата си с премиер-министъра на Чехия Андрей Бабиш и съпругата му Моника. Заедно с жена си Мелания Тръмп приветствал гостите на прага на Белия дом. По протокол първите дами спрели на входа за съвместна снимка, но политиците, без да ги изчакат, веднага влезли в резиденцията. На видео, снето от журналистите на Newsweek, се вижда как Мелания и Моника присвиват рамене и тръгват след съпрузите си. Андрей Бабиш стана първият от 2011 г. насам чешки премиер, получил покана от Белия дом. Визитата му ще продължи три дни.", "date": "2019.03.08", "title": "Тръмп \"забрави\" жена си на прага на Белия дом"}
{"url": "https://standartnews.com/regionalni/v-blagoevgrad-zabranikha-ognovete-po-sirni-zagovezni-386762.html", "text": "Кметът на Благоевград д-р Атанас Камбитов забрани със своя заповед паленето на огньове по време на празника Сирни Заговезни. Забраната се отнася за огньове, които са в опасна близост до сгради, постройки, съоръжения, горими материали. Не може да се палят и автомобилни гуми и лесно запалими горива и материали. Също така се забранява и паленето на огън при силен вятър и оставянето им без наблюдение. \r\nЗадължително огньовете трябва да бъдат угасени до 21 часа. \r\nОбщината апелира жителите и гостите на града да бъдат внимателни и да не предприемат опасни действия, застрашаващи живота на околните.  ", "date": "2019.03.08", "title": "В Благоевград забраниха огньовете по Сирни Заговезни"}
{"url": "https://standartnews.com/svyat/ruskoto-raketostroene-prvoklasno-spored-msk-386745.html", "text": "Руското ракетостроене първокласно според Мъск Основателят на космическата компания SpaceX Илон Мъск дава висока оценка на руското ракетостроене и ракетните двигатели руско производство. \"Русия разполага с първокласно ракетостроене и с най-добрите двигатели от тези, които летят в момента. Версията на ракетата носител \"Ангара\" за многократно приложение е отлична“, пише Мъск в Twitter. Така предприемачът отреагира на материал на портала Аrs Technica, където се казва, че руските космически кораби \"Союз\" не могат да се конкурират с новите апарати Dragon, производство на SpaceX. Туита на Мъск коментира ръководителят на \"Роскосмос\" Дмитрий Рогозин. \"Тук с Илон няма как да спориш“, пише той в Туитър. Американският безпилотен кораб Dragon-2 е пуснат към МКС на 2 март и се приземява на нея в автоматичен режим на 3 март. Неговото извеждане от станцията и приводняването му в Атлантическия океан е предвидено за 8 март.", "date": "2019.03.08", "title": "Руското ракетостроене първокласно според Мъск"}
{"url": "https://standartnews.com/svyat/rusiya-i-turtsiya-s-boyno-uchenie-v-cherno-more-386734.html", "text": "По време на учението е отработена ситуация, при която корабите е трябвало да преминат през зона с мини, заяви директорът на департамента за комуникации на Черноморския флот капитан втори ранг Алексей Рульов. Турските моряци от 6 до 8 март са посетили руското пристанище Новоросийск. \"Екипажите на двата кораба от Новоросийската военноморска база \"Василий Биков“ и \"Валентин Пикул“ са провели съвместно руско-турско учение \"PASSEX\" с екипажите на корветата „Бургазада“ и миночистача \"Акчай“, съобщи Рульов.", "date": "2019.03.08", "title": "Русия и Турция с бойно учение в Черно море"}
{"url": "https://standartnews.com/svyat/ispaniya-provezhda-vtorata-feministka-stachka-386752.html", "text": "Испания провежда втората феминистка стачка   Феминистка стачка се провежда днес в Испания по случай Международния ден на жената. Хиляди жени се присъединиха към акцията за равенство между половете и прекратяване на насилието, основано на пола, съобщава ТАСС. Стачката ще засегне работата на обществения транспорт, образователните институции и лечебните заведения. Испанският железопътен оператор Renfe обяви отмяната на повече от 300 влака. Стачката беше подкрепена от много политически партии, както и от членове на испанското правителство, в които 11 от 17 департамента се ръководят от жени. Като част от действията си феминистките проведоха протест през нощта в главния градски район Пуерта дел Сол, придружаван от масово удряне по празни тенджери. Около 200 души, предимно жени, скандираха лозунги в защита на правата си.   Въпреки че акциите ще се провеждат в различни градове на Испания през целия ден, основната демонстрация е насрочена за вечерта. В 19:00 часа местно време в центъра на Мадрид започва походът по случай Международния ден на жената и в подкрепа на феминисткото движение. Основният лозунг на акцията е: \"Ако спрем, светът ще спре.\" Подобна стачка се провежда за втори път в Испания: 5,3 милиона души са взели участие миналата година. Исканията на стачкуващите са били за равни професионални възможности за мъже и жени и равно заплащане. 75% от временните трудови договори в страната се сключват с жени. В същото време в Испания те получават 23% по-малко от мъжете Испанските журналисти също са участвали активно в тази акция: 7,7 хил. жени, работещи в медиите, подписали манифест срещу дискриминацията по пол. Те изисквали еднакви условия за заплащане на труда, премахване на дискриминацията при назначаване на висши длъжности и обявяване на не-тормоз на работното място. Много журналисти не са отишли на работа, някои телевизионни програми са били отменени.", "date": "2019.03.08", "title": "Испания провежда втората феминистка стачка"}
{"url": "https://standartnews.com/biznes/zavedeniya-kriyat-polovin-miliard-ot-oboroti-386780.html", "text": "Министърът на финансите Владислав Горанов съобщи по време на парламентарния контрол днес, че по консервативни оценки почти половин милиард лева се губи ежегодно от некоректно отчитане на продажби и обороти. \"Над триста и тридесет от тях са от неплатени данъци и осигуровки в т.нар. кешови икономически сектори - заведения за обществено хранене, барове, дискотеки, търговци на дребно на храни и облека, места за настаняване, останалите - над 160 млн., са неплатени публични задължения от търговци, извършващи продажби през електронни магазини\", каза министър Горанов. Във връзка с това той напомни за предложените за обществено обсъждане промени в Наредба Н-18 от 13 декември 2006 г. за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин. Целта на промените е борбата със сенчестата икономика. По данни, цитирани от министъра, спрямо 2014 г. с 50 на сто се подобрява събираемостта на данъчните приходи, или близо 14 млрд. лева повече, което надхвърля темповете на нарастване на икономиката.", "date": "2019.03.08", "title": "Заведения крият половин милиард от обороти"}
{"url": "https://standartnews.com/svyat/pametnik-na-sveshchenik-pedofil-demontiran-v-polsha-386763.html", "text": "  Паметник на свещеник педофил демонтиран в Полша В полския град Гданск днес е демонтирана скулптурата на католическия свещеник Хенрик Янковски, изповедник на бившия президент на Полша Лех Валенса. В хода на журналистическо разследване обаче се оказало, че отчето, изповядващо лидера на „Солидарност“, е педофил. Статуята вече е била разрушавана преди по-малко от месец - от активисти, които обясняват действията си със \"символичното унищожаване на пиедестала от фалшиви спомени и чест\". Нарушителите на реда били наказани с глоба, скулптурата върната на мястото си, за да бъде разрушена отново днес. Това решение е взето от градския съвет на Гданск, който и лишава Хенрик Янковски от титлата почетен гражданин на Гданск и анулира името на площада. Въпреки обвиненията в педофилия профсъюзът „Солидарност“ не се отрича от своя изповедник. \"Ние не можем да защитим паметника и той може да бъде разрушен, защото град Гданск не защитава своите паметници от бандити\", заявява пред репортери Кшиштоф Дохла, председател на клона на \"Солидарност\" в Гданск. EADaily припомня, че през декември 2018 г. списание „Голям формат” публикува сензационен материал, наречен „Тайната на светата Бригида”. В него са изнесени факти за свещеника на „Солидарност” от църквата „Св. Бригида“ в Гданск Хайнрих Янковски, който от години развращавал малки деца, включително момчета. След публикацията жителите на Гданск се обърнали към кметската управа с искане за демонтиране на паметника на Янковски, но през цялата зима администрацията запазила мълчание.", "date": "2019.03.08", "title": "Паметник на свещеник педофил демонтиран в Полша"}
{"url": "https://standartnews.com/biznes/jysk-stana-investitor-na-godinata-za-2018-g-386774.html", "text": "Икономическият министър Емил Караниколов връчи голямата награда “Инвеститор на годината” за 2018 г. на „Юск Бул“ ЕООД (Jysk). Компанията е на българския пазар от 2005 година, като до момента е инвестирала 200 млн. лв. и е разкрила нови 300 работни места. Очакванията ни са през 2019 г. инвестициите да продължат да се повишават. Към настоящия момент в Българската агенция за инвестиции (БАИ) има над 60 проекта в процес на сертифициране, които са на стойност 1,7 млрд. лв. с потенциал да бъдат разкрити още 7000 нови работни места, съобщи на церемонията Караниколов. Министърът изтъкна, че за изминалата година планираните инвестиции по сертифицираните проекти възлизат на над 800 млн. лв., като превишават над два пъти тези от 2017 г. „Този двоен ръст в сравнение с 2017 г. е изключително показателен, но още по-радващо е, че през 2018 г. отчетохме подобряване и на структурата на инвестициите“, подчерта Караниколов. По думите му високото ниво на инвестициите в производството и нарастването им е индикатор за успешната политика на Министерството на икономиката и БАИ в тази област. Проф. дтн инж. Цоло Вутов взе специалната награда за Изключителен принос към българската икономика, научноизследователската и развойна дейност. Той получи приза от министър Караниколов. Заместник-министрите на икономиката Лилия Иванова и Лъчезар Борисов връчиха още две от отличията на церемонията. Съответно в категория Сливане/Придобиване на заводът за автомобилно осветление „Варок Лайтинг Системс“ и в категория Успешен стартъп на научно-изследователската компания Микар Иновейшън.", "date": "2019.03.08", "title": "Jysk стана Инвеститор на годината за 2018 г."}
{"url": "https://standartnews.com/biznes/predlagat-radoslav-milenkov-za-zam-shef-na-bnb-386785.html", "text": "Днес управителят на Българската народна банка Димитър Радев предложи на Народното събрание кандидатурата на Радослав Миленков за подуправител на БНБ – ръководител на управление „Банков надзор“, в изпълнение на изискванията на чл. 12, ал. 2 от Закона за Българската народна банка, съобщават от пресцентъра на централната банка. Радослав Миленков е добре познат и уважаван специалист в банковите среди, който е доказал своите професионални познания и добра репутация. Той разполага с всички необходими качества за ръководител на управление „Банков надзор“ в БНБ, включително задълбочен поглед върху банковата система, практически знания за механизмите за осъществяване на банковия надзор, както и значителен управленски опит в няколко търговски банки. От месец ноември 2014 г. досега Радослав Миленков е председател на Управителния съвет на Фонда за гарантиране на влоговете в банките (ФГВБ). В рамките на своя успешен мандат като председател на ФГВБ той поддържа добро сътрудничество с Българската народна банка, Министерството на финансите, банковата общност в страната и с други национални и международни институции. Радослав Миленков е магистър по финанси. Завършил е Университета за национално и световно стопанство с отличие, владее английски език и не членува в политически партии.", "date": "2019.03.08", "title": "Предлагат Радослав Миленков за зам.-шеф на БНБ"}
{"url": "https://standartnews.com/biznes/tsenite-shche-skochat-samo-s-03-pri-vvezhdane-na-evroto-386786.html", "text": "Цените на стоките и услугите в държавите, които са най-нови членки на еврозоната, са се повишили с 0,24% до 0,3%, става ясно от изследване на Института за пазарна икономика, цитирано днес по време на дискусия от българския евродепутат от ЕНП/ГЕРБ Ева Майдел. „Митовете срещу еврото са смесица от най-големите страхове на хората – обедняване, фалит на банките като в Гърция или дори това че България ще загуби суверенитет. Те се насаждат целенасочено в обществото от хора, които не желаят България да се развива бързо и да влезе в сърцето на Европа“, каза Майдел на разговор със студенти в Университета за национално и световно стопанство. „Експертните анализи и фактите от останалите страни от Източна Европа, приели еврото през последното десетилетие, показват, че всички тези страхове са необосновани. Влизането в еврозоната е печат за качество на икономиката ни и ще доведе до нов импулс за растеж, както стана в Словакия, Литва, Латвия, Естония и други“, обяви още евродепутатката. В страните, които са се присъединили в последните години, или изобщо не се отчита увеличение на инфлацията от приемане на еврото, или инфлационният ефект е минимален и не надхвърля 0,3%, като основен принос за подобно увеличение на цените идва от „закръгляването“ на цените от продавачите, потвърди по-късно финансовият министър Владислав Горанов в отговор на депутатски въпрос в парламента. Според него дори и в най-лошия случай инфлацията вследствие на прехода към евро е много под един процент. Все пак трябва да се има предвид, че повечето изследвания показват относително по-силен инфлационен ефект върху някои услуги (лични услуги, заведения, битови услуги и др.), което съответно означава, че домакинствата и индивидите, които ползват тези услуги,  в по-голяма степен могат да почувстват индивидуално инфлацията в по-голям размер. Като цяло, естествените процеси за увеличение на благосъстоянието и доходите в икономиката неминуемо ще водят до увеличение и на цените, защото когато един работник в хлебопекарна получава не 300 лв., каквато беше минималната заплата в края на 2014 г., а получава 560 лв. – нормално е тези по-високи трудови разходи да бъдат пренесени в цената на крайния продукт и респективно да бъдат да бъдат отнесени по цялата верига на себестойност. Така че колкото по-богати ставаме, толкова повече ще растат цените, категоричен бе финансовият министър. Той каза, че за да стане част от еврозоната, страната следва да покрие определени критерии, които са дефинирани в Договора от Маастрихт. От гледна точка на степента на готовност на страната ни за присъединяване към еврозоната, България покрива 4 от 5-тте технически критерии – инфлация, бюджетен дефицит, държавен дълг и дългосрочен лихвен процент. Това е констатирано в докладите за конвергенция на Европейската централна банка (ЕЦБ) и на Европейската комисия (ЕК) от 2014, 2016 и 2018 г. С присъединяването ни към инструмента ERM ІІ ще изпълним и петия критерий, който за България, имайки предвид механизма на функциониране на фиксиран валутен курс спрямо еврото, е по-скоро е възприет като формален.  Следва да се има предвид, че 22 години паричният съвет у нас функционира успешно и изпълнението на този критерий не би следвало да представлява проблем. В този смисъл, правителството и БНБ изразяват своята ангажираност до приемането на страната в еврозоната режимът на фиксиран курс да не бъде променян и влизането на България в еврозоната да стане с курс 1,95583 лв. за евро. ", "date": "2019.03.08", "title": "Цените ще скочат с 0,3% при въвеждане на еврото"}
{"url": "https://standartnews.com/biznes/bitka-mezhdu-minaloto-i-bdeshcheto-na-avtosalona-v-zheneva-386789.html", "text": "\r\nВсе по-налагащите се електрически автомобили срещнаха един възроден емблематичен модел от близкото минало. На стартиращото тази седмица най-голямо автомобилно изложение в Женева беше излъчен победител в конкурса „ Европейски автомобил на годината”. За първи път в историята на надпреварата, два модела събраха еднакъв брой точки и победителя трябваше да се определи във втори рунд. С по 250 точки бяха класирани изцяло електрическия Ягуар I-Pace и турбо бензиновия Рено Alpine A110. При това положение, трябваше да се преразгледат, кой е получил повече първи места от съдиите, а в това отношение британската марка имаше 18 срещу 16 за французина. Така I-Pace стана едновременно първия Ягуар и първия изцяло електрически автомобил, който печели престижното отличие. е изцяло електрически, като пробегът с 90 киловатчасовата литиево-йонна батерия може да достигне до 480 км. Регенеративни спирачки и управление с един педал би трябвало да помогнат за безпроблемното достигане на този пробег. Ускорението от 0 до 100 км/ч става за 4,8 секунди, а мощността отдавана от двата електромотора е 400 конски сили, в добавка с 694 нютонметра въртящ момент, достигащ до четирите колела моментално. Ниското, централно разположение на батерията между двата моста спомага за ниския център на тежестта и разпределение на теглото 50:50. Данните са впечатляващи, като все пак говорим за СУВ, който е с данни на бърза спортна кола. \r\nе емблематичен модел, както за Европа, така и за България. Моделът Алпин през 60-те се произвежда на родна почва, а един от най-големите ни рали състезатели от близкото минало Илия Чубриков, записва невероятни постижения, както на Балканите, така и на световния рали шампионат на легендарното рали „Монте Карло”. След повече от 20 годишна пауза Рено възобнояват модела, като спортното купе тежи едва 1100кг, но в него е сложен новия 1.8-литров бензинов двигател снабден с турбокомпресор и разполага с мощност от 252 к.с и 320 Hm. От моделът ще бъдат произведени само 1955 бройки, в чест на годината на създаване на първия модел. \r\nТретата генерация на Киа разполага с технологии от т.нар. система за автономно управление второ ниво. Предлага и екопакет , включващ активна въздушна клапа. Бензиновите двигатели са три-1,4 литров бензинов мотор със 100 к.с. , еднолитров турбодвигател със 120 к.с. и 1,4 с турбо и 140 к.с. Дизелът е 1,6 литра и с две мощностни характеристики-115 и 136 коня. \r\nСлед седем години Форд изкара четвъртото поколение от хитовия си модел. Новият Фокус е по-нисък, по-широк и по-дълъг. Другото ново във Фокус е версията Active , която е по висока от стандартния модел и има добавени елементи от заздравена пластмаса. Не е СУВ, но е идеална модификация за родните ни пътища . \r\nРазполага с 1.0-литров и 1.5-литров бензинов двигател. Мощността ще варира между 85 и 185 к.с. Бензиновите 3-цилиндрови двигатели ще могат да работят на 2 цилиндъра, когато е нужно, за да пестят още повече гориво. Дизеловите двигатели са 1.5 или 2.0-литров с мощност от 95к.с до 150к.с. \r\nБазиран на концепцуален модел Еъркрос впечатлява с иновативен дизайн. Базиран на платформата на Пежо 5008. Това което се крие в името му не е случайно, тъй като от марката говорят като за „летящо килимче, Aircross предлага най-добрия комфорт в класа си”. \r\nМоделът предлага три еднакво широки и регулиращи се задни седалки. Предлага се с два бензинови и два дизелови двигателя с еднакви мощности от по 130 или 180 коня. \r\nКласиран на 6-то място, но не и в България, при нас модела стана кола на годината за 2018 година . Много красив външен вид, а зад него оборудвана с множество системи за сигурност, като може и напълно сама да се паркира. Cъщо така може да спира и да тръгва сам и да следи зададеното от шофьора разстояние при пътуване. Предлага се с два бензинови от 1,6 литра със 180 или 225 коня и три дизелови двигателя с 1,5 литра и 130 к.с. или 2,0 литра със 160 и 180 к.с. Скоро ще се предлага и хибридно задвижване Plug-in Hubrid. \r\nЧетвъртото поколение на модела се характеризира с много агресивен външен вид.За първи път А-класата може да се движи полуавтономно в определени ситуации. За тази цел автомобилът следи внимателно ситуацията на пътя, усъвършенстваните видеокамери и радарни системи му позволяват да вижда до 500 метра напред. Предлага се с два бензинови с 1,4 литра и 161к.с и 2,0 и 221к.с. , а дизела е представен от един двигател с обем от 1,5 литра и мощност от 114 коня. Снимки: Avtoplus.mk", "date": "2019.03.08", "title": "Битка между минало и бъдеще на автосалона в Женева"}
