{"url": "https://www.novinite.bg/articles/171435/Borisov-Prez-yuli-Balgariya-shte-e-v-chakalnyata-na-evrozonata", "text": "България изпълнява стриктно Маастрихтските критерии и ще влезе в чакалнята на Еврозоната през юли, заяви министър-председателят Бойко Борисов. \"Тази година ще финишираме с над 120 млрд. лв. БВП. Бюджетите са ни на излишък, ръстът на контрабандата е под 5%, безработицата под 5%, всъщност само тези, които не искат да работят, не работят. Огромен фискален резерв. Защита на външните граници. Нула миграция,\" изтъкна премиерът по време на форум, с който беше отбелязана 25-ата годишнина от дейността на фондация \"Конрад Аденауер\" в България.България започна подготовка за членство в обменно-валутния механизъм ERM II и за тясно сътрудничество с единния банков надзорен механизъм през юли миналата година. В момента Европейската централна банка прави проверка на качеството на активите и стрес-тестове в шест банки. Според финансовия министър Владислав Горанов, най-ранният технически срок за въвеждане на еврото е 2022, но 2023 година е много по-реалистичен вариант. ", "date": "2019.02.22", "title": "Борисов: През юли България ще е в \"чакалнята\" на еврозоната"}
{"url": "https://www.novinite.bg/articles/171462/Verijna-katastrofa-s-chetiri-koli-e-stanala-v-Plovdiv", "text": "Верижна катастрофа с четири коли е станала в Пловдив. Това съобщава агенция „Фокус”, цитирайки говорителя на местната полиция.Пътният инцидент е станал около 13:00 часа днес край Пловдивския панаир. Пострадали няма. Има нанесени материални щети по автомобилите. На мястото на катастрофата е направен оглед от полицаи.", "date": "2019.02.22", "title": "Верижна катастрофа с четири коли е станала в Пловдив"}
{"url": "https://www.novinite.bg/articles/171463/API-Nastilkite-shte-se-obrabotvat-prevantivno-poradi-ochakvanite-valeji-i-zastudyavaneto", "text": "Шофьорите, на които в почивните дни предстои пътуване, е необходимо да карат внимателно и със скорост, съобразена с метеорологичните условия. Пътните настилки и съоръженията ще се обработват превантивно във връзка с очакваните валежи, рязкото понижение на температурите и опасността от заледявания и поледици. Националният институт по метеорология и хидрология определи за утре жълт код за опасно време над цялата страна.Очаква се силен вятър и валежи от дъжд, които ще преминават в сняг. Агенция „Пътна инфраструктура“ апелира шофьорите на тежкотоварни превозни средства и на леки автомобили да шофират разумно, спазвайки дистанция и да не предприемат изпреварване на снегопочистващата техника. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори. Актуална информация за пътната обстановка гражданите и транспортните фирми могат да получат от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.02.22", "title": "АПИ: Настилките ще се обработват превантивно поради очакваните валежи и застудяването"}
{"url": "https://www.novinite.bg/articles/171458/Dyunata-na-kamping-Smokinya-e-bezvazvratno-unishtojena", "text": "Разораната с багер дюна на къмпинг „Смокиня” е безвъзвратно унищожена. Това сочат резултатите от извършената от Регионалната екоинспекция проверка. Образуванието представлява 1% от цялата защитена местност „Каваци” с обща площ 240 декара.При избухването на скандала преди повече от месец от екоинспекцията установиха, че върху дюните на съседен терен са разположени каравани, което е в разрез със Закона за защитените територии. Все още не е установено кои са собствениците им. Срокът за приключване на проверката по този казус е удължен до края на март.", "date": "2019.02.22", "title": "Дюната на къмпинг „Смокиня” е безвъзвратно унищожена"}
{"url": "https://www.novinite.bg/articles/171456/KNSB-Da-otpadne-noshtniya-gradski-transport-v-Sofiya", "text": "От КНСБ поискаха отпадане на нощния градски транспорт в София и разреждане на графика на движение на някои линии през деня. От \"Спаси София\" възразиха, а столичният кмет дори не знаеше за исканията на синдикатите.\"Ще се запознаем с исканията на синдикатите и ще продължим да водим конструктивен диалог, който да е реалистичен. Аз сега чувам, че КНСБ предлага спирането на нощния транспорт. Предложенията ще бъдат обсъдени, включително и в комисиите на столичния общински съвет\", заяви в последствие ова кметът Йорданка Фандъкова, цитирана от БГНЕС.Тя се срещна с представители на Съюза на транспортните синдикати и КНСБ. Водачът Найчо Найденов пък коментира, че нощният транспорт не се използва масово и затова софиянци няма да изгубят от спирането му. По думите на Пламен Димитров за 11 месеца загубата на общината от него е 1 млн. лева.Неправителствената организация \"Спаси София\" остро критикува неспособността на общината да организира по-добре градския транспорт в столицата. Оттам поясниха, че за нуждите на нощния транспорт са ангажирани  от общо над 2000 водача, работещи в общинските транспортни предприятия. Те припомнят и че все още функционират около 20 т.н. персонални линии, които извозват водачите от и до гаражите по време на нощта. “Няма транспорт – няма проблем”, както предлагат синдикатите, не е работещо решение”, заявява категорично Гергин Борисов и допълва, че ако исканията на синдикатите бъдат уважени, пътуващите през нощта няма да имат алтернатива, а през деня всички ще чакат много повече на спирките.На пресконференцията стана ясно, че заплатите в столичния градски транспорт са вдигнати с 10% от 1 февруари.„КНСБ настоява водачите да не полагат извънреден труд повече от 150 часа, като им се запазят брутните възнаграждения, които имат сега. Това означава намаляване на транспортната задача в автотранспорта с 3 200 000 км на годишна база, по-малък годишен пробег в електротранспорта с917 000 км, спиране и отпадане на нощния транспорт и разреждане и намаляване на графика на движение на някои линии. Това е цената и всички трябва да сме готови да я оповестим“, заяви президентът на КНСБ Пламен Димитров.Той подчерта, че са необходими 13 600 000 лева, за да се запази сегашното транспортно обслужване.Кметът на София Йорданка Фандъкова коментира още, че за тази година е осигурено финансирането на транспортната задача и заложеното в нея ще се изпълни и заяви, че проблемите в дружествата са известни на общината и увери, че от години работят за решаването им.Тя обясни, че е изискала директорите на транспортните дружества да спазват кодекса на труда и да не позволяват да се полага извънреден труд извън регламентираните 150 часа годишно.", "date": "2019.02.22", "title": "КНСБ: Да отпадне нощния градски транспорт в София!"}
{"url": "https://www.novinite.bg/articles/171465/Medsestrite-izlizat-na-protest-iskat-po-visoki-zaplati", "text": "Медицинските сестри излизат на национален протест на 1 март, когато е техният професионален празник. Те ще протестират за по-високи възнаграждения и промяна на категорията труд.\r\nТова съобщиха от Българската асоциация на професионалистите по здравни грижи. Освен това, те настояват болниците да не бъдат търговски дружества, тъй като това им пречи да формират възнагражденията, които са разписани в колективния трудов договор в сектора. Медичките настояват за еднакви месечните възнаграждения от две минимални работни заплати за страната независимо от местоработата и собствеността на болницата.\r\nза нощен труд да се плаща почасова, като за работа в спешно отделение или ОАИЛ класът прослужено време на година да е 1,2 процента.\r\nВ София те ще протестират от 12.00 до 13.00 часа пред сградата на Министерството на здравеопазването.\r\nДежурните медицински сестри няма да изоставят пациентите си. Те ще бъдат със сини лентички на престилките си.\r\n", "date": "2019.02.22", "title": "Медсестрите излизат на протест, искат по-високи заплати"}
{"url": "https://www.novinite.bg/articles/171416/Rumen-Petkov-Povedenieto-na-BSP-ne-pokazva-parlamentarizam", "text": "„БСП се държи на принципа „или нашето, или нищо”. Това не е парламентаризъм”. Така председателят на партия АБВ Румен Петков коментира в ефира на „Здравей, България” решението на левицата да бойкотира парламентарните заседания. И подчерта, че предприемайки подобна стъпка, социалистите трябва да са наясно как биха могли да се върнат в пленарна зала, което при предишното им напускане станало „конфузно”.„БСП излезе и от Националното сдружение на общините, а дори самите кметове не са съгласни с това – просто ги извадиха”, коментира още Петков.Той не каза категорично дали АБВ води преговори за явяване в коалиция с БСП на предстоящите избори, но подчерта, че „усещането за самодостатъчност в политиката води до самота”. АБВ обаче водели разговори с техни партньори в лявоцентристкото пространство. И били убедени, че могат да дадат на българите „усещане за бъдеще”.Политикът обаче бе категоричен, че партията му не подкрепя сегашното управление и го определя модела му като „престъпен и дълбоко вреден за държавата”.", "date": "2019.02.22", "title": "Румен Петков: Поведението на БСП не показва парламентаризъм"}
{"url": "https://www.novinite.bg/articles/171464/Kola-plamna-pri-Trayanovi-vrata-magistralata-e-zadimena", "text": "Лек автомобил се е запалил на магистрала „Тракия“ преди тунела „Траянови врата“ при 59-ти км и е предизвикал силно задимяване на пътните платна.Пожарът е станал малко преди 14:00 часа. Видимостта в района все още е силно намалена, препоръчва се преминаване със съобразена скорост или избор на друг маршрут.Към момента не е известно дали огънят е угасен, нито дали при инцидента има пострадали хора. На място е изпратен един екип огнеборци. Причините за запалването се изясняват.", "date": "2019.02.22", "title": "Кола пламна при „Траянови врата“, магистралата е задимена"}
{"url": "https://www.novinite.bg/articles/171459/Fandakova-Razrejdaneto-na-liniite-ne-e-reshenie", "text": "Разреждането на линиите на градския транспорт не е решение за проблемите с условията на труд на шофьорите, заяви столичния кмет Йорданка Фандъоква. Тя коментира направени по-рано днес предложения на синдикатите за разреждане на градския дневен транспорт и отпадане на нощния в столицата, съобщи БТА.Фандъкова допълни, че основна задача на Столична община е да осигури добро обслужване на гражданите на София. Според нея обсъждането за ефективността на нощните линии може да се коментира и в комисиите на общинския съвет. Фандъкова напомни, че тази мярка е въведена пробно и тепърва предстои да стане ясно до колко тя е ефективна. Тя отбеляза, че не е правилно да се противопоставят условията за граждани с условията за шофьорите.Кметът посочи, че причината за нуждата от допълнителен труд е известна - това е недостигът на шофьори, и допълни, че само преди месец във връзка с неговото решение са увеличили с 10 млн. лв. средствата за възнаграждения в транспорта, след дълги и тежки преговори със синдикатите. Изплащането на увеличените средства трябва да започне от този месец, каза още Фандъкова. Тя отбеляза, че според синдикатите средната брутна работна заплата в дружествата е около 1500 лв., а на водачите тя е около 1800 лв.Фандъкова допълни, че са отворени да продължат диалога със синдикатите. Ще разгледаме много внимателно всички предложения, които са насочени към подобряване на условията на труд на всички шофьори, каза още кметът.Тя е поискала от директорите на общинските транспортни дружества да се спазва законодателството при полагането на извънреден труд.", "date": "2019.02.22", "title": "Фандъкова: Разреждането на линиите не е решение!"}
{"url": "https://www.novinite.bg/articles/171418/Krasimir-Karakachanov-Politicite-da-sprat-eksperimentite-s-izborniya-zakon", "text": "В студиото на сутрешния блок на БНТ вицепремиерът Красимир Каракачанов заяви, че връщането на старият праг на преференциите е правилно решение от страна на премиера Борисов. Нужно е партиите да се фокусират да свършат това, което са обещали на избирателите си, а не да си играят с Избирателния закон, допълни Каракачанов. Той коментира и намерението на ГЕРБ да върне темата за мажоритарния вот на дневен ред, както и концепцията за итеграция на ромите и предложените промени в Закона за въоръжените сили.ВМРО се обяви против текстовете, с които преференциите се ограничаваха, напомни Красимир Каракачанов. Той допълни, че реакцията на премиера Борисов за промените в Изборния кодекс е била правилна и че е научил за това от медиите.Идеята на ГЕРБ за връщане на мажоритарния вот Каракачанов определи като „партийни сметки“.Красимир Каракачанов, вицепремиер и министър на отбраната: Крайно време е българските политици да спрат да правят експерименти с изборното законодателство, конюнктурно в своя полза. Практиката в България показва, че който го е направил, това се е обърнало срещу него.Не е нито полезно, нито честно изборния закон да се променя преди всеки избори, допълни Каракачанов.Искрен Веселинов:Ако не можем да си вършим работата, нямаме място в управлениетоИскрен Веселинов:Ако не можем да си вършим работата, нямаме място в управлениетоВ студиото на „Още от деня“ депутатът от ВМРО и зам.-председател на ПГ на „Обединените патриоти“ Искрен Веселинов заяви, че ВМРО няма да остане в упра...Няма отправени ултиматуми или заплахи за приемането на концепцията за интеграция на ромите, заяви Каракачанов.Въпросът на концепцията за интеграция е с тази част от ромското население, което си мисли, че има само права, но не и задължения, и застрашава живота на останалите.Красимир Каракачанов, вицепремиер и министър на отбраната: След 29 години интеграция проблемът е 29 пъти по-голям, отколкото беше тогава.Това не е „концепцията Каракачанов“, а концепция на държавата, така че всеки с разумни, законови предложения, е свободен да ги представи, заяви вицепремиерът.В предложените промени в Закона за отбраната и въоръжените сили не става дума за „танкове по улиците“, а за регламентирано участие на армейските специални сили в съвместни операции с полицията, обясни Каракачанов. Така специалните сили стават командване, което позволява съвместни участие с другите специални формирования в армията – Флота и ВВС. Това е световна практика, изтъкна Красимир Каракачанов.Красимир Вълчев ще поиска ЕК да извади \"друго\" от анкетата за полКрасимир Вълчев ще поиска ЕК да извади \"друго\" от анкетата за полМинистърът на образованието и науката Красимир Вълчев ще отправи молба към Европейската комисия да премахне графата \"друго \" при определяне на пола на...По думите на Каракачанов, на фона на конфликти, вътрешни и външни конфликти, Европа „се държи като Съветския съюз“ и измисля проблеми, с които се отвлича вниманието.Красимир Каракачанов, вицепремиер и министър на отбраната: Това, което наблюдаваме в момента в Европа, е това, което се опитваше Съветския съюз да изнася като идеология и революция през 20-те и 30-те години: един свят, който ще бъде подчинен на пролетариата, интарнационален, в който няма да има националности, граници и религии. Крайният либерализъм, проповядван от част от чиновниците в Брюксел, е същият този марксистки интернационализъм.По думите му целта на това е господството на либералната идеология.", "date": "2019.02.22", "title": "Красимир Каракачанов: Политиците да спрат експериментите с изборния закон"}
{"url": "https://www.novinite.bg/articles/171428/Parlamentat-prie-promeni-v-Zakona-za-jelezopatniya-transport", "text": "Железопътните превозвачи от страните членки на ЕС ще имат право на достъп до железопътната инфраструктура у нас и до обслужващите съоръжения за извършване на всички видове железопътни услуги за превоз на пътници и товари при справедливи, недискриминационни и прозрачни условия. Това решиха депутатите с приетите на второ четене промени в Закона за железопътния транспорт.Изпълнителният директор на Изпълнителната агенция \"Железопътна администрация\" може да ограничи правото на достъп за извършване на превоз на пътници между железопътни гари, разположени на територията на България, включително по алтернативен маршрут, когато такъв превоз вече се извършва въз основа на договор за обществени услуги за железопътен превоз и може да доведе до нарушаване на икономическото равновесие на договора.Националната компания \"Железопътна инфраструктура\" ще определя изискванията към кандидатите, условията и реда за издаване, подновяване, изменение или отнемане на единен сертификат за безопасност на железопътни предприятия с област на дейност в Република България. Сертификатът ще се издава за срок до пет години и ще се подновява след подаване на заявление от железопътното предприятие. Изпълнителната агенция \"Железопътна администрация\" ще води национален регистър на превозните средства, който отговаря на общите спецификации за националните регистри на превозните средства, съгласно акт на Европейската комисия.С глоба от 20 до 50 лв. ще се наказва лице, което замърсява приемното здание на гара или спирка, пероните, железопътните коловози, линии и съоръжения в гара или междугарие. Същата ще е глобата и за онези, които преминават през железопътни линии или железопътни съоръжения в гара или междугарие, или през гаровите коловози и стрелки извън зоната, определена за преминаване, без специално разрешение за това.", "date": "2019.02.22", "title": "Парламентът прие промени в Закона за железопътния транспорт"}
{"url": "https://www.novinite.bg/articles/171429/Arestuvaha-chetirima-pri-akciya-sreshtu-narkodilari-vav-Varna", "text": "Четирима души са задържани след мащабна полицейска акция във Варна срещу наркоразпространението. Арестуваните са на възраст между 25 и 30 години. Трима от тях имат предишни криминални прояви.Акцията се е провела вчера, 21 февруари, претърсени са седем адреса в морската столица. Намерени са и иззети значителни количества дрога.  Четиримата мъже са задържани за 24 часа. По случая е образувано досъдебно производство.", "date": "2019.02.22", "title": "Арестуваха четирима при акция срещу наркодилъри във Варна"}
{"url": "https://www.novinite.bg/articles/171453/Intenziven-trafik-na-GKPP-Kapitan-Andreevo", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от ГД „Гранична полиция“. Информацията за трафика на граничните пунктове е към 13.00 часа. На българо-сръбската, българо-македонската, българо-гръцката и на българо-румънската граница трафикът е нормален на всички гранични контролно-пропускателни пунктове.", "date": "2019.02.22", "title": "Интензивен трафик на ГКПП „Капитан Андреево“"}
{"url": "https://www.novinite.bg/articles/171440/MVR-vijda-prestapna-shema-s-posrednici-vav-falshivite-TELK-resheniya", "text": "В престъпленията с издаване на ТЕЛК решения все повече става въпрос за престъпна бизнес схема с участие на посредници, съобщи на изслушване днес в Народното събрание министърът на вътрешните работи Младен Маринов.Няма случаи да са замесени политически партии или отделни политици, уточни Маринов, става въпрос за чисто криминални случаи.Най-малката сума за издаване на фалшиво ТЕЛК решение е 200 лева, а основната схема включва от 600-2500 лева подкуп в зависимост колко човека участват в престъпната схема.„Тук вече се забелязва активна работа от посредници, които търсят кандидати да се явят пред ТЕЛК. Нормалният ред е хора със заболявания да търсят явяване пред ТЕЛК, но тук явно вече става въпрос за престъпна бизнес-схема“, каза министър Маринов.МВР продължава издирвателните мероприятия в цялата страна за установяване на незаконно издадени ТЕЛК решения.Десет са областите в страната с най-висок дял трудоустроени лица, като в област Силистра близо 30 на сто от гражданите получават инвалидни пенсии. Най-много досъдебни производства се водят в област Разград - 16 от общо 29 в цялата страна.", "date": "2019.02.22", "title": "МВР вижда престъпна схема с посредници във фалшивите ТЕЛК решения"}
{"url": "https://www.novinite.bg/articles/171460/SDVR-kategorichni-Bez-shestviya-za-derbito-Levski-CSKA", "text": "СДВР наложи категорична забрана з апровеждането на шевствия преди дербито между „Левски” и ЦСКА в неделя от 13 ч. на Националния стадион „Васил Левски“.\r\nСрещата е определена като рискова и съгласно Закона за опазване на обществения ред при провеждане на спортни мероприятия в деня на мача няма да бъдат продавани билети на касите, а само онлайн. Привържениците на „сините” ще бъдат настанени в сектори „А” и „Б”, а тези на „червените“ във „В” и „Г”.\r\nНа изградени контролно-пропускателни пунктове в района на спортното съоръжение полицаи ще извършват щателна проверка на всички посетители, като феновете ще бъдат допускани само с документ за самоличност. Малолетните пък ще влизат само с пълнолетен придружител и предварително попълнена декларация. Униформените ще следят и за недопускане на зрители във видимо нетрезво състояние, както носещи забранени предмети и вещи: огнестрелни оръжия; пиротехнически изделия; ножове; палки; боксове; бутилки, в това число и парфюми; чадъри. Предприети са стриктни мерки за недопускане на 21 футболни фенове, които имат наложена съдебна забрана за посещение на спортни мероприятия. Вратите за посетители ще бъдат отворени в 11 ч.\r\nЗабранява се престоят и паркирането от 8 ч. на 22 февруари, петък, до 20 ч. на 24 февруари, неделя - при сектор „Г“ на стадион \"Васил Левски\"; от 8 до 15 ч. на 24 февруари, неделя - на моста пред „Васил Левски“; от 9 до 15 ч. на 24 февруари, неделя - на ул. „Ген. Гурко“ между булевардите „Евлоги и Христо Георгиеви“ и „Васил Левски“.\r\n", "date": "2019.02.22", "title": "СДВР категорични: Без шествия за дербито \"Левски\" - ЦСКА"}
{"url": "https://www.novinite.bg/articles/171419/Prezidentat-Reshenieto-mi-po-promenite-v-Izborniya-kodeks-shte-bade-v-interes-na-obshtestvoto", "text": "\"Убеден съм, че рано или късно България ще се превърне в място, където нашите млади поколения да искат да учат, работят и да живеят. В днешния глобален свят, за да успеем да създадем висок стандарт и условия на живот за следващите поколения са нужни общи усилия\". Това заяви държавният глава Румен Радев на среща в Берн с представители на българската общност в Швейцария.Президентът открои изграждането на ефективни институции, прозрачната и справедлива обществена и бизнес среда, както и сплотеното и солидарно общество като необходими условия за реалното приобщаване на България към успелите държави. По думите на държавния глава много българи работят в международни организации, в банковия сектор, медицинските услуги, сферите на компютърните технологии, културата, изкуството и науката в Швейцария и тяхната помощ е от съществено значение за развитието на българо-швейцарските отношения. „С вашия ценен опит за развитието на технологиите, науката и изкуството можете да бъдете изключително полезни. Знайте, че разчитаме на вас“, подчерта Румен Радев.По време на срещата представителите на българската общност в Берн поставиха редица въпроси за възможността страната ни да насърчава развитието на информационните технологии, за съхраняването на връзките с българските общности зад граница и улесняване на изучаването на български език в чужбина.В отговор на въпрос дали ще наложи вето на поправките в Изборния кодекс, президентът подчерта, че е възложил на своя екип да проучи внимателно предложените изменения. „Това е изключително важен закон, от него зависят устоите на нашата демокрация“, коментира президентът и подчерта, че решението му по направените промени в Изборния кодекс ще бъде в интерес на обществото.", "date": "2019.02.22", "title": "Президентът: Решението ми по промените в Изборния кодекс ще бъде в интерес на обществото"}
{"url": "https://www.novinite.bg/articles/171446/Podchinen-na-Mito-Ochite-propya-sreshtu-nego", "text": "Прокуратурата разполага с пет нови обвинения срещу несебърския престъпен авторитет Димитър Желязков - Митьо Очите, свързани с рекет и наркоразпространение, пише \"Телеграф\", като се позовава на източници, близки до разследването.За новите обвинения обаче се чака разрешение от Турция, тъй като Очите ни беше предаден на 15 февруари от Истанбул, за да бъде съден по първите пет обвинения, свързани с побой, рекет и плаежи.Тъй като е задържан и предаден от турската страна, по процедурата тамошните власти трябва да дадат съгласие дали Очите да бъде съден и по тези обвинения, или първо трябва да приключи делото срещу него и тогава да се заведе ново дело, обясниха разследващите.Новите обвинения са по показания на свидетеля Георги Асенов, който навремето е работил за Очите.От показанията му става ясно, че несебърлията е прибрал отчисленията от кафемашини и наркотици в Слънчев бряг и рекета на такситата в бетонния комплекс. Спецапелативният съд в четвъртък потвърди окончателно задържането му под стража по първите пет обвинения - за ръководене на банда, която е рекетирала бизнесмена Атанас Симеонов, за палеж на казино \"Стар бет\" в Слънчев бряг, опожаряване на катафалка \"Мрецедес\" на погребална агенция \"Вяра\" и палеж на кафе в курорта.Митьо Очите и адвокатът му Илиян Василев настояха пред съда за лечение.", "date": "2019.02.22", "title": "Подчинен на Митьо Очите пропя срещу него"}
{"url": "https://www.novinite.bg/articles/171448/Pernishki-policai-razkriha-depo-za-kradeni-avtochasti-i-avtomobili", "text": "Пернишки полицаи разкриха депо за крадени авточасти и автомобили в радомирското село Долни Раковец.Трима са задържани за незаконната дейност. Арестът им е извършен в процеса на разфасоване на единия от автомобилите.Двама от  задържаните са криминално проявени. Единият от тях, който е със 72-часова мярка „задържане под стража“, е познат на органите на реда със закана за убийство, хулиганство, средна телесна повреда и подправяне на идентификационни номера на моторно превозно средство. Осъждан е и е изтърпял пробация. Другият има условна присъда за причиняване на смърт по непредпазливост.Намерени са множество части и вещи от автомобили, един разглобен и един краден  автомобил.Колите са били противозаконно отнети от територията на столицата.", "date": "2019.02.22", "title": "Пернишки полицаи разкриха депо за крадени авточасти и автомобили"}
{"url": "https://www.novinite.bg/articles/171422/Dneven-horoskop-za-petak", "text": "Трябва да се вслушвате в нещата, които казват хората, но не всички. Само защото някой има идея, това не означава, че трябва да я приемате и да сте съгласни с нея. Не се притеснявайте да отказвате.Някои много сериозно въпроси се въртят в главата ви днес и трябва да отделите нужното време да се справите с тях, за да не ви тормозят повече. Изолирайте се от околните временно, за да ви бъде по-лесно.Имате повече от нужната енергия, за да можете да се справите с всичи задачи днес. Обърнете внимание на работата днес. Човек понякога трябва да прави компромиси, ако иска да е успешен. Вижте повече на: ", "date": "2019.02.22", "title": "Дневен хороскоп за петък"}
{"url": "https://www.novinite.bg/articles/171457/Petar-Stojchev-e-Pocheten-Poslanik-na-Novinite-2018", "text": " Петър Стойчев бе избран за „Почетен Посланик на Новините“ за 2018-та година. След няколко седмици проучване и внимателна селекция за най-уважаваните личности за изтеклата година, редакционният екип на Novinite.com реши именно той да получи този специален приз в рамките на наградите „Личност в Новините“ за 2018 г. „Вярваме, че окончателните резултати не могат да обхванат огромното количество личности, които англоезичната новинарска медия е отразявала през миналата година. Но селекцията на наградените е представителна за някои от най-важните събития и постижения, зад които стоят хора и които станаха емблематични за 2018 г.“, отбелязват от редакционния екип.Петър Стойчев получи специалната награда след като стана шампион по плуване в ледените води на Анктартида. Така той постигна поредния си успех. Наградата му се връчва и за цялостните му заслуги за популяризиране на българските спортни постижения в целия свят.Стойчев е един от най-големите на нашата планета в плувния маратон и сред плувците, заслужили своето място в Международната зала на славата по плуване.Наградата си шампионът получи от изпълнителния директор на Novinite Group Даниела Кетенлиева. Това се случи по време на церемония, проведена в централата на M3 Communications Group – компанията, утвърден лидер в областта на връзките с обществеността у нас и в Източна Европа. (Sofia News Agency), част от Novinite Media Group, е най-голямата българска англоезична медия, която предлага новини в реално време, ревюта, интервюта и анализи на събития в България, насочени към чуждестранната читателска аудитория.", "date": "2019.02.22", "title": "Петър Стойчев е „Почетен Посланик на Новините“ 2018"}
{"url": "https://www.novinite.bg/articles/171468/Policejski-ekshan-v-Sofiya", "text": "Полицейски екшън в София. Задържаха няколко пътници и шофьор на такси, които не се подчинили на стоп-палка и не спрели за проверка. Има и ранен полицай.Спрени са на бул. „Васил Левски” и ул. „Аксаков”, където в момента има много полиция.Таксито, което не е било на работа, е отказало да спре за проверка и е ударило леко полицай. От таксито са извадени две момчета и едно момиче.Униформеният не е тежко ранен, сам е отишъл на преглед в болница", "date": "2019.02.22", "title": "Полицейски екшън в София"}
{"url": "https://www.novinite.bg/articles/171461/Gorivata-pak-tragnaha-nagore", "text": "Цените на горивата у нас отново тръгнаха плавно нагоре, като в рамките на месец цената на бензина и дизела скочи средно с 9 стотинки за литър, сочи проверка на Dnes.bg в специализирания сайт fuelo.net.Най-масовият бензин А95 се търгува средно за 2,03 лева за литър, което е скок с 9 стотинки за последния месец. Същото повишение има и при дизела, който се продава средно за 2,23 лева за литър. При пропан-бутана повишението е с 6 стотинки за последните 30 дни.Областите Габрово, Добрич и Русе са местата, където горивото е най-евтино в момента. В Габрово и областта бензинът струва 2,01 лева за литър, а дизелът – 2,20, което е с 2-3 стотинки по-евтино от средното за страната.София е точно по средата на класацията, като в столицата литър бензин се търгува средно за 2,02 лева за литър, дизелът – 2,22 лв, а пропан-бутанът – 0,97 лв.Областите с най-скъпи горива са Плевен, Търговище, Кюстендил и Видин. В най-северозападната област на страната А95 струва 2,06 лева за литър, а дизеловото гориво – 2,26.Както е известно, от 1 април 2019 г. всички касови бележки, които получаваме за заредено гориво на бензиностанциите, ще са по-подробни. Целта е крайният потребител да бъде информиран за това каква част от платената от него сума за закупените течни горива представлява косвени данъци, както и каква е продажната стойност на горивата и стойността на тяхното придобиване от търговеца. Това гласят последните промени в Наредба Н-18 за регистриране и отчитане чрез фискални устройства на продажбите в търговските обекти, изискванията към софтуерите за управлението им и изисквания към лицата, които извършват продажби чрез електронен магазин.Съгласно новите изисквания при продажба на течни горива във фискалния бон, издаван на бензиностанциите, ще трябва да е отпечатана на отделни редове по вид гориво и информация за размер на ДДС за продаденото/зареденото гориво; размер на акциза за продаденото гориво; продажна цена на горивото без акциз и без данък върху добавената стойност (нето стойност) и покупна цена на горивото без акциз и без ДДС (покупна стойност).От НАП обръщат внимание, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото - заплати, обучения, сервиз и други.", "date": "2019.02.22", "title": "Горивата пак тръгнаха нагоре"}
{"url": "https://www.novinite.bg/articles/171447/Avtobus-se-vryaza-v-rezidenciyata-na-Putin", "text": "\r\nАвтобус на градския транспорт се вряза във външната врата на резиденцията на руския президент Владимир Путин, разположена в селището Барвиха край Москва. Аварията се случила по тъмно – в 5,30 часа сутринта. Зад волана на злощастния рейс бил 23-годишен шофьор, който се оказал родом от Чеченската република.\r\n\r\nПо думите на водача, у автобуса отказали спирачките и той взел решение да се вреже във вратата на резиденцията. Веднага след удара, към автобуса се притекли военизирани охранители. Те изслушали обясненията на младия чеченец, които им се сторили убедителни. Охраната пуснала шофьора, след като той дал писмени обяснения за действията си. Дошлите на мястото на аварията сътрудници на автоинспекцията съставили акт на водача за „несъобразена скорост“.Уточнява се, че при удара е пострадала външната мазилка на фасадата, самата врата и заключващия механизъм. Автобусът е с пукнато предно стъкло и повреди по корпуса.\r\n", "date": "2019.02.22", "title": "Автобус се вряза в резиденцията на Путин"}
{"url": "https://www.novinite.bg/articles/171414/Dajd-i-snyag-ryazko-shte-razvalyat-vremeto", "text": "Днес от северозапад облачността ще се увеличава, към обяд ще завали и дъжд, в планините - сняг. До вечерта валежите ще обхванат почти цялата страна. Преди обяд ще духа до умерен северозападен вятър, който в следобедните часове ще се ориентира от североизток, вечерта значително ще се усили и с него ще нахлува студен въздух. Максималните температури ще са между 6° и 11°, за София 6°, но вечерта ще се понижават чувствително. Със застудяването привечер в североизточните райони, а през нощта в цялата страна дъждът ще премине в сняг, валежът ще се усили и до сутринта в повечето райони на страната ще се образува снежна покривка - 5-10 см. Ще има снежни виелици. Над планините облачността ще се увеличава. Ще започнат валежи от сняг, по-съществени в Предбалкана. Валежите ще продължат и през нощта и ще се образува нова снежна покривка 10-15 см, по планинските проходи и повече. Ще духа предимно умерен северозападен вятър, който привечер в по-ниските части ще се ориентира от североизток и ще се усили и ще има снежни виелици и навявания. Максималната температура на височина 1200 метра ще бъде около 2°, на 2000 метра – около минус 4°.Над Черноморието облачността се увеличи и по-късно през деня ща започнат валежи от дъжд. Преди обяд вятърът ще е до умерен от северозапад, но по-късно ще се ориентира от североизток и значително ще се усили. Максималните температури ще са 9°-12°. Температурата на морската вода е около 7°. Вълнението на морето ще бъде 2 бала, но с усилването на вятъра вечерта и през нощта ще се повиши и ще достигне 3-4 бала.", "date": "2019.02.22", "title": "Дъжд и сняг рязко ще развалят времето"}
{"url": "https://www.novinite.bg/articles/171455/10-ot-naselenieto-v-Balgariya-s-TELK-rekordori-v-Silistra", "text": "Около 700 000 души у нас са с ТЕЛК, което е около 10% от населението, а през 1989 г. те са били само около 2,5%. Областта рекордьор по брой отпуснати инвалидни пенсии пък е Силистра. Това стана ясно по време на изслушването на вътрешния министър в парламента Младен Маринов във връзка с разследванията за фалшивите ТЕЛК-ове.МВР шефът разясни, че се работи по множество сигнали, в които общопрактикуващи лекари издават документи с невярно съдържание, с цел да се изплащат инвалидни пенсии. В престъпната схема винаги имало и посредници. Основните суми за подкуп за ТЕЛК-ове варирали от 600 до 2500 лв., като сумата се определя в зависимост колко човека участват във веригата.Около 30% от населението в Силистра ползват инвалидна пенсия, което отрежда и челното място на областния град в тази класация. След него са Враца, Габрово, Разград, Монтана, Перник, Плевен, Кюстендил, София-област и Ловеч.Маринов посочи и някои от най-фрапантните случаи на фалшиви ТЕЛК-ове. Той даде за пример двамата братя от Плевен, които уж имат 100% слепота, но пък шофират. Заради фалшивите ТЕЛК-ове единият получил от държавата 26 000 лева, а другият - 41 000 лева. В Силистра пък имало много пациенти, които не можели да посочат от какво точно са болни и как са лекувани. Маринов посочи и случай, в който лекар от Търговище е поискал 200 лева подкуп за издаване на ТЕЛК и вече има постановена присъда за това.\"Наистина случаите са фрапиращи, защото става въпрос за използването на един ресурс, който е предназначен за хора в неравностойно положение, който не стига до тях. Може би трябва да се мисли за външен контрол в системата. Такава система, която да маркира и да светва при установяване на несъответствие в процентите. Виждате, че има области, където процентът на инвалидност е много висок, а в други, където е нисък, което говори за проблем\", коментира Маринов.Шефът на депутатите от ГЕРБ Цветан Цветанов поздрави МВР за работата по случаите с фалшивите ТЕЛК-ове и настоя, че тя ще доведе до сериозен превантивен ефект. По думите му ако се спрат злоупотребите с инвалидните пенсии, ще се осигурят и повече средства в бюджета за тези, които наистина се нуждаят.Цветанов не пропусна и да разкритикува червената опозиция за отсъствието й от пленарната зала.\"БСП отсъстват от важното за обществото изслушване за фалшивите ТЕЛК-ове, но те участват и могат да генерират достатъчно фалшиви новини във всяка секторна политика\", отсече вторият в ГЕРБ.", "date": "2019.02.22", "title": "10% от населението в България – с ТЕЛК, рекордьори в Силистра"}
{"url": "https://www.novinite.bg/articles/171454/Pogrebvat-Shaban-Shaulich", "text": "Кралят на сръбската фолк музика Шабан Шаулич ще бъде погребан в Алеята на заслужилите граждани на Новото гробище в Белград, предаде Танюг.\r\nПреди това от 11 часа в сградата на Общинския съвет на Белград ще се състои поклонение.\r\n\r\nТялото на певеца бе докарано в Белград от Дортмунд с правителствения самолет.Президентът на Сърбия Александър Вучич, председателстващият босненското Председателство Милорад Додик и министърът на отбраната на Сърбия Александър Вулин посетиха дома на Шаулич, за да изразят съболезнования на семейството му, съобщиха белградските медии.Шабан Шаулич загина на 68-годишна възраст на 17 февруари в Германия в катастрофа, в която загина и дългогодишният му приятел, 43-годишният музикант Мирсад Керич, който шофираше колата.Катастрофата стана, когато автомобил мазда, управляван от пиян шофьор без книжка, се заби с висока скорост отзад в автомобила марка сеат, в който пътуваше певецът.\r\n", "date": "2019.02.22", "title": "Погребват Шабан Шаулич"}
{"url": "https://www.novinite.bg/articles/171451/Alo-izmamnici-zvaneli-ot-imeto-na-MVR-ministara-v-rodniya-mu-grad", "text": "Ало-измамници се обаждали от името на вътрешния министър Младен Маринов в родния му град Тетевен. Това призна самият той в кулоарите на НС пред медиите. Номерът не минал, както не минал и при опитите им да звънят в самото МВР.\"Обаждали са се и в МВР, но се отказват в момента, в който усетят, че не се получава\", допълни министърът. По думите му до няколко месеца разследващите ало-измамите се готвят да стигнат и до дирите на организаторите на престъпните схеми. В Главна дирекция \"Национална полиция\" са сформирани специални звена, за да работят по тези престъпления.Такива звена са създадени и в три от областните дирекции във Варна, Велико Търново и Русе. Това са центровете, където се генерира тази престъпност. \"Това ще е един дълъг процес\", коментира Маринов за това кога се очертава МВР да се справи с ало-измамниците.Той благодари на медиите, защото по наблюдения на полицията хората, които са били предварително информирани от медиите, не се връзвали на такива измамници. \"Медиите са силен лост. Активността от ваша страна води до намаляване на случаите. Ало-измамниците се пробват, но не се получава, когато попаднат на информиран човек\", добави Младен Маринов.", "date": "2019.02.22", "title": "Ало-измамници звънели от името на МВР-министъра в родния му град"}
{"url": "https://www.novinite.bg/articles/171444/Turciya-naredi-aresta-na-295-voenni", "text": "В Турция бяха издадени нова порция заповеди за арест по обвинения във връзка с организацията на Фетхуллах Гюлен. Този път става дума за 295 военни на действителна военна служба.Заповедите за задържане са издадени от прокуратурата в Истанбул. Освен в града, полицейски акции са били проведи в общо 59 области на страната.Най-много заповеди за арест – 147, засягат сухопътните сили на страната, на следващо място са военноморските сили с 91 души, които трябва да бъдат задържани. Сред заподозрените са двама полковници, един подполковник, осем майори, офицери, подофицери и сержанти.Разследването се води във връзка с употребата на обществени телефони като средство за връзка между членовете на тайното движение на живеещия в Съединените щати проповедник.Преди два дни в Турция и непризнатия Северен Кипър бяха задържани още 25 военни, а в понеделник бяха издадени заповеди за арест на 53 души от въоръжените сили на Турция.", "date": "2019.02.22", "title": "Турция нареди ареста на 295 военни"}
{"url": "https://www.novinite.bg/articles/171432/OON-Zagubata-na-bioraznoobrazie-tejka-zaplaha-za-izhranvaneto-po-sveta", "text": "Способността на света да произвежда храна е подкопана от неуспеха на човечеството да защити биологичното разнообразие, според първото подобно проучване на ООН за растенията, животните и микроорганизмите, които помагат да има храна в нашите чинии.Ясното предупреждение беше отправено от Организацията за храни и земеделие, след като учените откриха доказателства, че природните системи за подпомагане, които подкрепят човешкия режим на хранене, се влошават по света, тъй като стопанствата, градовете и заводите ограбват земята и изпомпват химикали.През последните две десетилетия приблизително 20% от земната растителна площ е станала по-малко продуктивна, се казва в доклада.В него се отбелязва “изтощителна” загуба на почвено биоразнообразие – гори, тревни пространства, коралови рифове, мангрови гори, находища на водорасли, както и загуба на генетично разнообразие сред растителните и животински видове. В океаните една трета от риболовните зони са опустошени.Много видове, които индиректно участват в производството на храни, като например птиците, унищожаващи вредители на културите и мангровите дървета, подпомагащи пречистването на водата, са по-малко, отколкото в миналото в цели 91 страни.63% от растенията, 11% от птиците и 5% от рибите и гъбите са на изчезване. Опрашващите видове, които предоставят основни услуги на три четвърти от световните култури, са застрашени. Освен подробно документирания спад на пчели и други насекоми, докладът отбелязва, че 17% от гръбначните опрашители, като прилепите и птиците, са застрашени от изчезване.Веднъж изгубени, видовете, които са от решаващо значение за нашите хранителни системи, не могат да бъдат възстановени. Това поставя бъдещето на нашата храна и околна среда под сериозна заплаха.“Основите на нашите хранителни системи са подкопани”, пише в проучването Грациано да Силва, генерален директор на Организацията за храни и земеделие. “Части от общия доклад създават мрачна картина. Налице е дълбока загриженост, че в толкова много производствени системи в толкова много страни се твърди, че биоразнообразието за храните и селското стопанство и предоставяните от него екосистемни услуги, са в упадък. “Селското стопанство често е обвинявано, поради промени в използването на земята и неустойчиви управленчески практики, като прекомерна експлоатация на почвата и третиране с пестициди, хербициди и други агрохимикали.Повечето страни заявяват, че основният двигател за загубата на биоразнообразие е преобразуването на земята, тъй като горите са изсичани за селскостопански цели, а ливадните площи са покрити с бетон за целите на градове, фабрики и пътища. Сред другите причини са свръхексплоатацията във водоснабдяването, замърсяването, разпространението на инвазивни видове и изменението на климата.Тенденцията е към еднообразие. Въпреки че светът произвежда повече храна, отколкото в миналото, тя разчита на непрекъснато разширяващите се монокултури.Две трети от растителната продукция идва само от 9 растителни вида (захарна тръстика, царевица, ориз, пшеница, картофи, соя, плодове от маслодайна палма, захарно цвекло и маниока), докато много от останалите 6 000 култивирани вида са намалели и източниците на диворастяща храна стават все по-трудни за намиране.Въпреки че потребителите засега не забелязват никаква промяна, когато отиват да пазаруват, авторите на доклада казват, че това може да се промени.„Супермаркетите са пълни с храна, но най-вече внесена от други страни и няма много разновидности. Зависимостта от малък брой видове означава, че те са по-податливи на зарази и изменение на климата. Това прави производството на храни по-малко устойчиво”, предупреждава Джули Белангер, координатор на доклада.Като пример, докладът отбелязва, че прекалената зависимост от тесен кръг от видове е основен фактор за глада, причинен от болест по картофите в Ирландия през 40-те години на миналия век, срива в зърнените култури в САЩ през 20-ти век и загубите от производство на таро в Самоа през 90-те години.“Налице е спешна нужда да се промени начинът, по който се произвежда храна и да се гарантира, че биологичното разнообразие не е нещо, което ще бъде пренебрегнато, а ще се третира като незаменим ресурс и ключова част от стратегиите за управление”, казва Белангер.Биологичното земеделие, например, сега обхваща 58 млн. хектара (143 м.кв.) в световен мащаб, но това е само 1% от глобалната земеделска земя.Докладът призовава за повишен интерес на правителствата към биоразнообразието, тема, която рядко получава същото внимание като изменението на климата. Много държави съобщават за икономически загуби, причинени от изчезващи или променящи се екосистеми. Ирландия, Норвегия, Полша и Швейцария отбелязват намаляващи популации на пчели. Египет е загрижен, че рибната промишленост ще пострада, защото рибите мигрират на север поради повишаването на температурите на океана. Гамбия съобщава, че общностите са принудени да купуват скъпо струващи промишлени продукти, тъй като свободните източници на дива храна стават все по-оскъдни.Кризата с биологичното разнообразие трябва да бъде издигната глобално на дневен ред с дискусия на следващата Г-7 през април, Световния конгрес за опазване през юни, а след това и на голямата конференция на ООН в Пекин през следващата година.„По целия свят библиотеката на живота, развиваща се в продължение на милиарди години – нашето биоразнообразие – се унищожава, трови, замърсява, ограбва, ограбва, изсмуква и изгаря със скорост, невиждана в човешката история“, алармира ирландският президент Майкъл Хигинс на конференция за биологичното разнообразие в Дъблин в четвъртък. / Гардиан", "date": "2019.02.22", "title": "ООН: Загубата на биоразнообразие – тежка заплаха за изхранването по света"}
{"url": "https://www.novinite.bg/articles/171427/Startira-prodajbata-na-bileti-za-dalgoochakvaniya-Kapitan-Marvel", "text": "Настъпи моментът, в който най-нетърпеливите фенове на невъобразимите приключения от вселената на Марвел ще могат да запазят местата си пред големите екрани за един от най- дългоочакваните филми на годината - Капитан Марвел.От днес, 22 февруари, стартира предварителната продажба на билети, а още на 7 март зрителите ще могат да посетят и предпремиерните прожекции на филма по кината и най-накрая да получат отговори на въпроси, задавани много отдавна. В ролята на един от най-могъщите образи от пантеона на Марвел влиза носителката на „Оскар“ Бри Ларсън, която ще разгърне както личната история на героинята си Карол Данвърс, така и мистериозната й принадлежност към извънземната раса крий. Действието на Капитан Марвел ни връща назад в 90-те години на ХХ в. и поставя в центъра на събитията зашеметяващи сблъсъци, непредсказуеми обрати и заплаха за човечеството, която единствено Данвърс притежава силата да предотврати. Режисьори на Капитан Марвел са Анна Боден и Райън Флек (Mississippi Grind и Half Nelson), а сценарият е дело на Мег Лефоув (Отвътре навън, Добрият динозавър), Нико Пърлман (Пазители на Галактиката), Женива Робъртсън-Дуорет („Tomb Raider: Първа мисия“), Лиз Флейхайв, Карли Менш (Glow), Анна Боуден и Райън Флек.Капитан Марвел взривява кината още от 7 март препремиерно, а от 8 март във всички кина - на 3D, IMAX 3D и 4DX.", "date": "2019.02.22", "title": "Стартира продажбата на билети за дългоочаквания \"Капитан Марвел\""}
{"url": "https://www.novinite.bg/articles/171415/Sindikati-predlagat-promeni-za-shoforite-v-gradskiya-transport-v-Sofiya", "text": "Синдикатите излизат със свои предложения за работата на шофьорите в градския транспорт. Напрежението в сектора ескалира и през последните седмици стана ясно, че шофьорите в Столичния градски транспорт полагат извънреден труд в нарушение на Кодекса на труда. Служителите на транспорта караха с жълти жилетки в знак на протест. А преди ден те обявиха, че търпението им вече е изчерпано и поискаха увеличение на заплатите и промяна на условията на труд. ", "date": "2019.02.22", "title": "Синдикати предлагат промени за шофьорите в градския транспорт в София"}
{"url": "https://www.novinite.bg/articles/171437/25-ministri-i-zam-ministri-na-Mej-gotovi-da-podadat-ostavki", "text": "\r\nБританският премиер Тереза Мей е изправена пред най-сериозния бунт в кабинета следващата седмица след като стана ясно, че 25 министри и зам.-министри са готови да подадат оставки и да гласуват за отлагане на Брекзит, отколкото да се съгласят на Брекзит без сделка. Мей трябва да представи ревизираната си сделка за Брекзит в парламента на 26 февруари.\r\nАко Тереза Мей не изключи сценария за излизане от ЕС без сделка, я очаква бунт.\r\nЗа да могат да гласуват обаче срещу решение на премиера, членовете на кабинета трябва да подадат оставки, иначе рискуват да бъдат уволнени.\r\nМей снощи направи опит за помирение с бунтарите от умерените кръгове като се срещна с тях.\r\nВ същото време лидерите на междупартийната група от противници и привърженици на Брекзит заявиха, че ще търсят алтернативи, ако ревизираната сделка на Мей не получи одобрението на Камарата на общините.\r\nА от новата Независима група от напуснали партиите си депутати обявиха, че ще помогнат на Тереза Мей да остане на власт, ако се съгласи на нов референдум като във въпроса бъде включена и опцията за оставане в ЕС.\r\nЕвроскептиците в Консервативната партия обаче продължават да настояват за оставане на опцията „без сделка“, за да могат да оказват натиск в преговорите с Брюксел, по техните думи.     \r\n \r\n", "date": "2019.02.22", "title": "25 министри и зам.-министри на Мей готови да подадат оставки"}
{"url": "https://www.novinite.bg/articles/171417/Protest-i-shestvie-pred-Narodnoto-sabranie", "text": "Протест и шествие ще се проведат пред Народното събрание в петък. Събитието е заявено от 11 ч. и се очаква да затрудни движението в центъра на столицата. Протестът се организира във Facebook и е под мотото \"Референдум за справедливост\".Исканията на организаторите са за оставки на правителството, парламента, главния прокурор и ЦИК.  Протестиращите настояват и за спешни законодателни промени, които да позволяват на хората да решават всички важни въпроси с референдуми, изборът на магистрати да е с пряко гласуване и да се въведе мажоритарна избирателна система. ", "date": "2019.02.22", "title": "Протест и шествие пред Народното събрание"}
{"url": "https://www.novinite.bg/articles/171423/Spasiha-postradal-anglijski-turist-vav-Vitosha", "text": "\r\nЕкипи на Планинската спасителна служба от София са помогнали на пострадал английски турист в района на Боянския водопад. Акцията е проведена снощи. Планинските спасители са оказали съдействие на мъжа, който е бил с навехнат крак.\r\n ", "date": "2019.02.22", "title": "Спасиха пострадал английски турист във Витоша"}
{"url": "https://www.novinite.bg/articles/171431/S-10-po-visoki-zaplati-v-stolichniya-gradski-transport", "text": "Заплатите в столичния градски транспорт са вдигнати с 10% от 1 февруари.Преди дни подписахме нов колективен трудов договор със Столичния градски транспорт, с което се договорихме заплатите на служителите да се увеличат с 10% от 1 февруари. По-високите си възнаграждения те ще получат през март, обяви на пресконференция председателят на комисията по транспорт и туризъм в Столичния общински съвет и председател на Съюза на транспортните синдикати в България Екатерина Йорданова.", "date": "2019.02.22", "title": "С 10% по-високи заплати в столичния градски транспорт"}
{"url": "https://www.novinite.bg/articles/171442/Stefan-Dimitrov-ot-AirBGinfo-be-nagraden-zaLichnost-v-Novinite-za-2018-g", "text": " След активно проучване и внимателен подбор на най-сериозните и значителни личности, попадали в новинарския поток през м.г., екипът на Novinite.com избра чрез гласуване „Личност в Новините“ за 2018 г. Така се стигна и до награждаването, което се случи по време на прием в централата на M3 Communications Group – компанията, утвърден лидер в областта на връзките с обществеността у нас и в Източна Европа.Наградата „Личност в новините“ за 2018 г. получи Стефан Димитров, който стои зад проекта АirBG.info. Инициативата стои зад провокирането на диалога и активностите между гражданското общество и институциите в София и страната по отношение на опазването чистотата на въздуха и околната среда. Призът му бе връчен от изпълнителния директор на Novinite Group Даниела Кетенлиева.Това е тема, която засяга всички ни и платформа като AirBG.info е значителна стъпка към по-здравословна среда и начин на живот. Целта ни е да покрием всички населени места в страната и във всяко да има измервателни станции, които да показват в какво състояние е въздухът там. Това ще ни позволи да знаем нивата на фините прахови частици и др. във всеки един момент“, разказа Стефан Димитров. (Sofia News Agency), част от Novinite Media Group, е най-голямата българска англоезична медия, която предлага новини в реално време, ревюта, интервюта и анализи на събития в България, насочени към чуждестранната читателска аудитория.Novinite.com (Sofia News Agency) е основана през 2001 г. от българския журналист, бизнесмен и PR експерт Максим Бехар. ", "date": "2019.02.22", "title": "Стефан Димитров от AirBG.info бе награден за „Личност в Новините“ за 2018 г."}
{"url": "https://www.novinite.bg/articles/171420/Izvanredni-merki-za-sigurnost-v-Sofiya-predi-derbito-Levski-CSKA", "text": "МВР с извънредни мерки за сигурност преди дербито \"Левски\" - ЦСКА в събота. Все още не е ясно дали ще бъдат допуснати шествия на фенклубовете.Ясно е обаче, че отново ще бъдат изградени пропускатели пунктове преди стадиона. Ще има и строги проверки за пиротехника и оръжие. Няма да се допускат пияни и дрогирани фенове. ", "date": "2019.02.22", "title": "Извънредни мерки за сигурност в София преди дербито \"Левски\" - ЦСКА"}
{"url": "https://www.novinite.bg/articles/171421/150-darili-vinetka-na-darjavata", "text": "Сбърка ли водач регистрационния си номер при закупуването на електронен винетен стикер, той няма как да получи заплатената сума обратно и губи тези пари. Това стана ясно след сигнали на граждани за нови проблеми със системата за е-винетка. Около 150 жалби на граждани са подадени от граждани при продадени от пътната агенция 1,5 млн. такси.Това обобщава в. „Монитор“.Оказва се, че всеки може да купи и валидира винетка на несъществуващи номера. За сгрешени по вина на потребителя символи от регистрационния номер на превозното средство суми не се възстановяват от Агенция „Пътна инфраструктура\" (АПИ). Отговорността за правилното деклариране на регистрационния номер на превозното средство е на потребителите. Най-често водачите въвеждат грешно регистрационния си номер, като например въвеждат SV вместо СВ или V вместо В.Впоследствие се оказва, че нямат валидни винетни такси, заплатени реално, а парите са преведени на АПИ. Често се бъркат цифри или други букви от номерата. Така 150 водачи вече по погрешка или купуват винетки на други шофьори или даряват пари в сметките на държавата.", "date": "2019.02.22", "title": "150 \"дарили\" винетка  на държавата"}
{"url": "https://www.novinite.bg/articles/171443/Spasi-Sofiya-e-protiv-ideyata-za-zakrivane-na-noshtniya-transport-v-Sofiya", "text": "Активистите от Спаси София, които преди година събраха над 31 000 подписа за въвеждане на нощен транспорт в София, силно се противопоставиха на идеята на транспортните синдикати към “КТ Подкрепа”, КНСБ и СТСБ, нощните линии да бъдат закрити, а дневния транспорт да бъде орязан за пореден път. Те определят позицията на синдикатите като крайно популистка, целяща разделяне на служителите и разрив между общественото мнение и исканията на водачите. От организацията настояват кметът, Йорданка Фандъкова, незабавно да коментира исканията на синдикатите. Според Спаси София, тя, заедно с и.д. зам.-кмет по транспорта, г-н Барбалов, не бива да допускат идеи, нанасящи вреда на икономическото и туристическо развитие на София, да бъдат разглеждани. “Ако те бъдат възприети от г-жа Фандъкова ще стане ясно, че тя окончателно е капитулирала от собствената си транспортна програма и всички твърдения, че инвестира в развитието на градския транспорт са неверни. Много е притеснително, че предложението идва от общински съветници от управляващата партия”, заяви Гергин Борисов от организацията. Те припомнят, че настояват за оставката на председателката на транспортната комисия в СОС - Екатерина Йорданова, която според тях се намира в тежък конфликт на интереси. Освен общински съветник, тя е и председател на транспортните синдикати към КНСБ, а дъщеря ѝ е назначена за съпредседател на младежките им структури. “Реваншизмът на синдикатите е очакван. Именно Спаси София повдигна въпроса за крайно лошите условия на труд и извънредните работни часове давани от водачите в градския транспорт. Подозираме съглашателство между общински съветници и синдикални лидери, целящо премахване на нощния транспорт, резултат на дългогодишна кампания от страна на организацията. Считаме намерението за закриването на услуга, която безпроблемно работи в останалите европейски градове, за неприемливо.” - настоява Борис Бонев от организацията. Организацията, която остро критикува неспособността на общината да организира по-добре градския транспорт в столицата пояснява, че за нуждите на нощния транспорт са ангажирани само 14 от общо над 2000 водача, работещи в общинските транспортни предприятия. Те припомнят и че все още функционират около 20 т.н. персонални линии, които извозват водачите от и до гаражите по време на нощта. “Спестяването на 14 нощни смени ли ще реши системния проблем в целия градски транспорт? “Няма транспорт - няма проблем”, както предлагат синдикатите, не е работещо решение”, заявява категорично Гергин Борисов и допълва, че ако исканията на синдикатите бъдат уважени, пътуващите през нощта няма да имат алтернатива, а през деня всички ще чакат много повече на спирките. “Шуробаджанащината, оплела синдикатите трябва да бъде прекратена, за да могат те най-сетне да влязат в ролята си на защитниците на правата на работниците. Добре разбираме и че редовият синдикален служител също е жертва на своето ръководство. Градският транспорт и служителите му имат нужда от истинска грижа, каквато и се очаква, след като всеки месец от заплатите им се отчислява процент за синдикатите”, допълни Борис Бонев от Спаси София.", "date": "2019.02.22", "title": "Спаси София е против идеята за закриване на нощния транспорт в София"}
{"url": "https://www.novinite.bg/articles/171445/Sofia-Pride-2019-Ne-davaj-vlast-na-omrazata", "text": "„Не давай власт на омразата”! Това е посланието на 12-ото ежегодно шествие в подкрепа на равенството на лесбийките, гей мъжете, бисексуалните, трансджендър и интерсекс хората (ЛГБТИ) Sofia Pride, което ще се състои на 8 юни, обявиха организаторите.Тази година се отбелязват 50 години от бунтовете в бар Стоунуол Ин в Ню Йорк, дали тласък на движението за гей освобождение и чието честване полага началото на първите паради в САЩ.Стоунуолските бунтове са поредица от сблъсъци между ЛГБТИ хора и нюйоркската полиция, провокирани от поредни масови арести на гей, би и транс хора по време, когато еднополовата сексуална интимност е все още престъпление. Бунтовете започват на 28 юни 1969 г. и продължават няколко дни. Стоунуол не просто пробужда движението за гей освобождение в САЩ, но е символ и катализатор за световното движение за равноправие на ЛГБТИ хората.Прайдът продължава да бъде изключително важен поради цялата стигма и омраза, на които са подложени ЛГБТИ хората в България ежедневно – отхвърляне от семейство и приятели, насилие поради омраза, тормоз в училище, дискриминация на работното място и в сферата на образованието, липсата на законодателна уредба на отношенията в семействата на ЛГБТИ хората и др. Прайдът е сред малкото събития, които дават гласност на тези неравенства. Парадът изпраща послание към всички ЛГБТИ българи и техните близки и приятели, че не са сами.", "date": "2019.02.22", "title": "Sofia Pride 2019: Не давай власт на омразата"}
{"url": "https://www.novinite.bg/articles/171430/Deputatite-ot-BSP-shte-prodaljat-da-poluchavat-vaznagrajdeniya", "text": "Депутатите от БСП ще продължат да получават част от възнагражденията си независимо от отсъствието им в пленарната зала. Това става ясно от писмо-отговор на председателя на Народното събрание Цвета Караянчева до лидера на БСП Корнелия Нинова.В писмото Караянчева пояснява, че право на всеки народен представител е да прецени дали да отчита разходи за ползване на служебни автомобили или командировъчни средства при пътуване в чужбина. В случай че такива разходи не се реализират или предявят от народните представители, те няма да бъдат изплащани.В писмото се казва още, че председателят на парламента не може да променя еднолично правилника. Затова ще се спазва заложеното изискване да се правят удръжки от възнагражденията за неоправдани отсъствия, без да бъдат изцяло отнемани. Ако не са преведени по банков път, а се получават в брой на каса, дори невзетите възнаграждения се депонират.Писмото на Цвета Караянчева е в отговор на вчерашното заявление на Корнелия Нинова, че депутатите от \"БСП за България\" няма да получават заплати, командировъчни, да ползват служебни коли и разходи за гориво, докато не са в парламента.\"ГЕРБ могат да променят правилника за работа на парламента както си искат. Няма да купят с пари връщането ни в него\", написа Нинова.", "date": "2019.02.22", "title": "Депутатите от БСП ще продължат да получават възнаграждения"}
{"url": "https://www.novinite.bg/articles/171424/Oficialno-Domuschiev-broi-185-mln-evro-za-Nova", "text": "Шведската компания Modern Times Group (MTG) продаде своя 95%-ен дял в българската Nova Broadcasting Group, част от които е и Нова телевизия, на Advance Media Group. Цената на сделката е 185 млн. евро.Сделката е предмет на одобрение на местните регулаторни органи, а постъпленията ще бъдат използвани за развитието на глобалните цифрови вертикали на MTG чрез органични инвестиции и сливания и придобивания, пояснява компанията.Преди дни MTG нито потвърди, нито отрече, че пpeдceдaтeлят нa Koнфeдepaциятa нa индycтpиaлнитe paбoтoдaтeли в Бългapия (KPИБ) Kиpил Дoмycчиeв e cпeчeлил тъpгa зa медията чрез свързана с брат му фирма.Нова е най-голямата търговска медийна група в България и се състои от 7 телевизионни канала, както и онлайн бизнеси, които достигат средно 74% от българското население всеки месец.Нова генерира приходи в размер на 1,154 млрд. шведски крони (220 млн. лева), а печалбата за 2018 г. възлиза на 223 млн. крони (41 млн. лева). Компанията осигурява работа на 650 души.", "date": "2019.02.22", "title": "Официално: Домусчиев брои 185 млн. евро за Нова"}
{"url": "https://www.novinite.bg/articles/171438/VMRO-stana-chlen-na-Aliansa-na-evropejskite-konservatori-i-reformisti", "text": "Свидетели сме на едно сериозно международно признание за ВМРО, а именно от днес ПП „ВМРО – Българско национално движение“ е част от най-голямото политическо семейство на консерваторите. Това се случи на днешния форум на Алианса на европейските консерватори и реформисти (АКРЕ) в италианската столица Рим.Членството на ВМРО в политическия алианс на консервативните и патриотични сили е без съмнение изключително международно признание за дейността на Организацията, а и в частност на евродепутата Ангел Джамбазки, който вече пет години е част от групата на Европейските консерватори и реформисти в Европейския парламент.Ние считаме, че сега бе най-удачният момент това да се случи след като партията на Ердоган прекрати членството си в Алианса и по този начин изчезна червената линия, която от ВМРО никога не бихме преминали, а именно да сме в една организация заедно с Ердоган.Този момент е правилният и по друга причина. Членството на ВМРО в АКРЕ идва в навечерието на най-важните европейски избори досега. Избори, които ще променят Европейския съюз. Разпределението на силите в бъдещия ЕП ще бъде съвсем различно от досегашното, а очакванията са консервативните и патриотични сили да получат още по-голямо представителство.ВМРО вижда бъдещата си дейност в ЕП именно в рамките на АКРЕ, което несъмнено е най-голямото консервативно семейство, борещо се през годините за Европа на отечествата, за повече национален суверенитет, за запазване на традициите – семейните и националните, за запазване на културния и християнски характер на Европа, за недопускане на мигранти и др.Ние даваме политическа заявка да сме алтернативата на досегашния либерален диктат в Европа и в бъдещия Европейски парламент на базата на гореспоменатите политически позиции. Ще се противопоставим на либералите, които сринаха доверието на европейските граждани със своите политики.Алиансът на европейските консерватори и реформисти ще бъде обединител на всички традиционни и патриотични политически сили в бъдещия Европейски парламент, който ще предложи алтернативната политика на досегашното либерално статукво, а ВМРО, като част от АКРЕ, ще бъде българският глас в Европа.", "date": "2019.02.22", "title": "ВМРО стана член на Алианса на европейските консерватори и реформисти"}
{"url": "https://www.novinite.bg/articles/171433/16-godishno-momche-s-morbili-v-Sofiya", "text": "16-годишно момче е диагностицирано с морбили в столичния квартал „Надежда\". Това съобщи проф. Тодор Кантарджиев, директор на Националния център по заразни и паразитни болести.Общо заболелите са 32-ма за страната. Очаква се потвърждение за 4-месечно бебе в Хасково.Той обясни, че антиваксинално настроените родители са малко, но са много шумни.Предишната епидемия на морбили у нас е от 2017 г. Тогава е имало 165 случая на заразата – в Монтана, Пазарджик и Пловдив. Тогава 89% от бума са от ромската общност, а 41% са неваксинирани.По данни на Националния център по обществено здраве и анализи, извършените имунизации за 2018 г., включително за морбили, е 92,9% - за деца на 13 месеца за първа имунизация. Ваксинацията трябва да е 95%.", "date": "2019.02.22", "title": "16-годишно момче с морбили в София"}
{"url": "https://www.novinite.bg/articles/171450/BDJ-puska-6-dopalnitelni-vagona-za-3-mart-za-tesnolinejkata-Septemvri-Dobrinishte", "text": "\r\nНа 3 март „БДЖ-Пътнически превози” ЕООД ще осигури шест допълнителни вагона към състава на влак „Родопи”, който се движи по маршрута Септември-Добринище.\r\n\r\nВлаковата композиция ще пътува с увеличен състав във връзка с превърналата се в традиционна инициатива на Гражданско сдружение „За теснолинейката“ под мотото „На 3 март: Заедно в теснолинейката”.  Събитието се организира за четвърта поредна година по повод отбелязването на Националния празник на България и с всяка следваща година привлича все повече желаещи да се присъединят към празничното пътуване.  \r\nДековилката ще отпътува от гара Септември в 08:46 ч. По обяд в Якоруда в местното читалище ще има богата художествено-музикална програма, а на площада отпред се вие празнично хоро. Цената на билета от Септември до Якоруда е 4.60 лв., а на запазеното място 0.50 лв. Желаещите да пътуват могат да ползват различни оферти за намаление при пътуване в двете посоки, пътуване на групи или срещу представяне на железопътни карти, които дават право на намаление.  \r\nЗа деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място, но може да им бъде закупено запазено място срещу 0.50 лв. Билетите за пътуването са вече в продажба и могат да бъдат закупени от билетните каси и бюрата във всички гари в страната.\r\nБДЖ традиционно подкрепя инициативи на любители на железопътния транспорт, които допринасят за пътуване към изконните ценности и корени на българщината и са свързани с отбелязването на паметни исторически дати.   Теснолинейната линия по маршрута Септември-Добринище е включена в списъка с най-интересните железопътни линии в Европа, публикуван в Пътеводителя за Европейските железопътни разписания, издаден от германските железници (DB).\r\nСредната скорост, развивана от теснолинейната композиция по маршрута е 40 км/ч. Линията преминава през множество живописни кътчета с многобройни тунели и мостове. По трасето се намира гара Аврамово, която е най-високо разположената гара на Балканския полуостров – на 1267 м надморска височина. Железопътната линия е с междурелсие 760 мм и дължина около 125 км, като започва от Горнотракийската низина, преминава през западните Родопи и Аврамовата седловина,разделяща Рила и Родопите и достига разложкото поле в подножието на Пирин.\r\n", "date": "2019.02.22", "title": "БДЖ пуска 6 допълнителни вагона за 3 март за теснолинейката Септември-Добринище"}
{"url": "https://www.novinite.bg/articles/171439/Rumen-Radev-poseti-voenno-vazdushna-baza-v-Shvejcariya", "text": "С официална церемония българският президент Румен Радев бе посрещнат във военно въздушна база Мейринген от президента на Конфедерация Швейцария Ули Маурер. Двама президенти наблюдаваха учение „ AlphaScramble”. Маргарита Колева предава.Под звуците на химните на двете страни, изпълнени от швейцарския военен духов оркестър президентът Румен Радев бе посрещнат от федералния президент на Конфедерация Швейцария Ули Маурер във Военно –въздушна база „Мейринген”.Базата се намира в Алпите в близост до градчето Мейринген. Двамата президенти наблюдаваха учение „Alpha Scramble” – бърза реакция за излитане със самолети F18 Hornet при сигнал за нарушаване на въздушното пространство на страната. F18 Hornet,  в превод Стършел, е многоцелеви изтребител на компанията McDonnell Douglas. Разработен е през 70-те години специално за Военноморския флот на САЩ и Корпуса на морската пехота. И днес той е в експлоатация във въоръжените сили на няколко други държави, сред които е и Швейцария.Посещението на президента Румен Радев в Конфедерация Швейцария продължава с пленарни разговори между делегациите на двете страни. ", "date": "2019.02.22", "title": "Румен Радев посети военно-въздушна база в Швейцария"}
{"url": "https://www.novinite.bg/articles/171452/Ninova-Uvajaemi-upravlyavashti-promenete-zakona-i-zamrazete-deputatskite-zaplati", "text": "\r\nПГ на \"БСП за България\" напусна Народното събрание и заяви, че не желае да получава възнаграждения, командировъчни и да ползва служебни коли и разходи за гориво, докато отсъства от парламента, написа лидерът на БСП Корнелия Нинова във Фейсбук.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.22", "title": "Нинова: Уважаеми управляващи, променете закона и замразете депутатските заплати"}
{"url": "https://www.novinite.bg/articles/171441/Satrudnichestvo-v-oblastta-na-ikonomikata-obsadiha-Rumen-Radev-i-shvejcarskiyat-mu-kolega", "text": "Започна официалната част от посещението на президента Румен Радев в Швейцария. С швейцарския си колега Ули Маурер българският държавен глава е обсъдил сътрудничеството между София и Берн в областта на икономиката, инвестициите и сигурността. Темата за миграцията също е във фокуса на разговорите на двамата държавни глави.Радев беше посрещнат с официална церемония от швейцарския си колега Ули Маурер в алпийската база на швейцарските ВВС \"Мейринген\". Двамата президенти наблюдаваха учение за бърза реакция за излитане със самолети Ф-18 при сигнал за нарушаване на въздушното пространство на страната.Освен насърчаване на икономическото партньорство между двете страни, Радев и Маурер ще обсъдят и възможностите за продължаване на българо-швейцарската програма за сътрудничество:\"Тя започна 2010 година, знаете, изтича тази година. 72 милиона швейцарски франка и то инвестирани в много важни области. Най-важната за мен това е подкрепата за образованието и програмата \"Домино\" за дуалното обучение. Много е важно да направим така, че тази програма да продължи. Към момента няма решение от швейцарска страна дали това ще премине в един втори кохезионен период\", поясни Радев.", "date": "2019.02.22", "title": "Сътрудничество в областта на икономиката обсъдиха Румен Радев и швейцарският му колега"}
{"url": "https://www.novinite.bg/articles/171425/Eto-kakvo-se-sluchva-v-darjavite-prieli-evroto", "text": "Темата за икономическите ефекти от въвеждането на еврото отново е на дневен ред, след като през 2018 г. България официално заяви намеренията си да се присъедини към валутния механизъм ERM II и към банковия съюз. От 2002 г. насам (когато еврото официално бе въведено в обръщение) към еврозоната се присъединиха 7 държави - Словения (2007), Кипър (2008), Малта (2008), Словакия (2009), Естония (2011), Латвия (2014) и Литва (2015).Profit.bg направи справка за някои от ключовите икономически показатели на страните, които станаха част от валутния съюз след неговото разширяване. От тях става ясно как се променят инфлацията, брутният вътрешен продукт, доходите и стойността на борсовите индекси в годините непосредствено преди и веднага след присъединяването. Индикаторите са съпоставени и със средните стойности за целия Европейски съюз в съответния период, тъй като голяма част от промените се дължат на циклични и глобални фактори, а не непременно на смяната на паричната единица.Така или иначе, изводите са любопитни. Един от най-дебатираните проблеми е дали присъединяването към еврозоната води до рязко поскъпване на стоките и услугите и до ускоряване на инфлационните процеси. Оказва се, че в годината непосредствено преди въвеждането на единната валута индексът на потребителските цени нараства средно с 1.76% в новоприсъединените държави (при 2.05% средно за ЕС), докато в годината след това инфлацията бележи ръст от 2.66% (при 1.77% средно за ЕС).Средното нарастване на доходите в годината преди присъединяването е с 4.81 на сто (при 3.04% средно за ЕС), а в тази ведната след него достига 3.64% (при 2.12% средно за Евросъюза в съответния период). В Словения, например, средният доход на човек от домакинството се увеличава със 7.13% през 2007 г., когато страната става част от еврозоната. В Естония повишението е с 6.31%, а в Литва - 5.67%.Ръстът на брутния вътрешен продукт също е по-силен в държавите, които са въвели еврото през съответната година. Той достига средно 2.86% в годината след присъединяването при едва 0.83% за всички държави членки на ЕС. Словения и Естония са \"отличниците\" в тази категория с ръст на БВП от близо 7% за Словения през 2007 и цели 7.6% за Естония през 2011 г.В годината преди присъединяването икономическият ръст също е изпреварващ - 4.09% за страните-кандидатки, в сравнение с 1.84% за ЕС. Темповете на растеж обаче са по-силни в годината преди присъединяването, отколкото в тази след него. Това важи за всички държави, с изключение на Словения и Естония. В Словакия, която става част от еврозоната през 2009 г., непосредствено след разразяването на световната финансова криза, БВП дори отчита спад от 5.4% в годината след въвеждането на единната валута.Разибра се, една или две години не са достатъчни за цялостна адекватна оценка на ефектите от присъедяването към еврозоната. Това е уговорка, която задължително трябва да направим, когато анализираме данните от горните две таблици. В крайна сметка, годините след 2007 г., когато започна разширяването на еврозоната, бяха едни от най-турбулентните в икономическото развитие на Европа. През този период станахме свидетели на катастрофалните посследици от световната финансова криза, масовото изтегляне на чуждастранните инвеститори от много държави в Източна Европа, сътресенията около дълговата криза в Гърция и някои други страни, както и опитите на Европейската централна банка да стимулира икономическия растеж и трудовия пазар.Някои от тези фактори имаха много по-сериозно отражение върху икономиките на седемте разглеждани държави, отколкото присъединяването им към валутния съюз. Но от друга страна цифрите показват, че няма и кой знае какви поводи за притеснения, свързани с въвеждането на еврото. То не е довело до катастрофални последствия в нито една от тези държави, особено що се отнася до инфлацията и цените на основните стоки и услуги. По-сериозно увеличение на потребителските цени се наблюдава единствено в Кипър, Малта и Естония, но и там цикличните фактори носят една голяма част от \"вината\" за тези процеси. ", "date": "2019.02.22", "title": "Ето какво се случва в държавите, приели еврото"}
{"url": "https://www.novinite.bg/articles/171469/DPS-shte-se-yavi-samostoyatelno-na-evroizborite", "text": "\r\nДПС ще се яви самостоятелно на предстоящите европейски избори, стана ясно след заседание на Централния съвет на партията.\r\n\r\n\r\n\r\n\r\n\r\n", "date": "2019.02.22", "title": "ДПС ще се яви самостоятелно на евроизборите"}
{"url": "https://www.novinite.bg/articles/171466/Karayancheva-Ne-moga-da-promenya-ednolichno-pravilnika-na-parlamenta", "text": "Депутатите на БСП ще продължат да получават една трета от заплатите си, въпреки че отсъстват от заседанията на Народното събрание. Това стана ясно от позиция на председателя на парламента Цвета Караянчева. Караянчева обясни, че на 18 и 19 февруари депутати от левицата са взели пари за дневни и пътни разходи. Лидерът на БСП Корнелия Нинова в писмено становище заяви, че народните представители от левицата се отказват от възнагражденията си и служебните си привилегии. Тя призова управляващите да променят правилника на парламента и да намалят и замразят заплатите на депутатите, както и да запишат в него, че народните представители, които не ходят на работа, не трябва да получават възнаграждение. Пред журналисти Цвета Караянчева изтъкна, че тя не може да промени еднолично правилника на парламента, въпреки призива на лидера на \"Атака\" Волен Сидеров депутатите от БСП да не получават въобще заплати при отсъствие от заседания на Народното събрание. Такова предложение Сидеров направи и спрямо депутатите от ГЕРБ преди около 5 години, които през 2013 година бяха опозиция, а БСП и ДПС - управляващи.", "date": "2019.02.22", "title": "Караянчева: Не мога да променя еднолично правилника на парламента"}
{"url": "https://www.novinite.bg/articles/171426/Eva-Majdel--Ulesnyavame-mehanizma-za-reklamaciya-pri-on-lajn-pokupki", "text": "„Според новите мерки, които гласувахме, ако потребителят е закупил цифрово съдържание онлайн (игри, софтуер, облачни услуги) и забележи дефект, той ще може да избира дали продуктът да бъде заменен, поправен без допълнително заплащане или да получи парите си обратно”. Това обясни евродепутатът Ева Майдел, която е докладчик за групата на ЕНП по Директивата за продажба на цифрово съдържание, приета заедно с Директивата за продажба на стоки онлайн в Комисията по вътрешен пазар и защита на потребителите в Европейския парламент.След драстичното намаляване на таксите за трансграничните парични преводи от миналата седмица това е следващ успех в подобяването на защитата на потребителите - този път в дигиталната среда. Новите мерки засягат много активни българи, които все повече пазаруват он-лайн. А по данни на Европейската комисия седем от всеки десет български потребители на игри, музика, антивирусни програми и облачни услуги поне веднъж са имали проблем с качеството на услугата. „В аналоговия свят знаем, че като се повреди хладилникът, докато е в гаранционен период, то имаме правото на рекламация. В дигиталния свят обаче това не е точно така. Работихме за хармонизиране на правилата така, че да няма значение дали потребителят закупува услуга или стока по интернет или в магазин, като целта е да улесним максимално механизма за рекламация. Потребителското доверие нараства, когато има ясни правила как хората да търсят правата си”, отбеляза Ева Майдел. Споразумението цели хармонизираните правила да понижат и разходите на търговците, като ги насърчи да разширяват дейността си зад граница. В същото време им се спестява ресурс, който в момента отделят да се запознават с различията в договорното право на отделните страни от ЕС, в които желаят да предлагат своите продукти.", "date": "2019.02.22", "title": "Ева Майдел : Улесняваме механизма за рекламация при он-лайн покупки"}
{"url": "https://www.novinite.bg/articles/171436/Karayancheva-Po-pravilnik-deputatite-poluchavat-pari-i-bez-da-rabotyat", "text": "Депутатите от левицата ще продължат да получават възнаграждения, съгласно Правилника за реда и организацията на Народното събрание. В писмо на парламентарния председател Цвета Караянчева до Корнелия Нинова, раздадено на медиите, се обяснява, че възнагражденията на народните представители са съгласно правилата на работа на НС, прилагат се стриктно, а удръжките от заплатите за неоправдани отсъствия са уредени изчерпателно във финансовите правила по бюджета на парламента.Извън хипотезата на цитираната норма, възнагражденията са законово дължими и ще бъдат изчислявани според разпоредбите на правилника, посочва Караянчева.Народните представители се осигуряват за всички осигурителни случаи като вноската се удържа от начислените им пари - социална, здравна осигуровка, данъци и др., добавя председателят на парламента.Начинът депутатите да получават заплатите си е или по банков път или кеш като това е личен избор, който се заявява писмено в дирекция \"Парламентарен бюджет и финанси\", отдел \"Заплати\", според правилника.В случай, че липсва заявление за изплащане по банков път, парите се изплащат в брой в касата на парламента. При неполучаването им се депонират, подчертава Цвета КараянчеваКореспонденцията с председателя на БСП Корнелия Нинова е в резултат на писмо на левия лидер до председателя на НС, в което се декларира, че депутатите от ПГ \"БСП за България\" няма да ползват командировъчни средства от НС, отказват се от служебните автомобили, разходи за гориво и нощувки в избирателните им райони. Социалистите няма да получават и възнагражденията си като депутати за времето, през което отсъстват от работа в парламента, обявява още Нинова.Право на всеки народен представител е да прецени дали да отчита разходи по чл.10 от ПОДНС за финансовите разходи, както и дали да ползва автомобил, командировъчни и др, пише в отговор Караянчева. Тя подчертава, че правилникът на парламента не може да бъде променян еднолично от председателя му, а законодателна инициатива има всеки народен представител. ", "date": "2019.02.22", "title": "Караянчева: По правилник депутатите получават пари и без да работят"}
{"url": "https://www.novinite.bg/articles/171467/Ninova-Zakonat-i-grajdanskite-prava-stoyat-nad-partijnite-interesi", "text": "\"С ГД \"Днес\" се обединихме за връщане на преференциите и изчистване на избирателните списъци\". Това заяви лидерът на БСП Корнелия Нинова след среща с ръководството на ГД \"Днес\". Тя обясни, че левицата е отправила покана към много граждански сдружения и партии за разговори за гарантиране прозрачност на изборите, честни избори, свобода на изявлението на хората, които гласуват, и да не се отнемат граждански права. \"Днес е първата ни среща с движение \"Днес\". Другата седмица ще продължим с други граждански движения.  Радвам се, че имаме съвпадение в много позиции, които ние защитавахме и от парламентарната трибуна. На едно мнение сме, че трябва да се изчистят мъртвите души от изборните списъци, машинното гласуване да се въведе, да се върне преференциалният вот, за да могат хората да пренареждат листите по своя воля\", заяви тя. Нинова коментира, че движението е подкрепило предложение на БСП за образователен ценз на СИК, което е било отхвърлено от мнозинството в парламента, както и обжалване на решенията във ВАС.\"Остава отворен въпросът за квота на гражданското общество в ЦИК. Но по големите въпроси, които са на вниманието и на президента,  и на следващи решения на НС, имаме съвпадение в позициите\", заяви Корнелия Нинова. Анжелика Цокова: Държим на гражданското присъствие в ЦИК \"Изключително много държим преди всичко на гражданското присъствие в Централната избирателна комисия\". Това заяви пред медиите председателят на Гражданско Движение \"Днес\" Анжелика Цокова. Тя подчерта, че за движението е важно избирателните списъци да се изчистят от мъртвите души и да има електронен регистър с физически достъп до него. \"Държим много на образователния ценз на членовете на избирателните комисии също така и да присъстват камери в избирателните комисии. Държим на преференциалното гласуване\", каза още тя.  Като други акценти, които може да се коригират, Цокова посочи да присъстват членове на гражданското общество в избирателните секции.", "date": "2019.02.22", "title": "Нинова: Законът и гражданските права стоят над партийните интереси"}
{"url": "https://www.novinite.bg/articles/171449/Komisiyata-uvelichava-nacionalnite-pomoshti-za-zemedelskite-stopani-do-25-000-EUR", "text": "Комисията прие преразгледани правила за държавната помощ в сектора на селското стопанство (т.нар. минимална помощ или помощ de minimis), с които се увеличава максималният размер на средствата, които националните органи могат да отпуснат за подпомагане на земеделските стопани, без да е необходимо предварително одобрение от Комисията. Благодарение на това решение държавите от ЕС ще имат възможност да увеличат подкрепата за земеделските стопани, без да се нарушава функционирането на пазара, като същевременно се намали административната тежест за националните органи.Максималният размер на помощта, която може да бъде предоставена на едно земеделско стопанство за тригодишен период, ще се увеличи от 15 000 EUR на 20 000 EUR. За да се избегне евентуално нарушаване на конкуренцията, всяка държава от ЕС разполага с максимална сума на национално ниво, която не може да надхвърля. Националният таван се определя в размер на 1,25 % от годишната селскостопанска продукция на съответната държава през същия тригодишен период (в сравнение с 1 % съгласно сегашните правила).Ако за даден селскостопански сектор съответната държава не изразходва повече от 50 % от общия си пакет за национална помощ, тя може допълнително да увеличи размера на минималната помощ за едно стопанство до 25 000 EUR, а националният таван – до 1,5 % от годишната продукция.Увеличението на таваните влиза в сила на 14 март и може да се прилага със задна дата по отношение на помощите, които отговарят на всички условия.", "date": "2019.02.22", "title": "Комисията увеличава националните помощи за земеделските стопани до 25 000 EUR"}
{"url": "https://www.novinite.bg/articles/171434/Mareshki-BSP-mamyat-horata-ne-sa-napusnali-NS", "text": "Не трябваше да се правят промени в Изборния кодекс, а смяната на ЦИК трябваше да стане веднага след приключването на евроизборите. Преференцията и в стария вариант няма смисъл. Тя не работи. Нашето предложение беше изцяло мажоритарен вот и ние настоявахме да се говори по тази тема.Това каза в сутрешния блок на БТВ лидерът на \"Воля\" Веселин Марешки по повод промените в Изборния кодекс. \"Вчера слушах по радиото един депутат от НФСБ, който в прав текст заяви, че преференциите се използват от ВМРО и Красимир Каракачанов, за да могат да взимат пари и да си редят листите. ВМРО не са ни опонент. Те са вредни и опасни за цялата държава България. Сега започват да гърмят всякакви схеми като тази в ДАБЧ. Най-големият цинизъм е, че те са уж срещу джендър идеологията, а Джамбазки е гласувал \"за\" нея в европарламента. Уж са срещу циганизацията, а реално ни карат да събираме пари и да плащаме абортите на циганите, да им опрощаваме наемите в общинските жилища, да им се строят нови жилища. Това е начинът от ВМРО да си купят цигански гласове\", обяви Марешки.\"Българският народ е консервативен. Има мъже, жени и деца. Това е. Децата трябва да ги оставим на спокойствие и да не им се бърка в главите от най-малка възраст\", коментира Марешки анкетата на ЕК за сексуалната ориентация на децата.\"БСП измамиха хората. Те не напуснаха парламента. За това се прави волеизявление. По техния начин и аз всеки ден напускам парламента, защото излизам и влизам. По-важното е, че президентът Румен Радев, който беше издигнат лично от Корнелия Нинова, им писа оценка слаб 2. Той ясно заяви, че БСП не са алтернатива и той е готов да подкрепи всяко едно движение, което е наистина алтернативно на управляващите\", завърши Веселин Марешки.", "date": "2019.02.22", "title": "Марешки: БСП мамят хората, не са напуснали НС"}
