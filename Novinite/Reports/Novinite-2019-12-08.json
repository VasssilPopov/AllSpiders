{"url": "https://www.novinite.bg/articles/183363/Policiyata-obsadi-zimnite-kurorti", "text": "Зacилeнo пoлицeйcкo приcъcтвиe зaрaди cтудeнтcкия прaзник ce oчaквa днec. Coбcтвeницитe нa хoтeли и зaвeдeния ca прeдупрeдeни дa ocигурят зacилeн кoнтрoл и прeцизeн прoпуcкaтeлeн рeжим. Нaд 10 000 ca рeзeрвaциитe в Бaнcкo. В Пaмпoрoвo пуcкaт втoри лифт зaрaди прaзникa. Тaм, вeчe пo трaдиция, в oгрoмнa шaтрa 3000 cтудeнти щe пocрeщнaт прaзникa. Жaндaрмeриятa cъщo ce включвa зa ocигурявaнe нa oбщecтвeния рeд. Прeдвидeни ca внeзaпни и чecти прoвeрки кaктo нa зaвeдeниятa, тaкa и пo пътищaтa. Щe ce cлeди зa упoтрeбaтa нa aлкoхoл и нaркoтици, кaктo и зa тeхничecкaтa изпрaвнocт нa aвтoмoбилитe. Нaй-мнoгo пaтрули щe имa в рaйoнитe нa зимнитe курoрти и хижи, кaктo и в зaвeдeниятa, рeзeрвирaни зa 8 дeкeмври . При пoдoбнa aкция прeз минaлaтa гoдинa ca рeгиcтрирaни нaд 4000 нaрушeния.", "date": "2019.12.08", "title": "Полицията обсади зимните курорти"}
{"url": "https://www.novinite.bg/articles/183346/Psihichno-bolen-napadna-hora-v-Gorna-Oryahovica", "text": "\r\nТежък инцидент в центъра на Горна Оряховица тази нощ. Психично болен мъж нападна и рани двама души. Инцидентът станал в центъра на Горна Оряховица, пред оръжеен магазин, който психично болният опитал да разбие.\r\n\r\n\r\n\r\n\r\n\r\n", "date": "2019.12.08", "title": "Психично болен нападна хора в Горна Оряховица"}
{"url": "https://www.novinite.bg/articles/183347/Otnovo-zemetresenie-v-Albaniya", "text": "Поредно земетресение е било усетено близо до Албания, този път с магнитуд 4,4 по скалата на Рихтер, показва справка в Европейския средиземноморски сеизмологичен център (ESMC), предаде Агенция \"Фокус\".Трусът е бил усетен в 00:14 часа (1:14 българско време). Епицентърът му е бил на 18 километра южно от град Медова. За сега няма данни за сериозни материални щети.Земетресението е било усетено и в Черна гора.", "date": "2019.12.08", "title": "Отново земетресение в Албания"}
{"url": "https://www.novinite.bg/articles/183353/Transporten-haos-vav-Franciya", "text": "Френската национална железопътна компания отмени повечето влакове за неделя заради стачката срещу пенсионната реформа, предложена от правителството. Съответното съобщение е публикувано в Twitter от компанията.По данни на компанията в неделя ще се движи само един високоскоростен влак Те Же Ве (TGV) от шест предварително планирани, както и един от шестте крайградски електрически влака „Трансилиен” и два от десет регионални влака Те Е Ер (TER). Приблизително същият график е предвиден и за понеделник, предаде БТА.Освен това за неделя са отменени три от пет международни влака Eurostar между Париж и Лондон и два от три влака Thalys, свързващи Франция с Швейцария, Испания, Италия и Германия.И метрото на френската столица е силно ограничено. Парижката автономна транспортна администрация информира, че неделя и понеделник са затворени 14 от 16 линии на метрото. Автобусите и трамваите също се движат със закъснения. Представители на транспортната компания призоваха жителите и туристите да следят информацията на сайта им и в Twitter.Главното управление за гражданска авиация съобщи, че са възможни промени и в днешното разписание на полетите. ", "date": "2019.12.08", "title": "Транспортен хаос във Франция"}
{"url": "https://www.novinite.bg/articles/183330/Djoshua-si-varna-poyasite-sled-12-takticheski-runda-sreshtu-shishkoto-Andi-Ruis", "text": "Антъни Джошуа се върна на боксовия трон, 6 месеца по-късно! Британецът с негерийски корени спечели чакания с огромен интерес бой в тежка категория срещу мексиканският шишко с US паспорт - Анди Руис. Успехът бе официализиран след единодушно решение на съдиите.Антъни пак притежава поясите WBA (Super), IBF, WBO и IBO, които му бяха отнети от Руис на 1 юни тази година в среща, която шокира спортния свят с изненадващия си изход. Тогава мексиканецът просна на земята Джощуа цели 4 пъти и накрая реферът спря мача. Срещата се проведе в Дирия, Саудитска Арабия и бе промотиран като битката сред дюните. Независимо от изхода на зрелището се знаеше, че Руис ще касира около 13-14 милиона долара, а Антъни - шест пъти повече. Интересно бе, че Руис тежеше около 20 кг повече, но това не му помогна, даже напротив.През цялата среща британецът се пазеше умело, използвайки по-високия си ръст и атлетичност. Той държеше дистанция с Руис и го тормозеше непрекъснато с леви прави. Срещата обаче определено може да се определи като доста скучна. Изключение направиха няколко акции на двамата. но това хич не е достатъчно като емоция.Аркади се отвориха и на двамата боксьори - Джошуа намери с удар съперника си още в първия рунд, а в третия пълничкият Анди му го върна. И двете рани обаче не бяха сериозни и не попречиха изобщо.Това бе 23-и успех в кариерата за британския боксьор, като той е спечели 21 от тези срещи с нокаут, а в две от тях със съдийско решение. Освен това той има и една загуба, която бе именно от мексиканеца, както отблязме в началото.Поражението пък е второ в кариерата на Руис от общо 35 мача, като той има сметката си 33 победи. Има голям шанс двамата да проведат трета среща след 4-5 месеца и окончателно д арешат кой е по-добър.Иначе - претендент за титлите на Джошуа е нашият Кубрат Пулев.", "date": "2019.12.08", "title": "Джошуа си върна поясите след 12 тактически рунда срещу шишкото Анди Руис"}
{"url": "https://www.novinite.bg/articles/183355/Djonsan-vavejda-3-vida-rabotni-vizi-za-chujdencite-na-Ostrova", "text": "Премиерът на Великобритания Борис Джонсън съобщи, че при победа на предстоящите парламентарни избори на 12 декември, ще въведе три вида работни визи.Първата категория визи - \"Изключителен талант\", ще бъдат издавани на учени, гении от стартиращи организации и хора, които ще допринесат за ръста на икономиката на Великобритания. Подобни визи ще бъдат издавани на прима-балерини и първи цигулки, обяснява Джонсън в интервю за в. \"Сънди Таймс\". За такива хора няма да е необходимо да имат предложение за работа в страната, а визи ще им бъдат издавани в оперативен порядък.  Във втората категория попадат квалифицираните работници, които трябва да разполагат с предложение за работа на територията на Обединеното кралство. Третият вид визи е предназначен за хора, които идват в страната \"на отсраслов принцип” за краткосрочна работа, която не изисква квалификация. Такива, например, са сезонните работници в селското стопанство. Тази категория граждани нямат да имат възможност да получат право на постоянно пребиваване. Джонсън обяснява, че системата ще бъде организирана по австралийски образец и ще позволи да се върне контролът върху британските граници след напускането на Евросъюза. След нововъведението Великобритания ще остане \"отворена за целия свят\", независимо от очакваното намаляване на броя на пристигащите в страната мигранти. Трудовите мигранти от ЕС и от други държави ще разполагат с равни условия за работа. В рамките на тези промени се предвижда разширяване на правомощията на комисията по миграция. Предсрочните избори, предизвикани от политическата криза заради Брекзит, ще се проведат на 12 декември. Консерваторите се стремят към осъществяване на Брекзит на 31 декември, лейбъристите обещават да бъде проведен нов референдум, третата политическа сила според предварителните допитвания - либералните демократи, се обявява за оставане в ЕС.", "date": "2019.12.08", "title": "Джонсън въвежда 3 вида работни визи за чужденците на Острова"}
{"url": "https://www.novinite.bg/articles/183331/Dnes-oblachnostta-shte-bade-promenliva", "text": "Днес облачността ще бъде променлива, над западната половина от страната по-често намаляваща до предимно слънчево. В сутрешните часове на места в низините и котловините – с намалена видимост. Ще духа слаб до умерен северозападен вятър. Максималните температури ще са между 7° и 12°.Над планините облачността ще е променлива, през деня намаляваща до предимно слънчево. Ще духа умерен, по високите части временно силен северозападен вятър. Максималната температура на височина 1200 метра ще е около 5°, на 2000 метра – около 0°.По Черноморието облачността ще е променлива. Ще духа слаб до умерен северозападен вятър. Максималните температури ще са 11°-12°. Температурата на морската вода е 12°-13°. Вълнението на морето ще бъде 1–2 бала.", "date": "2019.12.08", "title": "Днес облачността ще бъде променлива"}
{"url": "https://www.novinite.bg/articles/183333/Godishen-horoskop-za-2020-Deva-Lyubov-pari-kariera-zdrave", "text": "2020 г. ще бъде година, в която всички  ще могат да поставят ново начало, както в личния си живот, така и във финансов аспект.Дева, Земен знак, се управлява от планетата Меркурий, която символизира промяната.ако сте родени между 23 август и 3 септември. Според хороскопа на Дева за 2020 година, това е година, която дава възможност да откриете кои сте на най-дълбоко ниво.ако вашият рожден ден е между 4 септември и 13 септември. През 2020 година ще започнете да водите по-здравословен начин на живот, като ще започнете да спортувате активно и да се храните по правилата. Това ще ви помогне да се наслаждавате на живота все повече.ако вашият рожден ден е между 14 и 23 септември, вие сте заети да помагате на другите да се научат да използват живота си по най-добрия начин и ще започнете и вие да се наслаждавате на живота си. Хороскопът за 2020 за Дева показва, че ви предстои година, която ще донесе напредък в кариерата и лични придобивки. Може да става въпрос за къща, наследство или много важна печалба, която Девите чакат отдавна. Ще съсредоточите вниманието си върху семейния живот. Сега е моментът да направите някаква промяна, свързана с дома- замяна за по-голямо жилище, ново обзавеждане или поне предекориране. През тази година и семейството ви ще се увеличи, което ще доведе и до промяна в мисленето ви. Независимо от проблемите, с които ще се сблъскате, ще започнете да умеете да разрешавате конфликти и ще се справите с проблеми, които са ви се стрували невъзможни за разрешаване. Създаването на положителна среда за живот не само у дома, а и в сърцето ви, е решението на всички проблеми. Дайте си време, за да си починете и да презаредите батериите. Настроението на Девите ще бъде отлично през първите девет месеца на 2020 г. Имайте повече вяра в силните си страни, имайте чувство за хумор, обичате да се забавлявате и умеете да накарате другите да се смеят. може да ви донесе някои санкции и глоби. Скъпи Деви, опитайте се да насочите вниманието си към работата си, защото може да се появят някои грешки. Връзките с братя и сестри или с далечни роднини ще бъдат възобновени по повод събитие, което ще се състои след 1 ноември. Вижте повече на:", "date": "2019.12.08", "title": "Годишен хороскоп за 2020- Дева: Любов, пари, кариера, здраве"}
{"url": "https://www.novinite.bg/articles/183356/Balgarskoto-visshe-obrazovanie-pravi-malka-krachka-kam-po-kachestveno-predstavyane", "text": "„Системата за качество на Софийския университет не е формална и работи наистина добре. СУ е от малкото, които не си позволиха да създават самоцелно нови направления и специалности, с цел да привличат повече студенти“. Това каза пред БНР проф. Анастас Герджиков, ректор на Софийския университет. Според него рестрикцията за преподаватели, които могат да участват в участването на акредитирането на един единствен университет, ще нормализира системата: „Много от университетите ще бъдат засегнати от тази мярка. Това предложение се внася за пореден път в парламента с подкрепата на Съвета на ректорите. Много от ректорите осъзнават, че това ще им създаде сериозен проблем и ще имат нужда от това да създават допълнителен нов капацитет“. В предаването „Неделя 150“ проф. Герджиков подчерта, че доста хаотично са създавани висшите училища в страната и то на полупазарен принцип, без никакъв контрол: „Затова тази национална карта за висшето образование, която да съпровожда промените в Закона за висшето образование, е нещо добро. Но министър Красимир Вълчев отива опасно далеч, защото предлага тази карта да е ограничаваща, да каже – това е положението в момента и ако искаме да го променяме, това трябва да стане в Народното събрание. Това е опасно, защото е тежестта, с която се приемат законите. Не ми се струва разумно системата да не може да се развива“. Проф. Анастас Герджиков заяви, че в много специалности завършилите студенти започват със заплата, равна на професорската, което демотивира преподавателите: „Това е проблем с финансирането на висшето образование. Ние никога не сме искали повече средства за възнаграждения... Време е да започнем да увеличаваме бюджета за висшето образование със скоростта, с която го повишаваме при средното образование“. Ръст на чуждестранните студенти, които се обучават в България „Българското висше образование прави малка крачка към по-качествено представяне. Българското висше образование е по-близо до нуждите на пазара на труда… Увеличава се делът на чуждестранните студенти, които се обучават в България… Има множество професионални направления, при които студентите, завършили едно и също професионално направление, в много случаи една и съща специалност, намират различна реализация на пазара на труда в зависимост от конкретното завършено висше училище“, обяви Георги Стойчев, изпълнителен директор на институт „Отворено общество“, неправителствената организация изготвя рейтинговата система на висшите училища. „Делът на завършилите, които се реализират на позиции, изискващи висше образование, се увеличава. И през последното десетилетие за първи път надвишава 50% от завършилите. Остава проблемът, че един от всеки двама завършили не работи на позиция, която изисква висше образование или не работи на такава позиция в рамките на първите 5 години след завършването си. Този проблем е по-силно силно изразен при завършилите бакалаври“. Стойчев подчерта, че университетите в България имат рационално поведение, което в голяма степен зависи от стимулите.", "date": "2019.12.08", "title": "Българското висше образование прави малка крачка към по-качествено представяне"}
{"url": "https://www.novinite.bg/articles/183337/Chestit-praznik-studenti-Zasileno-policejsko-prisastvie-za-8-dekemvri", "text": "\r\nОтбелязваме празника на българските студенти и патронния празник на най-старото висше училище у нас - Софийския университет Св. Климент Охридски.\r\n\r\n\r\n\r\n\r\n\r\n ", "date": "2019.12.08", "title": "Честит празник студенти! Засилено полицейско присъствие за 8 декември"}
{"url": "https://www.novinite.bg/articles/183332/Dneven-horoskop-za-nedelya-8-dekemvri-2019-g", "text": "Емоциите ви са извън контрол днес. Ще преживеете голяма промяна, за добро или за лошо. Днес влагате много емоции във всичко, което се случва, а наистина важните неща още не са се случили.Днес сте в настроение за изкарване на пари и сте почти сигурни, че ще успеете. Ако се чувствате уверени в себе си и смятате, че ще имате успех, действайте.Разбирате се страхотно с приятелите си и ви е по-лесно от всякога да говорите с тях. Това е един страхотен ден да ги накарате да ви се доверят и да споделят тайните си с вас.Вижте повече на:  ", "date": "2019.12.08", "title": "Дневен хороскоп за неделя, 8 декември 2019 г."}
{"url": "https://www.novinite.bg/articles/183334/Okonchatelno-Nyama-vinovni-za-smartta-na-3-godishniya-Aleksandar", "text": "Трагичният случай със смъртта на 3-годишния Александър в столичната педиатрична болница \"Проф. д-р Иван Митев\" не е следствие от лекарска грешка. Това е заключението на проверката, извършена от Изпълнителната агенция \"Медицински надзор\", съобщиха в петък от здравното министерство.\"Окончателният доклад потвърждава причината за смъртта на детето – тежка двустранна хеморагична пневмония (двустранни масивни кръвоизливи в белите дробове), причинена от вирусна инфекция, при която са възникнали и допълнителни усложнения – тежки двустранни кръвоизливи, полиорганна недостатъчност в надбъбречните жлези\", се казва в съобщението.От здравното министерство уточняват, че констатираните двустранни кръвоизливи са от съществено значение за изключително бързото влошаване на състоянието на детето. Проверката не е установила никакви пропуски при диагностицирането и лечението на Александър, който почина на 15 ноември.Здравното министерство разполага с констативните протоколи както от проверките в педиатрията, \"Пирогов\" и правителствената болница \"Лозенец\", където детето бе приемано, така и от практиката на личния му лекар. Всички документи ще бъде предоставени на прокуратурата, която също се самосезира по случая.\"С оглед приключването на проверката на Изпълнителната агенция \"Медицински надзор\" в трите болници, от днес директорите на лечебните заведения са възстановени на работа\", добавят от здравното министерство.Както е известно, по лично разпореждане на премиера Бойко Борисов здравният министър Кирил Ананиев временно отстрани от длъжност ръководителите на въпросните болници. Целта на управляващите беше \"да има възмездие\", както се изрази самият министър-председател.Източник: Svobodnaevropa.bg", "date": "2019.12.08", "title": "Окончателно: Няма виновни за смъртта на 3 годишния Александър"}
{"url": "https://www.novinite.bg/articles/183350/Muki-Stoyanka-Mutafova-bezumno-obichashe-teatara", "text": "Муки, да знаеш, че този път ще умра. Това е заявила Стоянка Мутафова на дъщеря си Мария - Муки малко преди да почине.\"Защото три пъти постъпваше в лечебно заведение и я връщахме. И след операцията ми каза Обичам те. Това бяха последните думи, които чух от нея. Двама месеца се измъчи в болницата\", призна дъщерята на големата българска актриса.Муки каза, че майка й е била интелигентна жена, която много се е интересувала от четене и книги. А енергията й е била непоправима.\"А безумно обичаше и театърът. Аз много пъти съм я ревнувала от театъра. Огромна любов. Като малка се чувствах пренебрегната, но пък бях много щастлива, че майка ми е Стоянка Мутафова\", признава още дъщерята на Стоянка Мутафова.Невена Коканова и Георги Калоянчев пък са били най-близките приятели на голямата актриса. Мутафова до последно е обичала да стои на сцената, стана ясно още от думите на дъщеря й.Актрисата почина на 97 години след тежко боледуване. Тя беше оперирана от жлъчка малко преди да почине. Поклонението ще бъде в понеделник в Сатиричния театър, сред чийто основатели бе именно Стоянка Мутафова. Легендарната актриса почина малко след друга голяма звезда - Стефан Данаилов.", "date": "2019.12.08", "title": "Муки: Стоянка Мутафова безумно обичаше театъра"}
{"url": "https://www.novinite.bg/articles/183338/Vremenno-spirat-ot-prodajba-lekarstvo-za-levkemiya", "text": "Исландската фирма \"АКТИВАС\"' временно спира продажбата на лекарствения продукт Флударабин. Флударабин Актавис (с межсународно непатантно наименованив Флударабин) инжекционен концентрат е противораково лекарствои се използва за лечение на хронична B-клетъчна лимфоцитна левкемия (В-ХЛЛ), при пациенти, произвеждащи достатъчно здрави кръвни клетки. Това е вид рак на белите кръвни. Употребява се при пациенти с напреднало заболяване, които имат симптоми, свьрзани със заболяването, или данни за прогресиране на болестта.Флударабинът е лекарствен препарат, който спада към групата на пуриновите аналози и има цитотоксично и имуносупресивно действие. Очаква се следващата доставка на лекарствения продукт да бъде на 31.12.2019г.", "date": "2019.12.08", "title": "Временно спират от продажба лекарство за левкемия"}
{"url": "https://www.novinite.bg/articles/183343/Vazduhat-v-Sofiya-e-opasno-mrasen", "text": "През изминалото денонощие бяха регистрирани среднодневни превишения до 3 пъти над нормата от 50 мкг/куб. м на 4 от 5-те градски станции. Най-високите нива на ФПЧ са регистрирани през нощните часове. Това показват данните на Столичната община. Прогнозата е концентрацията на ФПЧ в рамките на днешния ден да намалява.В социалната мрежа кметът Йорданка Фандъкова обяви, че днес се извършват извънредни проверки за нерегламентирано горене на отпадъци от екипи на Столичен инспекторат, както и проверки на строителни и търговски обекти, и горене на открито. Последните дни са извършени над 60 проверки. Сигнали за нерегламентирано горене се приемат на телефон 02 987 55 55.\"Призоваваме гражданите, които се отопляват на дърва и въглища и имат възможност, да използват друг начин на отопление\", сподели Фандъкова.От поста й във фейсбук стана ясно още, че през зимата около 40% от замърсяването на въздуха идва от битовото отопление на дърва и въглища. В дни с мъгла, то се задържа в приземния слой и поради котловинния характер на релефа на София трудно се разсейва. Поради тази причина Столична община защити проекти за безплатната подмяна на печките на дърва и въглища на 20 хил. домакинства в София. Призоваваме всички граждани, които използват този начин на отопление, да подават заявление за участие. В момента Столична община монтира и коминни филтри на домакинства, които използват твърдо гориво за отопление в районите “Красна поляна” и “Слатина”.На сайта се публикуват в реално време стойностите на ФПЧ, прогнозите за следващите дни, както и допълнителните мерките, които въвеждаме. От началото на декември работи и специално мобилно приложение SofiAir може да се свали и използва на телефони с Android и iOS операционни системи. Приложението известява за допълнителните мерки, които общината въвежда при повишени нива на замърсяване.Повече за стойностите на ФПЧ и времето може да следите и на ", "date": "2019.12.08", "title": "Въздухът в София е опасно мръсен"}
{"url": "https://www.novinite.bg/articles/183345/Shoforite-da-se-dvijat-s-povisheno-vnimanie-patnite-nastilki-se-obrabotvat-sreshtu-obledyavane", "text": "Шофьорите да се движат с повишено внимание по републиканските пътища. Пътните настилки в района на София и Кюстендил са заледени вследствие на падналия леден  дъжд и ниските отрицателни температури. В момента настилките се обработват за движение при зимни условия. Временно е ограничено движението на АМ “Струма” в посока ГКПП “Кулата” (движение в една лента) и на АМ “Тракия” в посока София поради пътно транспортни произшествия. Поради обработване на пътната настилка срещу заледяване е ограничено движението в проход “Гълъбец”, път II-16 Нови Искър – Елисейна и по път I-6 Пирдоп – Елин Пелин. Всички машини са в пълна мобилизация за почистване и обработване на пътните настилки. Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg , както и по всяко време на денонощието на телефон 0700 130 20 в АПИ.", "date": "2019.12.08", "title": "Шофьорите да се движат с повишено внимание, пътните настилки се  обработват срещу обледяване"}
{"url": "https://www.novinite.bg/articles/183335/Zdravnata-inspekciya-informira-Pernik-e-pod-zaplaha-ot-holera-tif-dizinteriya-i-dr", "text": "Регионалната здравна инспекция в Перник разпространи съобщение за повишен риск от разпространение на заразни заболявания в резултат на режима на вода и влошаване на нейните качества. Съобщението, което има характер на научно-популярна статия завършва с препоръки за миене на ръце и ограничаване на броя на комарите. Ето и цялото съобщение: Във връзка с режима на водоснабдяване с вода за питейно-битови нужди в Община Перник, както и следствие на промяна в качеството на питейната вода се повишава рискът от възникване на извънредни епидемични ситуации от заболявания, свързани с водата.Водата е основен фактор на предаване на заразите при възникване на водни епидемии, които се характеризират с внезапно начало, стръмно покачване кривата на заболеваемостта, рязко намаляване броя на заболелите лица след прекратяване ползването на контаминирана (заразена) вода. Засягат се всички възрасти с изключение на кърмачетата (не приемащи друга храна освен кърма). Характерно е териториалното разпространение, свързано с водоизточниците и изградената ВиК мрежа.Заразяването става по воден път при консумация на вода, контаминирана с патогенни /болестотворни/ микроорганизми. Значението на водата като фактор на предаване на заразите се определя от широкото й ползване от човека и животните за пиене и от високата издръжливост на някои патогенни микроорганизми в нея. Във водата издържат продължително време холерният вибрион (причинител на холерата), салмонела тифи (причинител на коремният тиф, салмонела паратифи А и В) причинители на паратиф А и В, шигелите (причинители на дизентерията), хепатитните вируси (причинители на вирусен хепатит тип А), полиомиелитните вируси (причинители на детски паралич).Заболяванията свързани с водата се класифицират в 4 основни категории:1. ЗАБОЛЯВАНИЯ, ПРЕДАВАНИ ЧРЕЗ ВОДАТА - дължащи се на замърсяването на питейната вода с фекалии или химически вещества (холера, коремен тиф, хепатит А, бактериална дизентерия, амебна дизентерия, амебен менингоенцефалит, гиардиаза, метхемоглобинемия, дентална и скелетна флуроза, криптоспоридиоза).2. ЗАБОЛЯВАНИЯ, СВЪРЗАНИ С ВОДАТА ЗА МИЕНЕ – дължащи се на липсата на подходяща канализация и хигиена (кожни инфекции, трахома, аскаридоза и анкилостомиоза – инфекции причинени от кръгли и кукести червеи). Разпространяват се от бездомни кучета и котки, включително и домашни любимци.3. ЗАБОЛЯВАНИЯ, СВЪРЗАНИ С ВОДЕН МЕЖДИНЕН ГОСТОПРИЕМНИК ИЛИ ВОДНОБАЗИРАНИ ЗАБОЛЯВАНИЯ. Паразитни инфекции, които могат да настъпят след пиене или директен контакт със силно замърсена вода (шистозомоза – охлювна треска).4. ЗАБОЛЯВАНИЯ, СВЪРЗАНИ С ВОДАТА ИЛИ ВЕКТОРНО-ПРЕНОСИМИ ЗАБОЛЯВАНИЯ. Предават се от насекоми, чието размножаване зависи от водата (насекоми хапещи или размножаващи се в близост до вода) малария, жълта треска, денга.ПРЕВЕНЦИЯ на свързаните с водата заболявания:• миене на ръцете преди всяко хранене и след всяко посещение на санитарният възел;• миене на ръцете само с незамърсена (не контаминирана) вода;• пиене на вода само от проверени, контролирани водоизточници;• консумация само на незамърсени хранителни продукти с непроменени органолептични (цвят, мирис, вкус, консистенция) качества;• употреба на прибори и посуда по възможност за еднократна употреба;• елиминиране на чревните паразити при домашните любимци;• редовно да се обезпаразитяват заразените вещи, като се поставят на недостъпни за децата места;• да се ограничи броят на мухите и комарите (чрез пръскане с дезинсектицидни препарати);• да се избягва газенето във вода или поглъщането й от неразрешени за ползване водоизточници и водоеми;• да се потърси лекарска помощ при продължителни, неотзвучаващи оплаквания, въпреки прилаганите симптоматични лекарствени средства.", "date": "2019.12.08", "title": "Здравната инспекция информира: Перник e под заплаха от холера, тиф, дизинтерия и др."}
{"url": "https://www.novinite.bg/articles/183348/Prezidentat-organizira-sreshta-za-obsajdane-na-problemite-pri-provedenite-mestni-izbori", "text": "На , понеделник, президентът Румен Радев инициира среща с представители на Централната избирателна комисия, на отговорните институциите за провеждането и организацията на местните избори тази година, както и анализатори на изборния процес. Целта на срещата е да бъдат набелязани проблемите и начините за тяхното отстраняване.", "date": "2019.12.08", "title": "Президентът организира среща за обсъждане на проблемите при проведените местни избори"}
{"url": "https://www.novinite.bg/articles/183357/Bezplatni-detski-gradini-v-Svishtov", "text": "Детските градини в Свищов от догодина стават безплатни. Таксата от 50 лева, която родителите плащат месечно за храненето на децата, напълно ще бъде поета от общинския бюджет. След като миналата година отпадна присъствената такса от 10 лева месечно за посещение на детска градина, от догодина напълно отпада и таксата за изхранване в детските градини и ясли в община Свищов, поясни кметът Генчо Генчев: „Да намалим основната тежест върху младите семейства. Да дадем равен достъп на всички деца, независимо от социален статус, да посещават образователната система. Това обхваща близо 800 деца от 15 детски градини на територията на цялата община“. Годишната издръжка от 250 хиляди лева се поема от общинския бюджет и ще бъде осигурена от реализирани икономии, посочи кметът Генчо Генчев и подчерта, че това няма да се отрази върху качеството на хранене на децата.", "date": "2019.12.08", "title": "Безплатни детски градини в Свищов"}
{"url": "https://www.novinite.bg/articles/183354/Bezplatni-pregledi-za-tuberkuloza-do-13-dekemvri-v-cyalata-strana", "text": "\r\nВ периода 9 -13 декември ще се проведат безплатни прегледи за туберкулоза в лечебни заведения за диагностика и лечение на туберкулоза в областните градове на страната. За 2019 г. това е четвъртата кампанията „Седмица на отворените врати”, която се осъществява в изпълнение на Националната програма за превенция и контрол на туберкулозата в Република България.\r\n\r\n\r\n\r\n\r\n\r\n\r\n\r\n\r\n", "date": "2019.12.08", "title": "Безплатни прегледи за туберкулоза до 13 декември в цялата страна"}
{"url": "https://www.novinite.bg/articles/183341/Chestit-Studentski-praznik", "text": "Студентите отбелязват днес своя празник. Очаква се хиляди студенти да посетят едни от най-любимите български курорти, за да се позабавляват. По традиция най-предпочитаните дестинации са Банско и Пампорово.Студентският празник е обявен през 1902 г. за патронен празник на Софийския университет \"Свети Климент Охридски\". Първоначално се е празнувал на 25 ноември, когато е денят на Свети Климент. Впоследствие се измества и така се определя датата 8 декември.Според даннни на Националния статистически институт (НСИ) студентите у нас през учебната 2019/2020 година са 222 997. От тях над 190 000 учат в държавни висши учебни заведения. Други над 20 000 са в частни университети. ", "date": "2019.12.08", "title": "Честит Студентски празник!"}
{"url": "https://www.novinite.bg/articles/183342/Bolnite-deca-na-Balgariya-i-tyahnoto-ministerstvo", "text": "В средата на ноември, Здравното министерство най-накрая обнародва измененията на наредба 2 от март тази година, с което трябваше да се разреши лечението на българи в чужбина да се заплаща от държавата и извън рамките на Европейския съюз. До сега съществуваше такова ограничение, което значително възпрепятстваше и болните възрастни и родителите на болните деца, най-вече заради факта, че Европейските болници избягват да приемат българи, за които ще плаща здравната ни каса, заради просрочените задължения от нейна страна. В изменените текстове навсякъде е добавена думата „ чужбина“ на мястото на „Страни членки на Европейския съюз, Европейското икономическо пространство или Конфедерация Швейцария и в страни, с които Република България има сключени договори за това;“, с което се предполага, че българите ще могат да се лекуват навсякъде по света като например САЩ, Турция, Израел, Русия и тн.Да, да ама не.На сайт на НЗОК, в края на отчета за извършени дейности по направление лечение в чужбина на деца и възрастни в периода 01.04 .19г. – 30. 09. 19г. стои следния текст:„Във връзка с публикувана на официалната интернет страница на министерство на здравеопазването Наредба за изменение и допълнение на Наредба 2 от 27.03.2019г. за медицинските и други услуги по чл. 82, ал. 1а и 3 от Закона за здравето и за реда и условията за тяхното одобряване, ползване и заплащане, НЗОК е направила редица предложения:1.Относно правото на заявителите да подават заявления за заплащане на трансплантация в държави извън държави – членки на Европейския съюз, Европейското икономическо пространство или Конфедерация Швейцария е предложено да бъде предвидена възможност НЗОК да одобрява заплащането на лечението по тези заявления…“Точно тук се крие „Не“-то на иначе упорито повтаряното „Да“. В новия текст на наредбата продължава да съществува забраната Здравната каса да заплаща лечение извън Европейския съюз. ( чл. 6. 4, чл. 9.1, чл. 2 .1), тези текстове не са отменени, така че остава вариантът такова лечение да бъде провеждано само по изключение. По време на Общественото обсъждане е внесено предложение от НЗОК, текстът на чл.2.1 () да бъде допълнен така, че заплащането на трансплантация на органи и хемопоетични стволови клетки в чужбина, да бъде добавено като изключение в горния текст и с това да се даде възможност българите да пътуват за трансплантация по цял свят. Това предложение е отхвърлено с аргумента, че Министерство на здравеопазването в момента разработва проект за изменение на Закона за здравето, където тези текстове също присъстват. С две думи, болните имат право на лечение в цял свят, но здравната каса няма право да го плати, освен по изключение, както си беше и до сега. Тепърва ще се преправя законът, а след това вероятно и наредбата отново.Иначе в мотивите на министерството за промяна на наредбата се казва:„Предлага се отпадане на ограничението трансплантация на органи и хемопоетични стволови клетки да се осъществява в държави-членки на ЕК, ЕИП или Конфедерация Швейцария, като се дава възможност такава да бъде одобрена и финансирана за извършване в най-подходящото за съответния пациент лечебно заведение в чужбина.“Всичко е ясно на всички и на Здравното министерство и на Здравната каса, най-малкото зам. министърът на здравеопазването, г-жа Жени Начева е председател на Надзорния съвет на касата и именно тя, заедно с зам. мин. Бойко Пенков е работила по общественото обсъждане и респективно по отхвърляне на предложените от Здравната каса промени. Не е предвидена и промяна относно лечение в чужбина, извън трансплантацията, което не е включено в обхвата на задължителното здравно осигуряване, за метод който не е приложим в България, когато същият се прилага в чужбина и е с доказана ефективност на лечението в световната медицинска практика, така че да се даде възможност пациентите да се лекуват в у нас, когато лечение се прилага например в частни болници. Според наредбата, ако метод Х се прилага в частна болница в у нас и в държавна болница в чужбина, НЗОК, може да заплати чуждото, но не и нашето, което най-малкото оскъпява и затруднява процеса.По другите обещани облекчения има известен напредък. С новите текстове отпада задължението да се декларират дарителските сметки. Документите в голяма част ще се придвижват между лечебните заведения и здравната каса, което значително ще намали товара на родителите, които до сега играеха ролята на посредници между болниците и каса. Финансовата документация от чуждите болници, също би трябвало да изисква директно от здравната каса, а не както беше до сега тя да бъде ангажимент на роднините. До голяма степен обаче, една влачена с месеци наредба, която трябваше да реши сериозни проблеми с трансплантациите, като например белодробните, а и не само тях, си остава поизтупаната, стара, неуслужлива за болните наредба. Болните деца си остават на България със или без тяхното министерство. И както досега ще разчитат на хората, дарителските кампании и Бог.", "date": "2019.12.08", "title": "Болните деца на България и тяхното министерство"}
{"url": "https://www.novinite.bg/articles/183339/Scenaristite-na-Slavi-Shte-objalvame-otkaza-za-registraciya-na-partiyata-ni", "text": "Ще обжалваме решението на съда, с което отказва да регистрира партия “Няма такава държава”. Ако втората инстанция потвърди решението, ще регистрираме нова партия. Това заявиха сценаристите на “Шоуто на Слави” Тошко Йорданов и Филип Станев пред Нова тв. Според Йорданов няма законово основание за отказ партията на шоумена Слави Трифонов “Няма такава държава” да бъде регистрирана. “В символите на поне 9 партии присъстват цветовете бяло, зелено и червено”, добави Станев. Йорданов бе категоричен, че на този етап логото на партията, което е отворена длан с цветовете на трибагреника, няма да се сменя. След сценаристите на Слави в студиото влезе бившият служебен премиер проф. Огнян Герджиков. Той отдавна изрази мнение, че партията може да не бъде регистрирана от съда. “Продължавам да смятам, че най-малкото е спорно. Смущава ме и наименованието на партията. “Няма такава държава” не е морално. Аз лично имам притеснения да има партия с такова име”, каза проф. Герджиков. Според него вероятно ще се наложи Трифонов да смени името, логото и символа на партията и тогава ще получи регистрация.", "date": "2019.12.08", "title": "Сценаристите на Слави: Ще обжалваме отказа за регистрация на партията ни"}
{"url": "https://www.novinite.bg/articles/183336/Poziciya-na-Maya-Manolova-za-nezavisimiya-prokuror", "text": "„От сутринта премиерът Борисов събра ритуално министрите и започна да разказва баснята за промени в НПК и Закона за съдебната власт, с които се въвеждала фигурата на т.нар. „независим” прокурор. Той щял да разследва главния прокурор и това отговаряло на изискванията на Венецианската комисия. Щял да извършва разследвания на главния прокурор от позицията си на, забележете, началник отдел във Върховната касационна прокуратура”. Това написа Мая Манолова, председател на „Изправи се.БГ” в страницата си във Фейсбук по повод промените в НПК и Закона за съдебната власт, които кабинетът внася, за създаването на фигурата на „независимия” прокурор. Според Манолова става дума за „съшита с бели конци заблуда, в която Борисов опитва да вкара и българското общество, и експертите, и международните институции.” Тя определя предложенията на премиера и кабинета като „безполезни” и представляващи „симулация на съдебна реформа”. Манолова смята, че такава „може да се постигне единствено и само с промени в Конституцията”, каквато премиерът „съзнателно не предприема”. Според председателят на „Изправи се.БГ” правителството „предлага фигура, непредвидена в Конституцията – на т.нар. „независим” прокурор, който щял да разследва началника си – главния прокурор. За всеки юрист в държавата е ясно, че според  Конституцията няма „независим” прокурор – пише го в чл. 126 от Основния закон. Затова и Венецианската комисия посочва, че независимо разследване може да се осъществява от независима фигура, извън системата на прокуратурата”. „Според правителството фигурата на „независимия” прокурор щяла да се избира от членове на ВСС – от прокурорската квота – които след като излязат от ВСС обаче, остават подчинени на главния прокурор”, казва още Манолова и добавя, че вместо тези промени, могат да се предприемат полезни и ефективни реформи: „Ако иска Борисов да му повярват хората, че не разказва басни с живо включване от заседанията на МС, а мисли за реална реформа на съдебната власт в страната, би могъл да направи следните 3 неща: 1.    Да проведе реформата чрез конституционни промени, като събере конституционно мнозинство. Нали имаше политически партньори и стабилно мнозинство? Защо не го прави? Няма 160 гласа ли? Или няма политическа воля? 2.    Ако му е толкова „спешно”, в края на 10-та година от управлението му като премиер, да инициира истински, а не фасадни промени в Закона за съдебната власт и НПК - такива, каквито са посочени в становищата на Комитета на министрите на Съвета на Европа и Венецианската комисия. 3.    Депутатите му да предложат и гласуват промяна на структурата на ВСС, така че да се увеличи броят на съдиите, избирани от съдии, каквато е препоръката на Венецианската комисия”. „Днес премиерът не направи нищо от това. Озадачаващо е, че и опозицията, и парламентарните партии не излизат с позиции. Затова наричам маневрата в Министерски съвет от сутринта басня. И призовавам г-н Борисов да не вкарва в умишлена заблуда хората – номерът няма да мине”, смята още Манолова. По думите й „предложените промени са очевидно противоконституционни и след като кабинетът ги приеме „спешно”, все ще се намери орган, от оправомощените, който пък спешно да сезира Конституционния съд”. В края на позицията си Манолова е скептична, че „опитът Венецианската комисия да стане част от ловката маневра на Борисов ще мине”.", "date": "2019.12.08", "title": "Позиция на Мая Манолова за независимия прокурор"}
{"url": "https://www.novinite.bg/articles/183340/Borisov-pozdravi-studentite-po-povod-praznika-im", "text": "Премиерът Бойко Борисов поздрави студентите по повод техния празник - 8 декември, в официалния си профил във Фейсбук.\"Годините, прекарани в университета, са едни от най-хубавите в живота! Честит празник, скъпи студенти! Днес се забавлявайте добре, а от утре учете, за да имате мечтаното бъдеще!\", написа той.", "date": "2019.12.08", "title": "Борисов поздрави студентите по повод празника им"}
{"url": "https://www.novinite.bg/articles/183352/Novi-stroeji-i-bageri-po-Chernomorieto", "text": "В разгара на зимата нови строежи на брега на морето предизвикват недоволство в социалните мрежи, съобщава bTV. Строи се на метри от скалите в Синеморец. В края на седмицата разхождащи се край морето стават свидетели на изливането на бетон. Строежът на вилите е буквално на метри от една от скалните забележителности в Синеморец – Корабите. Проверка на общината е установила нередности при строежа. Теренът е в парк „Странджа” и защитена зона „Странджа”. Още няколко парцела в местността Поляните са получили положително становище от екоинспекцията в Бургас. Според природозащитници това е в нарушение, защото община Царево няма действащ Общ устройствен план. Те ще обжалват и решението за строеж на ресторант и магазин зад плажа край къмпинг „Градина”. Инвеститорът зарови строежа миналата зима при проверка, но е получил разрешение за нов", "date": "2019.12.08", "title": "Нови строежи и багери по Черноморието"}
{"url": "https://www.novinite.bg/articles/183344/Angel-Djambazki-Vratata-kam-Evropa-e-prez-Sofiya", "text": "Вратата към Европа е през София, а в момента България е водач на Балканското движение към Европейския съюз. Това заяви при закриването на международната конференция „Западни Балкани“ евродепутатът Ангел Джамбазки. Организатори на събитието са Фондацията за европейска реформа New Direction, вицепрезидент на която е членът на EП и групата на Европейските консерватори и реформисти и заместник-председател на ВМРО Ангел Джамбазки, и Международния републикански институт (IRI).„Надявам се участниците в този разговор да разбраха, че вратата към Европа е през София. За добро или за лошо, в света има геополитически цикли, но в този момент, тук и сега, България е водачът на Балканското движение към Европейския съюз. Ние подаваме братска, приятелска ръка на всеки един от вас. Добре сте дошли! Разбира се, има много неща, които трябва да се направят. Разбира се, има промени във вашите общества, които трябва да се случат. И те ще се случат. Но ако вашият избор – разумен, свободен, демократичен, е Европейският съюз, той минава през братската ръка, която ние ви подаваме от София“, заяви Джамбазки.Той обърна специално внимание на ролята на НАТО и необходимостта от промени в Европейския съюз. „НАТО е организацията, от която трябва да се взима пример. Много по- организирана, с много по-плътно присъствие. Много по-бързо реагираща от Европейския съюз. Европейският съюз трябва да бъде променен. Неслучайно в заглавието на нашата група в Европейския парламент, освен консерватори, присъства и думата реформисти. Eвропейският съюз трябва да бъде много по-бърз, много по-реактивен, много по-последователен и по-честен. Какъвто е Северноатлантическият договор или НАТО“, каза още Ангел Джамбазки.Евродепутатът подчерта, че всяка от държавите трябва да избере своя път. „Никой не може да бъде заставен да се присъединява към един или друг военен или геополитически съюз. Разговорът с всяка една от държавите минава през обществото й. И ако те решат, винаги са добре дошли. Първо в София, а после и в Северноатлантическия договор и Европейския съюз. Този разговор трябва да продължи и ще продължи“, завърши Джамбазки. Вицепремиерът и министър на външните работи Екатерина Захариева пък подчерта, че започването на преговори за членство в ЕС на Република Северна Македония и Албания не трябва да се отлага заради френското предложение за нова методология за преговорите за присъединяване.Тези процеси могат да вървят паралелно. „Част от реформите, предложени от Франция, са приемливи за България, но това не означава, че даването на зелена светлина за започване на преговори с Република Северна Македония и Албания, трябва да се отложи до приемането на новата методология. Двата процеса могат да вървят едновременно“, заяви външният ни министър. Екатерина Захариева изрази надежда, че през следващите 6 месеца Република Северна Македония и Албания ще получат зелена светлина за започване на преговори. „Понякога съм от най-остро звучащите външни министри за това, че ЕС не може да вземе решение. Вината не е само в съюза. Голяма отговорност имат и страните –кандидатки“, заяви Захариева. Тя призова шестте страни да извършват необходимите реформи, макар и понякога те да са болезнени и скъпи. Външният ни министър направи преглед на постигнатото в процеса на европейската интеграция на шестте страни като подчерта, че „на Балканите нещата никога не са черни или бели“.Според нея от една страна, например, имаме подписан договор за приятелство и добросъседство с Република Северна Македония, но от друга страна той не се изпълнява с достатъчно добро темпо, особено в частта за историята. Има отворени много преговорни глави с Черна гора, но има блокиран диалог между Белград и Прищина; отне година да бъде формирано правителство в Босна и Херцеговина и в същото време има напредък в евроатлантическата интеграция с приемане на план за действие и сътрудничество на страната с НАТО. Екатерина Захариева подчерта приноса на България за запазването на европейския фокус върху страните от Западните Балкани. „Най-важното, което бе постигнато в резултат на Българското председателство на Съвета на Европейския съюз, е, че фокусът не се измести от Балканите и след края му. Европейската перспектива на шестте страни е основен приоритет и на следващото председателстващо трио.Успяхме да наложим тази тема на целия ЕС“, каза Захариева. - В началото започнахме председателството си с 15 страни - членки, приятели на европейската интеграция на Западните Балкани, а в края имахме 26“. Като пример за възможност за по-голяма европейска ангажираност на една от страните–кандидатки – Република Северна Македония, външният ни министър даде и предстоящото съвместно с България председателство на Берлинския процес. Сред основните му приоритети се планира да бъде свързаността – инфраструктурна, дигитална, връзките между младите хора, екология, образование и сигурност. В конференцията „Западни Балкани“ участваха още българският еврокомисар Мария Габриел, министърът на околната среда и водите Нено Димов, заместник- министърът на правосъдието Николай Проданов, Роберт Пшчел – старши експерт „Русия и Западни Балкани“ в НАТО, посланикът на Европейския съюз в Косово Наталия Апостолова, народни представители, експерти в областта на геополитиката, международните отношения и националната сигурност, представители на европейските институции и неправителствени организации. На срещата в София бяха обсъдени ключови теми, свързани с бъдещето на Западните Балкани като сигурност, миграция и присъединяване към НАТО, регионално сътрудничество и укрепване на трансатлантическия ангажимент, предизвикателства и бъдещи важни решения пред региона. Проведена бе и „Кръгла маса на младия политически лидер“ за бъдещето на Западните Балкани.", "date": "2019.12.08", "title": "Ангел Джамбазки: Вратата към Европа е през София"}
{"url": "https://www.novinite.bg/articles/183349/Hristo-Prodanov-BSP-nastoyavashe-pensiite-da-badat-preizchisleni", "text": "\"БСП отстояваше до последно минималната пенсия да стане 300 лева, както и всички пенсии да бъдат преизчислени. ГЕРБ предложиха минималната пенсия да бъде много под минималния праг на бедност, определен от самите тях. Те казаха на тези над 700 хиляди души, че всеки месец трябва да живеят с 100 лева по-малко от минималния праг за съществуване.\" Това заяви пред БНР зам.-председателят на ПГ на \"БСП за България\" Христо Проданов.Той допълни, че левицата е категорично против това и затова са поискали поименно всеки един от народните представители да стане и да заяви личната си позиция. Народният представител обясни, че БСП винаги е била последователна в позицията си относно размера на партийната субсидия. \"Още при провеждането на референдума ние се обявихме за намаляване на партийната субсидия, но не тя да бъде 1 лев. Това поставя в зависимост политическите партии от олигарсите. Една партия в опозиция без субсидия остава в изолация\", каза Проданов. Народният представител коментира и обвиненията на ДПС, свързани с гласуването на субсидиите на партиите. \"Сбъдна се най- големият кошмар на ДПС - другите партии да гласуват единно.Т ова,което прави ДПС силни е противопоставянето между левица и десница, за да могат да се пазарят и да изнудват\", заяви Проданов. Той допълни, че обвиненията на ДПС са се оказали неверни. \"Не сме имали договорки с никого. Поканихме всички партии на дискусия относно партийната субсидия, но не всички се присъединиха към този разговор\", категоричен бе той. Социалистът обясни, че ситуацията, в която изпадна парламентът, е била в резултат на политическите сметки на ДПС. \"Тогава ГЕРБ бяха застрашени бюджетът за 2020 година да не бъде приет и отстъпиха\", заключи Христо Проданов.", "date": "2019.12.08", "title": "Христо Проданов: БСП настояваше пенсиите да бъдат преизчислени"}
{"url": "https://www.novinite.bg/articles/183359/Rumen-Petkov-Direktorat-na-Bulgargaz-da-bade-uvolnen-zaradi-porochni-proceduri", "text": "Румен Петков: Директорът на „Булгаргаз“ да бъде уволнен заради порочни процедури, които злепоставят България и поставят в унизително положение потребителите Многократно сме говорили, че директорът на „Булгаргаз“ прави порочни процедури, които злепоставят България и които поставят в унизително положение потребителите: и битовите, и икономиката. Така председателят на ПП АБВ Румен Петков коментира пред медиите обявения за утре първият търг за освободени от \"Булгаргаз\" количества природен газ, които ще се доставят през 2020 г.. „Той пропусна много време да регистрира „Булгаргаз“ на терминала в Гърция, купува газ от прекупвачи, от посредници, което оскъпява газа за българските потребители. Злепоставя доставчиците на втечнен газ и на първо място Съединените щати, защото САЩ продава 13 евро мегавата на терминала, а дотук газът стигаше 22 - 22,5 евро на мегават и тези пари отиват в нечии джобове, които е известно чии са“. Петков подчерта, че директорът на „Булгаргаз“ е обявил порочно процедурата за търга по няколко пункта. „Законовото изискване е да има петдневен период от обявлението на процедурата до нейното провеждане. Той я обяви на сайта на „Булгаргаз“ на 5 декември следобед в 15.00 часа. Както и да го смятаме, това означава, че всички, които биха проявили интерес към борсата и така наречения газов хъб, тоест са имали на разположение 6, 7 и 8, защото на 9 сутринта процедурата стартира в 10.00 часа“. В този контекст Румен Петков заяви, че шефът на „Булгаргаз“ трябва да бъде уволнен.", "date": "2019.12.08", "title": "Румен Петков: Директорът на „Булгаргаз“ да бъде уволнен заради порочни процедури"}
{"url": "https://www.novinite.bg/articles/183351/551-deca-se-lekuvat-s-25-mln-lv-ot-Balgarskata-Koleda", "text": "За 17-та поредна година \"Българската Коледа\" протяга ръка към деца в неравностойно положение. Със събраните почти 2,5 млн. лева тази година е подпомогнато лечението и рехабилитацията на 551 деца.Едно от тези деца е Малин Малинов, който страда от десностранна хемипареза. Получил я при инцидент, когато е бил едва на една година, съобщи бТВ.  \"Парезата беше 100% обездвижване на дясната половина. Аз тогава работех в Германия, съпругата ми се обади и съобщи за парезата, аз хванах първия самолет и се прибрах”, разказва Стоян Малинов, бащата на момчето. Оттогава започва борбата на Малин и цялото му семейство. Преди 10 години се срещат с рехабилитатора Дилена Блабанова, която успява да възвърне почти цялото движение в ръката му, а от няколко години \"Българската Коледа\" помага на Малин с рехабилитациите. Моята цел е била да го направя един самостоятелен млад човек, казва Балабанова. От миналата година момчето започва да ходи и на фитнес. Най-голямата надежда на Малин и семейството му е той да възвърне изцяло движението в ръката си. А всеки един от нас може да подкрепи \"Българската Коледа\" със СМС на номер 1117 или обаждане на 0 900 1117.", "date": "2019.12.08", "title": "551 деца се лекуват с 2,5 млн. лв. от \"Българската Коледа\""}
{"url": "https://www.novinite.bg/articles/183361/BABH-zasilva-kontrola-zaradi-nyukasalska-bolest-po-pticite-v-Rumaniya", "text": " - само на 11 километра от Силистра. След като хиляди птици бяха заразени, румънската служба за ветеринарна и хранителна безопасност е предупредила българските власти.  , пише БНТ.„Малките стопанства, където няма въведени мерки за биосигурност, по-лесно биват заразени, там щетите са по-малки, но пък така се разпространява заболяването“, каза директорът на областната дирекция по безопасност на храните в Русе. Нюкасълската болест се предава  Вирусът може да се разпространи и от водоплаващите птици по река Дунав върху домашните. Освен висока смъртност, първите признаци са рязко спадане на яйцеснасянето, умърлушеност, по-малко консумиране на фураж.Според ветеринарните лекари няма опасност от нюкасълска болест в птицефермите у нас, тъй като те са с висока биосигурност. Въпреки това се вземат проби за анализ, както в птицефермите, така и от водоплаващите птици. Болестта не е опасна за живота на хората. Признаците за заразяване е поява на конюнктивит, а заболяването протича леко.", "date": "2019.12.08", "title": "БАБХ засилва контрола заради нюкасълска болест по птиците в Румъния"}
{"url": "https://www.novinite.bg/articles/183358/Vlakovete-mejdu-Kardjali-i-Dimitrovgrad-ne-se-dvijiha-poveche-ot-12-chasa", "text": "Два курса на пътническия влак по направление Кърджали – Димитровград и обратно тази сутрин са били отменени по технически причини, съобщиха от БДЖ. Това са влакът, заминаващ от Кърджали за Димитровград в 07.12 ч., и тръгващият от Димитровград за Кърджали в 05.00 ч., предаде „Фокус”.Проблемът е бил причинен от дерайлирала в събота вечерта мотриса до спирка „Желязна врата“ след гара „Кърджали“. Мотрисата е излязла от релсите поради паднала на релсите скала. Няма пострадали при произшествието. Във влака по време на инцидента са пътували трима души, които не са пострадали и са били извозени с автобус.Не са пътували също влакът, който е трябвало да тръгне в в 17.05 ч. от Момчилград към Пловдив, в участъка Кърджали – Димитровград, и пътническият влак Подкова – Момчилград, заминаващ от гара „Подкова“ в 18.40 ч. в събота вечерта. За повече от половин денонощие е било блокирано движението на влакове в между гарите „Димитровград“ и „Кърджали“. Пътниците са били извозвани с автобус.", "date": "2019.12.08", "title": "Влаковете между Кърджали и Димитровград не се движиха повече от 12 часа"}
{"url": "https://www.novinite.bg/articles/183362/Mashtabna-akciya-na-grackata-policiya-sreshtu-falshivi-stoki", "text": "Мащабна акция провежда гръцката полиция срещу разпространението и вноса на фалшиви стоки. Проверяват се камионите от България и Турция.Мерките са във връзка с наближаващите празници срещу нелоялна практика на търговците. \r\nПолицаи съвместно със специалисти по качеството проверяват магазини и складове за фалшиви стоки на скъпи търговски марки. Под контрол са товарните камиони от България и Турция, откъдето често се внася фалшива стока, съобщават от полицията. След границата се извършват проверки на товара на камионите.\r\nЕжедневно се конфискуват тонове от облекла, чанти, обувки и дори опасни за здравето стоки, съобщават експертите.\r\nНалагат се високи глоби на нарушителите, а стоките се конфискуват и унищожават.\r\nПри масираните проверки са установени много случаи на забранен внос на алкохол и цигарени изделия.\r\nКонфискуват се и автомобилите, извършили трансфера.\r\nВластите предупреждават потребителите да обръщат специално внимание когато стоките с логото на защитени търговски марки се предлагат на нелогично ниски цени.\r\n", "date": "2019.12.08", "title": "Мащабна акция на гръцката полиция срещу фалшиви стоки"}
{"url": "https://www.novinite.bg/articles/183360/Losha-ili-lipsvashta-markirovka-po-patishtata-v-Yambolska-oblast", "text": "Маркировката на много от държавните пътища в Ямболска област е в лошо състояние или липсва. Нова обаче ще бъде направена едва след като Пътната агенция отпусне необходимите средства.Заявката на областното \"Пътно управление\" в Ямбол да бъде одобрена във възможно най-кратки срокове и да бъдат отпуснати средства за освежаване на маркировката, апелира секретарят на община Тунджа Андон Кръстев:\"Мисля, че маркировката от Републиканската пътна мрежа е в критично положение. По пътища с интензивно движение като по пътя Ямбол-Сливен, участъка към ТЕЦ-овете маркировката почти липсва. Особено нощно време и при мъгла тя не се забелязва\".Очакват се средства и за поставянето по републиканските пътища на нови знаци, унищожени при катастрофи или при ремонтни дейности.", "date": "2019.12.08", "title": "Лоша или липсваща маркировка по пътищата в Ямболска област"}
