{"url": "https://www.novinite.bg/articles/175916/Ombudsmanat-s-kampaniya-sreshtu-DDS-pri-darenieto-na-knigi", "text": "Омбудсманът Мая Манолова ще стартира кампания за премахване на ДДС върху дарението на книги. Това обяви тя на връх 24 май - Денят на българската просвета и култура и на славянската писменост. „Мисля, че няма по-подходящ ден от днес и в навечерието на 1 юни – Деня на детето, да започнем заедно кауза, посветена на книгата – най-силното и най-могъщо оръжие срещу пълзящата сянка на бездуховието и несвободата“, написа тя във фейсбука си. Манолова обяснява, че е била сезирана от български издатели, които, по техните думи, „отдавна поставят този важен въпрос, но срещат само тишина. И безразличие“. „Става дума за скандалния факт, че всички издатели плащат данък ДДС върху даренията, които правят на българските библиотеки – регионални, градски, селски, училищни, читалищни, ведомствени и пр.“, уточнява Мая Манолова. И допълва, че  депозитните екземпляри, които издателите са длъжни да предоставят на библиотеките по закон, също се облагат с данък.„Нямам обяснение, защо дарението на книги се наказва с данък. Тази несправедливост трябва да бъде коригирана. Сигурна съм, че успеем ли в тази кауза, издателите ще предоставят многократно по-големи дарения на библиотеките, училищата, читалищата… Успяхме с ДДС-то при дарените храни, сега е време то да падне и за дарението на книги. Защото хлябът е важен, нодалеч не е всичко!“, завършва Мая Манолова.", "date": "2019.05.24", "title": "Омбудсманът с кампания срещу ДДС при дарението на книги"}
{"url": "https://www.novinite.bg/articles/175897/Valchev-Darjavata-razchita-na-obrazovanieto-kato-osnova-na-vsichko", "text": "Всички ние разчитаме на образованието, възлагаме всичките си надежди на него. Образованието е разговорът за нашите деца, заради него вярваме в тези светли бъднини. Това заяви пред БНТ министърът на образованието и науката Красимир Вълчев по повод Празника на българската култура и писменост 24 май, предаде БГНЕС.“Ако искаме да станем образовани и да сме добри в нещо, трябва да отделим хиляди часове. Конкретно, за частните уроци, имаме една фиксираност върху изпитите след 7-ми клас. Едно дете обаче може да получи добри възможности и без да влезе в набеденото за най-добро училище”, заяви просветният министър.От учителя очакваме чувство за професионализъм, творческа нагласа, за да положи усилия и да вдъхнови всяко едно дете да учи. Всеки един от нас носи спомена за учителите, които са ни вдъхновили, коментира министър Вълчев.“Бих призовал учениците да четат. Спомням си, може би бях втори или трети клас, ми бяха подарили “Ян Бибиян”, двете му части. Сега нищо не си спомням от него, но той ме провокира да чета повече и повече”, посочи още той.Като министър искам да бъда запомнен с това, че съм допринесъл за подобряването на системата, че съм направил така, че българското общество да разчита на системата на образованието.  ", "date": "2019.05.24", "title": "Вълчев: Държавата разчита на образованието като основа на всичко"}
{"url": "https://www.novinite.bg/articles/175899/Banov-Balgariya-spodeli-kirilicata-sas-stranite-ot-evropejskoto-semejstvo", "text": "Министърът на културата Боил Банов поздрави творците и дейците на българската култура и училищата по изкуствата и по културата на един от най-светлите ни празници - Деня на българската просвета и култура и на славянската писменост.    Ето какво се казва в поздравлението на министър Банов:    Уважаеми госпожи и господа,    На 24 май заедно отбелязваме делото на Светите братя Кирил и Методий, както и приноса на всички дейци на българската култура - на пишещите, на учителите от училищата по изкуствата и училищата по културата, на работещите в читалищата и библиотеките, в музеите и галериите, в сценичните институти, на всеки един будител и вдъхновител, на всеки пазител на българската идентичност.    Вярвам, че страната ни, която осмисли по неповторим начин делото на Светите братя и сподели кирилицата със страните от европейското семейство, е направила отдавна своя съзнателен избор за развитие, обусловен от културните ценности, които и българи, и европейци припознаваме като свои. Щастлив съм, че именно културата ни е една от най-силните спойки, допринесли за здравата ни връзка с европейските народи, като същевременно тя е и нашият принос за разнообразието и духовното богатство на Стария континент, за развитието на цялата европейска цивилизация.    Малко са оригиналните писмени системи от Средновековието, които достигат живи до нашето време. И кирилицата е една от тях. Надявам се, че информацията, която избираме да съхраним чрез нея за идните поколения, ще успее да ги накара да се чувстват поне толкова горди, колкото всеки един от нас, когато слуша химна на българското просвещение, на буквите, химна на един народ, който, независимо от изпитанията на времето, винаги се възражда и продължава да върви напред.    Честит празник! ", "date": "2019.05.24", "title": "Банов: България сподели кирилицата със страните от европейското семейство"}
{"url": "https://www.novinite.bg/articles/175890/Praznuvame-Denya-na-balgarskata-kultura-i-slavyanskata-pismenost", "text": "На 24 май честваме Деня на българската просвета и култура и на славянската писменост, припомня БГНЕС. На този ден в България се отбелязва националния празник на просветата, културата и създаването на глаголицата от Кирил и Методий, известни още и като “Солунските братя”.Първите преводи на свещените писания Кирил и Методий записват на глаголица. Първите известни свидетелства за честването на празника са открити в арменска летопис от 1813 г., където се споменава за честване на светите братя на 22 май 1803 г. в Шумен. За първи път на 11 май 1851 г. в епархийското училище “Св. св. Кирил и Методий” в гр. Пловдив по инициатива на Найден Геров се организира празник на Кирил и Методий — създатели на глаголицата. Денят 11 май не е случайно избран от Найден Геров — това е общият църковен празник на двамата светии. Във възрожденската ни книжнина първите известия за празнуването на Кирил и Методий на 11 май, се срещат в “Христоматия славянского язъка” от 1852 г. на Неофит Рилски.През 1857 година денят на “светите братя” е почетен в българската църква “Св. Стефан” в Цариград, заедно със служба и за Св. Иван Рилски. На следващата година, 1858 г. този ден е отпразнуван и в Пловдив с тържествена служба в църквата “Света Богородица”, а след това учителят Йоаким Груев произнася вълнуващо слово за живота и делото на Кирил и Методий. Празникът започва редовно да се отбелязва в Шумен и Лом, а от 1860 г. и в Скопие. От 1863 г. 11 май се установява като църковен празник на светите равноапостоли Кирил и Методий. В София празникът бил организиран от учителя Сава Филаретов.По време на борбите за църковна независимост от началото на 18-ти век историческото дело на Кирил и Методий е не само стимул, но и казус против гръцката Вселенска патриаршия. Превръща се в символ на бъдещата независимост, както отбелязва в една от статиите си Христо Ботев.Празникът надхвърля църковно-училищните рамки на своето отбелязване и се превръща в общонароден празник.След 1878 г. празнуването на Кирил и Методий се развива в две посоки. В свободна България той се ограничава до училищен празник. В Македония и Одринско обаче същият запазва функциите си и на демонстрация на българщината в борбата й против турското управление, както и против асимилаторските домогвания на сръбската и гръцката пропаганда. Особено значение празникът на Кирил и Методий придобива след Първата световна война.С въвеждането на Грегорианския календар през 1916 г. празникът, отбелязван от държавата и църквата, се чества на един ден – 24 май. След 1969 г. се провежда секуларизация чрез отделяне на църковния от светския календар, затова днес съществуват два празника – църковен (11 май) и светски (24 май). За официален празник на Народна Република България 24 май е обявен с решение на Деветото Народно събрание на 30 март 1990 година, а от 15 ноември 1990 г. е официален празник на Република България, когато Народна република България е преименувана на Република България.Най-ранните данни за отбелязване на 11 май като ден на Светите равноапостоли и просветители Кирил и Методий датират от XII век, като те са признати за светци още в края на IX век. Поотделно паметта на св. Кирил се отбелязва на 14 февруари, а на св. Методий — на 6 април (дните на тяхната смърт). Всеруският Синод по повод празнуването хилядогодишнината на Моравската мисия на Св. св. Кирил и Методий взема следното решение: “За спомен на хилядолетието, откакто първоначално бе осветен нашият бащин език чрез Евангелието и Христовата вяра, да се установи ежегодно, започвайки от тази 1863 г. 11 май като църковен празник на преподобните Кирил и Методий!” След това празникът се чества във всички православни славянски страни.Общият празник на Св. св. Кирил и Методий се чества и от българската църква и през следващите векове, а през Възраждането се превръща и в училищен празник на буквите. Празникът на Св. св. Кирил и Методий се отбелязва през Възраждането не само в българските земи, но и зад граница — сред възрожденската имиграция в Румъния и Русия, сред българските студенти в чужбина, сред българите, заточени в Диарбекир. През 1856 г. Йоаким Груев предлага денят на Св. св. Кирил и Методий да бъде празнуван като празник на българските ученици.През 1892 г. Стоян Михайловски написва текста на училищния химн с първия си стих “Върви, народе възродени”. Химнът е озаглавен “Химнъ на Св. св. Кирилъ и Методи” и включва 14 куплета, от които днес се изпълняват най-често първите шест. Панайот Пипков създава на 11.05.1900 г. музиката към химна. 11 май се чества от православната църква като празник на св. св. Кирил и Методий, докато 24 май се е утвърдил като празник на славянската писменост, на българската просвета и култура.24 май като празник на славянската писменост и на светите братя Кирил и Методий се отбелязва и в Русия. Той там се чества за първи път през 1986 г. по инициатива на мурманския писател Виталий Маслов. В Мурманск е най-северната точка, където има паметник на св. св. Кирил и Методий. Братята са канонизирани като светци за превода и популяризирането на Библията на старославянски език (придобил популярност в неговата руска редакция като църковно-славянски език, черковно-славянски език) и разпространяване на християнството сред славяните. Обявени са от папата за покровители на Европа. Православната църква ги почита и като едни от светите Седмочисленици. ", "date": "2019.05.24", "title": "Празнуваме Деня на българската култура и славянската писменост"}
{"url": "https://www.novinite.bg/articles/175891/V-Nacionalnata-galeriya-veche-e-izlojen-mechat-na-han-Kubrat-i-drugi-balgarski-relikvi", "text": "Благодаря, че след като възложих на министъра на културата, говорих и с президента Путин, когато бях там, българите имат възможност да видят пръстена и меча на хан Кубрат. Това заяви премиерът Борисов преди предстоящото днес официално откриване на изложбата „Мечът на хан Кубрат“ в Националната галерия. По инициатива на министър-председателя и с активното съдействие на министъра на културата Боил Банов изложбата се осъществява в рамките на Дните на Ермитажа в София.Премиерът Борисов напомни за делото на хан Кубрат и за смисъла на снопа, завещан от него, символизиращ съединението. Това е единственият изход на една нация да бъде успешна, категоричен беше Борисов и напомни, че Българското председателство на Съвета на ЕС също е преминало под мотото „Съединението прави силата“.Министър-председателят Бойко Борисов изрази надежда, че ще бъде възможно да се направи официална отливка на меча за България. Надявам се на вашето разрешение, ще бъдем щастливи и ще го приемем като знак на приятелство, обърна се премиерът към заместник-директора на Държавния Ермитаж проф. Георги Вилинбахов.В галерията са експонирани временно два от най-емблематичните за българската история предмета – мечът на хан Кубрат и пръстенът с монограм. Пръстенът и мечът са част от съкровище, открито през 1912 край с. Малая Перешчепина, на брега на р. Ворскла в околностите на днешния град Полтава, Украйна.  Цялата находка се състои от около 800 предмета, от които голяма част са златни, а други - от сребро. През 1984 германският археолог проф. Йоахим Вернер предизвиква истинска революция в науката, определяйки ги като собственост на българския владетел хан Кубрат. Артефактите от времето преди създаването на българската държава, са от изключително значение за историческата наука, но и за историята на изкуството.Премиерът Борисов разгледа и изложения в галерията портрет на княз Александър I Батенберг, който, заедно с други ценни предмети, принадлежащи на княза, българската държава откупи на търг във Виена.", "date": "2019.05.24", "title": "В Националната галерия вече е изложен мечът на хан Кубрат и други български реликви"}
{"url": "https://www.novinite.bg/articles/175908/Uchenici-ot-S-Makedoniya-i-Albaniya-se-vklyuchiha-v-shestvieto-za-24-maj-v-Sofiya", "text": "В Деня на българската просвета и култура 50 ученици от Северна Македония и Албания се включиха в празничното шествие по повод 24 май заедно със своите връстници от България. Те се присъединиха към групата на Частно средно училище „Цар Симеон Велики“. За поредна година участието на младежите е по инициатива и финансиране на д-р Милен Врабевски и Фондация Българска Памет, които са подготвили богата образователно-културна програма за тях.Учениците пристигнаха в столицата още на 23 май, когато празничните им дни започнаха с интересни игри, за да се опознаят по-добре, а след това д-р Моника Панайотова от Консултативния съвет на Фондация Българска Памет, проведе интерактивна сесия на тема „Европа – това си ти“. След празничното шествие на 24 май учениците посетиха Националния археологически музей и разгледаха забележителностите на столицата.Съвместната инициатива между Фондация Българска Памет, ЧСУ „Цар Симеон Велики“ и училищата от С. Македония и Албания се провежда за поредна година и е част от активностите на Фондацията за трансгранично сътрудничество и интеграция, социализация и европейска перспектива на младите хора в България и българските общности от историческата ѝ диаспора.Трансграничното сътрудничество продължава и през юли, когато по инициатива на ФБП ще стартира 5-дневен младежки обмен в София, съфинансиран по програма Еразъм +, с участието на 60 младежи от България, С. Македония и Албания. Целта е чрез неформалното образование, от една страна младежите да развият социални и граждански компетенции, а от друга, да се насърчи младежкото включване, междукултурния и междурелигиозния диалог, споделените ценности на свобода, толерантност и зачитане на човешките права.", "date": "2019.05.24", "title": "Ученици от С. Македония и Албания се включиха в шествието за 24 май в София"}
{"url": "https://www.novinite.bg/articles/175894/Borisov-Izvejdame-obrazovanieto-kato-osnoven-prioritet-v-proekta-na-Nacionalna-programa-za-razvitie-2030", "text": "България ще изведе образованието като основен приоритет в проекта на Национална програма за развитие 2030. Това заяви министър-председателят Бойко Борисов по време на срещата си с генералния директор на ЮНЕСКО Одри Азуле.Фокус на разговорите бяха приоритетите на политиката на българското правителство в областта на образованието и науката и на сътрудничеството с ЮНЕСКО. Участие в срещата взеха министърът на образованието и науката Красимир Вълчев и министърът на културата Боил Банов.„Най-важният фактор за доброто образование са учителите, затова изпълняваме ангажимента си за увеличение на техните заплати“, акцентира премиерът Борисов. Той посочи, че правителството полага усилия за осигуряване на високо качество на образователния процес и учебната среда. „Държавата осигурява още равен достъп до всички нива на образование и професионално обучение за възрастните и децата в уязвимо положение, както и за българите с увреждания“, каза още министър-председателят Бойко Борисов.Генералният директор на ЮНЕСКО Одри Азуле поздрави България за това, което е постигнала в областта на образованието и науката, благодари и за подкрепата на страната ни в ООН за превенцията срещу екстремизма и антисемитизма.Министър-председателят Бойко Борисов и генералният директор на ЮНЕСКО Одри Азуле обсъдиха сътрудничество в сферата на подводната археология, на каквато е особено богат районът около остров Свети Кирик и Юлита край Созопол. Българският премиер напомни, че много от нашите паметници на културата са обекти на ЮНЕСКО. Одри Азуле заяви, че е била изключително впечатлена от Тракийското златно съкровище, което бе изложено в музея „Лувър“ в Париж през 2014 г.", "date": "2019.05.24", "title": "Борисов: Извеждаме образованието като основен приоритет в проекта на Национална програма за развитие 2030"}
{"url": "https://www.novinite.bg/articles/175895/Viceprezidentat-Prosvetata-i-kulturata-ni-napraviha-narod-a-darjava-prevarnaha-v-duhovna-imperiya", "text": "„Просветата и културата ни направиха народ, а българската държава превърнаха в духовна империя. Делото на Светите братя Кирил и Методий не само създаде свещените букви и славянската писменост, а пося познанието, отстоя култура и ценности, които българската държава разпространи към другите славянски народи.“ С тези думи вицепрезидентът Илияна Йотова поздрави за Деня на българската просвета и култура и на славянската писменост Основно училище „Св. св. Кирил и Методий“ в село Обручище, община Гълъбово. Вицепрезидентът бе официален гост на честването на 160-годишнината от създаването на школото.Илияна Йотова изтъкна, че Кирило-Методиевото дело оцелява благодарение на прозорливостта на тогавашната българска държава, в която учениците на славянските първоучители намират спасение.„Преди 160 години, във време на робство, в прощъпулника на национално-освободителните борби, в село Обручище будни хора са прозрели, че няма нищо по-ценно от просвещението, без знанието няма как да пребъдат род и родина“, подчерта вицепрезидентът.По думите на Илияна Йотова силна е онази държава, която не затваря училища, а строи нови, която задържа младите хора в родината, където да градят своето и нейното бъдеще.Вицепрезидентът благодари на учителите за тяхната отдаденост. „Мисията ви е много трудна в днешното технологично и забързано време – не само да давате знания, но да изграждате добри хора, критично мислещи личности“, посочи Илияна Йотова. Според вицепрезидента признанието за учителското дело не се състои само в цифрите. То е в успехите на учениците. „Трябва да върнем на учителя полагащото му се достойно място в обществото. Да възпитаме децата си в уважение към учителя“, призова Илияна Йотова.Вицепрезидентът изтъкна, че родителите трябва да бъдат съюзници на учителите. „Има много агресия в училище, с която само заедно можем да се преборим“, заяви Илияна Йотова.На учениците вицепрезидентът пожела да бъдат горди българи, да мечтаят смело и да не съществуват прегради пред амбициите им.Плакет на вицепрезидента в знак на признание и благодарност за активната дейност връчи Илияна Йотова на директора на Основно училище „Св. св. Кирил и Методий“ Илина Генова.По-рано вицепрезидентът разгледа в школото изложба, посветена на неговата 160-годишна история. ", "date": "2019.05.24", "title": "Вицепрезидентът: Просветата и културата ни направиха народ, а държава превърнаха в духовна империя"}
{"url": "https://www.novinite.bg/articles/175900/Fandakova-Ot-1200-godini-nasam-kirilicata-e-pazitel-na-naroda-ni", "text": "Нашата азбука е нашият пазител, а четмото и писмото са българското верую. Това каза кметът на София Йорданка Фандъкова по време на тържественото отбелязването на 24 май пред Националната библиотека “Св. св. Кирил и Методий”, предаде БГНЕС.“Вече 12 века нашата азбука е нашият пазител, а четмото и писмото са българското верую. Празникът на буквите е празникът на нашата сила, а тържеството на знанието е тържество на свободата. Всяко наше освобождение е преминавало първо през знанието, през онова общо мечтание, което прави от хората народ, който бленува, желае, постига заедно. Тази заедност е единение за смисъла, за пътя и за посоката. За това и днес, когато празнуваме думите, да помним, че празнуваме и смисъла. Невежеството ражда заблуди и страх, а страхът омраза и конфликти”, каза в словото си кметът на столицата.Тя призова хората, в днешното забързано време, в което търсим отговори на всички въпроси в компютъра и телефона, да отделим време и за книгите. „Те не дават бързи отговори, а ни карат да се помъчим, да поупорстваме, да потърсим смисъла. Част от тяхната магия е, че не дават всичко наготово, а ни привличат като съучастници в неспирния стремеж към знанието”, заяви в заключение Фандъкова. ", "date": "2019.05.24", "title": "Фандъкова: От 1200 години насам кирилицата е пазител на народа ни"}
{"url": "https://www.novinite.bg/articles/175892/Dneven-horoskop-za-petak", "text": "Днес сте в доста добра форма и би трябвало да постигате само успехи. Ако нещо ви саботира, не се отказвайте. Просто отстъпете за момент, докато положителната ви енергия подейства. Не можете да прекарате днешния ден сами, това би било опустошително. Вие обичате да слушате само себе си, но ваш приятел днес ще ви даде много разумен съвет, който ще ви донесе успех. Графикът ви е натоварен днес, независимо дали го разбирате или не. Днес ще бъдете изправени пред много предизвикателства и в края на деня ще бъдете повече от изтощени. Представителите на останалите зодии могат да намерят дневния си хороскоп ", "date": "2019.05.24", "title": "Дневен хороскоп за петък"}
{"url": "https://www.novinite.bg/articles/175907/Policiyata-v-Plovdiv-razkri-ubijstvo-ot-2009-g", "text": "На 30 септември 2009 г. във Второ РУ в Пловдив било образувано досъдебно производство срещу неизвестен извършител във връзка с грабеж на 52-годишна жителка на града. Според сигнала, при отнемане на дамската й чанта, срещу потърпевшата била приложена физическа сила и тя била прободена с нож в тялото.След получената средна телесна повреда няколко дни по-късно жената починала в болница. Наказателното производство било преобразувано за престъпление по чл. 199 ал.2 т.1 във вр. чл. 198 ал.1 във вр. чл. 20 ал.2 във вр. ал. 1 от Наказателния кодекс. Под наблюдение на Окръжна прокуратура – Пловдив разследването било възложено на отдел „Криминална полиция“ към ОДМВР – Пловдив, а в комплекса от процесуално-следствените действия се включили колегите им от Второ РУ и БНТЛ, както и служители от отдел „Тежки престъпления“ при Главна дирекция „Национална полиция“. В края на 2018 година съвместната работа дала положителен резултат и 32-годишният извършител на грабежа бил установен. Проведеното с него полифизиографско изследване в Института по психология на МВР доказало, че той е прекият автор на престъплението.На 22 май т.г., с постановление на Окръжната прокуратура, мъжът е привлечен като обвиняем, взета му е мярка за неотклонение „задържане под стража“ за срок до 72 часа. Работата на разследващите по цялостното документиране на случая и изясняване на всички факти и обстоятелства продължава. ", "date": "2019.05.24", "title": "Полицията в Пловдив разкри убийство от 2009 г."}
{"url": "https://www.novinite.bg/articles/175901/Shtatite-moje-da-razreshat-polet-na-Boeing-737-MAX-do-kraya-na-yuni", "text": "Федералната авиационна администрация (ФАА) е възможно да одобри завръщането в експлоатация на самолетите на \"Боинг\" (Boeing) от модела 737 MAX още в края на юни, съобщиха източници на Ройтерс, визирайки непотвърдена информация, според която представители на американския въздушен регулатор са информирали за това в четвъртък членовете на Авиационната агенция към ООН, предаде БНР.Ако това бъде постигнато, ще означава, че американските авиокомпании най-вероятно няма да трябва да удължават допълнително скъпо струващото анулиране на полети на техни 737 MAX самолети, което вече е въведено за пиковия летен сезон.Американските самолетни превозвачи American Airlines Group, Southwest Airlines и United Airlines преустановиха полетите на 737 MAX и за месеците юли и август, след като Федералната авиационна администрация приземи най-добре продавания реактивен самолет на \"Боинг\" през март в резултат на две катастрофи с този модел в рамките на само пет месеца, при които загинаха общо 346 души.Представители на ФАА обаче предупредиха, че няма конкретен график за пресертифициране на машините 737 MAX, който да позволи на самолетите на \"Боинг\" от този модел отново да започнат да летят.\"Ще следваме процес, който е солиден и непреклонен и който няма да остави \"непреобърнат камък\". Ако отнеме година, за да открием всичко, от което се нуждаем, за да ни даде увереност, така да бъде\", заяви Дан Илуел от Федералната авиационна администрация на САЩ.Служителите на ФАА и \"Боинг\" информираха вчера накратко членовете на управителния съвет на Международната организация за гражданска авиация (ICAO) в Монреал относно въпроса със самолета 737 MAX. Това стана в същия ден, в който действащият ръководител на ФАА - Дан Илуел се срещна с международните авиационни регулатори в продължение на осем часа. ", "date": "2019.05.24", "title": "Щатите може да разрешат полет на Boeing 737 MAX до края на юни"}
{"url": "https://www.novinite.bg/articles/175903/Socialni-platformi-i-golemi-kompanii-prizovavat-evropejcite-da-glasuvat", "text": "Facebook, Google, Twitter и Snapchat са сред платформите, които предлагат допълнителни услуги, за да припомнят на европейците да гласуват и да гарантират, че изборите не са компрометирани онлайн. предлага специални функции за кандидатите за евродепутати и напомня на хората да гласуват. напомня на потребителите си за изборите в навечерието им, а в самия изборен ден предлага бутон \"Аз гласувах\". Платформата също така увеличи усилията си в борбата с фалшивите новини.  предоставя специални стикери, които водят към сайта на Европейския парламент за изборите.Потребителите на  от цяла Европа, които са на възраст, на която имат право да гласуват, ще получат видео послание от Team Europe, което им напомня да гласуват. предоставя специални емотикони към хаштаговете #EUelections2019 и#thistimeimvoting на различни езици.Компании от цяла Европа също се включиха в призивите към европейците да гласуват на изборите за Европейски парламент от 23 до 26 май.Компанията Lime, която предлага електрически скутери и велосипеди под наем за споделено придвижване на кратки разстояния, ще предложи безплатно придвижване с нейните скутери за избирателите в Австрия, Белгия, Дания, Франция, Германия, Гърция, Полша, Португалия, Испания и Швеция.  В подкрепа на Европа и европейския дух DHL осветиха в синьо сградата на централата си в Бон, Германия:  .Германският футболен гранд Байерн (Мюнхен) освети своя стадион Allianz Arena с цветовете на европейското знаме:  .В подкрепа на по-високата избирателна активност на европейските избори Луфтханзаизписа призива \"Кажете да на Европа\" на един от своите самолети, извършващ полети между различни европейски държави:   .Повече от 426 милиона граждани в ЕС имат право на глас между 23 и 26 май.", "date": "2019.05.24", "title": "Социални платформи и големи компании призовават европейците да гласуват"}
{"url": "https://www.novinite.bg/articles/175896/Dobrovolci-za-izborite-v-chujbina-s-kritiki-kam-organizaciyata-im", "text": "В писмо до ЦИК от Мрежата на изборните доброволци в чужбина и участници в секционните комисии извън страната настояват за добра организация по приемане на списъците и протоколите от изборите за Европейски парламент в неделя, предаде БНР.Секционните комисии зад граница се състоят от над 80 процента доброволци от местните общности. Приключването на изборния ден след полунощ води до проблеми с наемодателите на залите, особено в обществени сгради и усложнява прибирането на доброволците по домовете им, които често живеят на часове от секцията, а на следващия ден са на работа. В писмото се настоява още да бъде осигурен достатъчно оперативен капацитет за поемане и обработване на време на заявките за експедитивност по отношение на големите секции, в които гласуват по няколкостотин души, както и за окончателно потвърждаване на протоколите и разпускане на избирателните комисии извън страната преди 24 часа местно време. От Мрежата на изборните доброволци в чужбина изразяват надежда да не се стига до масово напускане на изборните помещения след полунощ от членовете на секционните комисии, без да е получено окончателно потвърждение за приемане на протоколите. От там изразяват увереност, че ЦИК ще гарантира нужната организация, която ще предотврати форсирано нарушение на изборния кодекс.   ", "date": "2019.05.24", "title": "Доброволци за изборите в чужбина с критики към организацията им"}
{"url": "https://www.novinite.bg/articles/175911/6-355-633-ma-balgari-imat-pravo-na-glas-v-nedelya", "text": "ЦИК информира, че в изборите за членове на Европейския парламент от Република България на 26 май 2019 г. участие ще вземат 13 партии и 8 коалиции, регистрирали кандидатски листи, както и 6 независими кандидати.Общият брой на избирателните секции в страната по предварителен списък е 11 661, а общият брой избиратели по избирателни списъци е 6 355 633. ", "date": "2019.05.24", "title": "6 355 633-ма българи имат право на глас в неделя"}
{"url": "https://www.novinite.bg/articles/175893/I-dnes-do-obyad-bez-tejki-kamioni-po-patishtata", "text": "Днес - 24 май, от 9 ч. до 12 ч., и на 26 май /неделя/ от 12 ч. до 20 ч., се спира движението на камионите над 12 тона по автомагистралите и най-натоваренитe пътища. Целта е повишаване безопасността на движение. За улеснение на трафика в участъците с ремонт на автомагистралите „Тракия“ и „Хемус“ има две ленти за Бургас или Варна и една за София. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти. Eмоционалното шофиране не гарантира по-кратко пътуване, но застрашава живота и здравето на всички останали, които спазват правилата.В участъците с ремонт на АМ „Хемус“, в района на виадуктите при 19-ти км /виадукт „Потоп“/, при 36-ти и 37-ми км /виадукт „Коренишки дол“/ и при 51-ви километър, до 10 ч. в събота - 25 май, ще има две ленти за Варна и една за София. От 10 ч. в събота - 25 май, до 10 ч. в понеделник - 27 май, когато много хора ще пътуват към столицата, в същите участъци ще има две ленти за София и една Варна.В пиковите часове при интензивен трафик е възможно по-бавно предвижване в участъците с ремонт на АМ „Хемус“ и поради това шофьорите е необходимо да предвидят повече време за пътуване и да не предприемат рискови изпреварвания. Обновяването на виадуктите и на тръбата за София на тунел „Витиня“, изграждани преди повече от 30 години, е наложително и трябва да бъде направено, за да се пътува след това по-удобно и безопасно.На АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър. За улеснение на трафика в участъците с ремонт до 10 ч. в събота - 25 май, ще има две ленти за Бургас и една за София. От 10 ч. в събота - 25 май, до 10 ч. в понеделник - 27 май, в същите отсечки ще има по две ленти за София и една Бургас. На обектите се работи изключително интензивно, за да може ремонтните дейности на АМ „Тракия“ да приключат преди началото на активния туристически сезон.Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.За улеснение на трафика през Владая и повишаване на пътната безопасност на 26 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Струма“.Движението на моторните превозни средства над 12 т се ограничава по най-натоварените пътни направления въз основа на съвместна заповед на АПИ, ГД „Национална полиция“ и ИА „Автомобилна администрация“. Предвижда се спиране на движението на 24 май /петък/ - от 9 ч. до 12 ч., и на 26 май /неделя/ от 12 ч. до 20 ч., по следните участъци:Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).Карта с временната организация на движението на МПС над 12 т по участъците от републиканската пътна мрежа в почивние дни около 24 май 2019 г. в приложения линк - Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища. ", "date": "2019.05.24", "title": "И днес до обяд без тежки камиони по пътищата"}
{"url": "https://www.novinite.bg/articles/175913/Angelkova-v-Topolovgrad-Ima-novi-vazmojnosti-za-populyarizirane-na-drevnata-kultura-i-istoriya-v-rajona", "text": "Очертах нови възможности, с които да популяризираме древната култура и история в района на община Тополовград. С кмета Божин Божинов коментирахме различни инициативи, за да бъдат привлечени повече български и чуждестранни посетители. Това заяви министърът на туризма Николина Ангелкова при участието си в честванията на 24 май-Ден на българската просвета и култура и на славянската писменост, който е празник на Тополовград. Районът има многовековна история от времето на траките и паметници на културата, които заслужават да бъдат показвани. Министърът посочи, че фестивала на любителските комедийни театри „Велко Кънев“, който се организира от общината, ще бъде включен в Регистъра на фестивалите и събитията на министерството. И допълни, че по този начин ще представяме инициативите ви и ще подпомагаме усилията на местната власт за привличане както на повече българи, така и на чуждестранни туристи в района.Министър Ангелкова поздрави гостите и жителите на града за един от най-светлите български празници 24 май. И добави, че е важно всички да помним и уважаваме учителите си.Кметът на общината Божин Божинов удостои министър Ангелкова със званието „Почетен гражданин на град Тополовград“. За мен това е признание за работата, което силно ни задължава да работим още повече, за да направим популярни такива чудесни места в страната, каза министърът. ", "date": "2019.05.24", "title": "Ангелкова в Тополовград: Има нови възможности за популяризиране на древната култура и история в района"}
{"url": "https://www.novinite.bg/articles/175889/Predimno-oblachno-s-jalt-kod-za-valeji-i-gramtevici-v-16-oblasti", "text": "Днес ще се развива значителна купеста и купесто-дъждовна облачност, ще има превалявания от дъжд, придружени с гръмотевици. Има условия и за градушки. По-голяма вероятност за значителни валежи има в източната половина на страната, в следобедните часове.В 16 области е обявен жълт код за обилни валежи и гръмотевични бури. Това са Пазарджик, Пловдив, Смолян, Кърджали, Хасково, Стара Загора, Сливен, Ямбол, Бургас, Шумен, Търговище, Велико Търново, Габрово, Русе, Шумен и Силистра.Вятърът от запад -северозапад ще се усили, по-чувствително в западната половина на Дунавската равнина и там ще е почти без валежи и с повече слънце. Максималните температури ще са между 19 и 24 градуса, сочи прогнозата на НИМХ.Атмосферното налягане ще се понижи, ще е по-ниско от средното за месеца.Над планините ще се развива купеста и купесто-дъждовна облачност и на много места ще има валежи, придружени с гръмотевици. Вятърът ще е слаб до умерен от северозапад. Максималната температура на височина 1200 метра ще е около 12 градуса, на 2000 метра – около 6.Над Черноморието ще се развива значителна купеста и купесто-дъждовна облачност. Ще има краткотрайни валежи и гръмотевици. Ще духа слаб до умерен запад-северозападен вятър. Максималните температури ще са 20-21 градуса. Температурата на морската вода е 17-18. Вълнението на морето ще е 1-2 бала. ", "date": "2019.05.24", "title": "Предимно облачно с жълт код за валежи и гръмтевици в 16 области"}
{"url": "https://www.novinite.bg/articles/175898/Mej-saobshtava-koga-si-tragva-ot-premierskiya-post", "text": "Очаква се днес британският премиер Тереза Мей да обяви датата на оставката си. Мей ще се срещне с депутати от своята партия, за да да позволи да бъде избран друг на нейно място. Този вътрешен избирателен процес най-вероятно ще започне на 10 юни, съобщават медии на Острова, предадоха БГНЕс и БНТ.По-рано Тереза Мей заяви, че няма да се оттегли от поста си докато сделката й за Брекзит не бъде приета от парламента и дори насрочи ново гласуване за началото на юни, което снощи беше отложено. Депутатите вече три пъти отхвърлиха сделката й.   ", "date": "2019.05.24", "title": "Мей съобщава кога си тръгва от премиерския пост"}
{"url": "https://www.novinite.bg/articles/175904/AIKB-i-Mariya-Gabriel-obsadiha-Plan-ot-10-tochki-za-konkurentosposobna-industriya-za-ustojchiva-Socialna-Evropa", "text": "Асоциация на индустриалния капитал в България (АИКБ) и кандидатът за евродепутат Мария Габриел обсъдиха „План от 10 точки за конкурентоспособна индустрия за устойчива Социална Европа“. Документът е изготвен от европейската секторна работодателска организация CEEMET, която дава работа на 49% от заетите в производството в ЕС. В началото на март, общото събрание на АИКБ подкрепи изцяло констатациите и предложенията в Плана.„За избирателите позицията на кандидатите за депутати по „Плана от 10 точки“ със сигурност ще бъде много важен ориентир при взимането на окончателно решение за кого да гласуват. От европейската индустрия - от металообработването, машиностроенето, електрониката, ИКТ и свързаните с тях технологии зависи цялостното представяне на целокупната икономика на ЕС. Всички искаме значително повишаване на средствата за образование, по-добро здравеопазване и по-високи пенсии. Въпросът е, че за да заделим тези средства, трябва да ги изработим. А това означава на първо място повишаване на производителността с общите усилия на управляващи, работодатели и работници“, заяви председателят на АИКБ Васил Велев.Г-н Велев подчерта, че европейският социален модел може да бъде поддържан само от конкурентоспособна в глобален план Европейска индустрия и припомни, че въпреки че в Европа живее 7% от световното население и се генерира 22% от световния БВП, 28-те страни-членки извършват 40% от социалните разходи в света. Той настоя за спешни мерки за справяне с недостига на работна сила в европейски мащаб чрез насочването на младите хора към образование и квалификация в сферата на точните науки, математиката, инженерството, цифровите технологии и превръщането на професионалното образование и обучение в най-предпочитана възможност за избор, включително чрез европейска матура по математика и европейски стипендии за дефицитни професии.АИКБ от години алармира за все по-острия проблем с недостига на човешки ресурси и работи системно за привеждане на план-прием в България в съответствие с търсенето на пазара на труда, както и за повишаване на привлекателността на професии с ключово за конкурентоспособността на България значение и предотвратяването на изтичането на специалисти зад граница. Тези изключително важни реформи обаче ще дадат резултат едва след няколко години. От друга страна - демографската картина и тенденции ясно показват, че единственият реалистичен подход за справяне с дефицита е наемането на кадри от трети страни. За целта може да се издава т.нар. Българска карта /вместо Европейска Синя карта/, която да дава право за пребиваване и работа в страната за срок от 5 години. Наблегна и на необходимостта от конкретни решения за справяне с недостига на персонал в България, посредством улеснено издаване на разрешения за пребиваване и работа в страната чрез двустранни спогодби с трети страни и по-гъвкав пазар на труда.Настоящият еврокомисар заяви пълната си подкрепа по голяма част от точките в Плана. По думите на Мария Габриел от изключително значение е ЕС отново да стартира работа по реиндустриализация на Европа, за да може да не изостава и да бъде конкурентна на САЩ, Китай, Русия и Индия. Тя се обяви и за по-малко регулации на ниво ЕС, като каза, че ще работи за създаване на повече регламенти и по-малко директиви.Според работодателската организация консултацията с индустрията трябва да се превърне в естествен рефлекс на политиците на всички нива и да служи за намиране на решения за проблемите на реалната икономика и нейните компании. Това ще гарантира, че те са годни за глобална конкуренция и осигуряват качествени работни места, финансирайки социална Европа. Специално внимание в дискусията беше отделено и на необходимостта от насърчаване на МСП и прилагането на специални мерки за подкрепа, особено по отношение на достъпа до финансиране и за посрещането на предизвикателствата на цифровизацията. АИКБ поиска подкрепа за промяна на дефиницията за малките и средни предприятия на европейско ниво, която да отговаря на новите икономически реалност. Заради настоящата дефиниция често МСП попадат извън обхвата на европейските програми, като само от България над 500 важни за страната ни предприятия са ощетявани.АИКБ поиска бъдещите евродепутати да работят съвместно със социалните партньори за по-добро инвестиране на европейските фондове от следващата Многогодишна финансова рамка, които да са насочени към инициативи за придобиване на подходящи умения в новите условия на трудовите пазари и изискванията на бизнеса. Те настояха за отчитане на мнението на бизнеса и на социалните партньори при определянето на приоритетите за финансиране и за формулиране и прилагане на важни политики посредством съвместни действия на социалните партньори.Специален акцент по време на разговорите беше поставен върху членството на страната ни в ОИСР. Като специален представител на ЕК в Г-20 Мария Габриел пое ангажимент да лобира пред представителите на двадесетте най-развити страни. По време на срещата бяха обсъдени още възможността в България да бъде създаден офис на Европейски орган по труда, финансови инструменти на ЕС като InvestEU и Хоризонт Европа, свободната търговия, образованието и цифровизацията.", "date": "2019.05.24", "title": "АИКБ и Мария Габриел обсъдиха „План от 10 точки за конкурентоспособна индустрия за устойчива Социална Европа“"}
{"url": "https://www.novinite.bg/articles/175905/Prez-2012-g-Merkel-iskda-izvadi-Garciya-ot-evrozonata", "text": "Германският канцлер Ангела Меркел е предложила временно излизане на Гърция от еврозоната по време на срещата ѝ с консервативния премиер Антонис Самарас през август 2012 г., каза той по време на интервю излъчено по телевизия Скай, предаде БГНЕС. Срещата се е състояла в Берлин на 24 август 2012 г. в критично време за Гърция, „когато никой извън страната не смяташе, че ще успеем”, каза Самарас.След като му е показала някои слайдове, демонстриращи проблематичната природа на гръцката икономика, Меркел е заявила че Берлин има да предложи и „план Б”. „Тя каза: Виж искам да ти кажа нещо, което трябва да знаеш. Приключението, което си предприел, е много трудно. Ако искаш Гърция да изостави еврото, тогава трябва да знаеш, че имаме алтернативен план, който ще ти помогне за известен период от време, в който може да измислим нещо”, заяви Самарас.Той заяви, че е отхвърлил това предложение. „Аз я спрях веднага и ѝ казал: Ние няма да водим този разговор. Това няма да се случи. Не го приемам. Няма начин да приема Гърция да напусне еврозоната. Можете да забравите за това”, каза той.Самарас добави, че по това време не е казал на никого за разговора, тъй като това би създало катаклизми на икономическия пазар.  ", "date": "2019.05.24", "title": "През 2012 г. Меркел искда извади Гърция от еврозоната"}
{"url": "https://www.novinite.bg/articles/175906/Ministerstvoto-na-ikonomikata-i-provinciya-Hajnan-s-Memorandum-za-satrdunichestvo", "text": "Меморандум за сътрудничеството в областта на икономиката с китайската провинция Хайнан ще бъде подписан тези дни. Това стана ясно след днешната среща на министър Емил Караниколов и г-н Сяо Дзие, председател на Асоциацията на Хайнан за приятелство с други страни. На срещата присъства и Н.Пр. г-н Дун Сяодзюн.Министър Караниколов изтъкна задоволството от отличните икономически взаимоотношения между България и Китай и рекордния стокообмен за миналата година, като изрази увереността си, че през 2019 г. търговските показатели между двете страни ще бъдат още по-добри. Той подчерта също така възможностите, които нашата страна може да предостави за инвестиции в индустриалните зони, високотехнологичните паркове и сътрудничество в научно-изследователската дейност.От своя страна г-н Сяо Дзие представи политиката на централното китайско правителство за развитие на Хайнан, която е най-младата китайска провинция. Като широкообхватна пилотна зона за свободна търговия, постепенно изграждайки „свободно търговско пристанище с китайски характеристики“. По думите му по този начин Хайнан ще се утвърди като пилотна зона за задълбочаване на реформите и отваряне към света, пилотна национална екологична зона, международен туристически център и национална стратегическа зона за логистични услуги.Основните стълбове в развитието на Хайнан ще бъдат туризмът, модерните услуги и високо-технологичните индустрии. Министър Караниколов получи покана за участие в Международния икономическия форум в Хайнан, който ще се проведе през март следващата година.  ", "date": "2019.05.24", "title": "Министерството на икономиката и провинция Хайнан с Меморандум за сътрдуничество"}
{"url": "https://www.novinite.bg/articles/175912/Yunker-Ostavkata-na-Mej-nyama-da-promeni-poziciyata-ni-po-pregovorite", "text": "Председателят на Европейската комисия Жан-Клод Юнкер заяви, че оставката на британския премиер Тереза Мей няма да промени позицията му относно споразумението за Брекзит, което бе одобрено от всички страни-членки.В същото време Юнкер не се радва на оставката на британския премиер, заяви говорителката му, добавяйки, че Съветът на лидерите на ЕС е „определил позицията си относно сделката за Брекзит”, предаде БГНЕС.Оставката беше коментира и от германския канцлер Ангела Меркел. Най-силната жена политик в ЕС заяви, че е изградила добри отношения на доверие с Мей и се надява те да се запазят такива, докато тя е остава на поста си. Германският канцлер отбеляза, че Берлин „иска да запази близкото си сътрудничество и връзки с британското правителство”.", "date": "2019.05.24", "title": "Юнкер: Оставката на Мей няма да промени позицията ни по преговорите"}
{"url": "https://www.novinite.bg/articles/175902/Vrabchetata-u-nas-3138", "text": "3138 врабчета преброиха доброволци, живеещи в малки и по-големи населени места в страната, в третото издание на кампанията „Ние броим врабчетата“ на Българско дружество за защита на птиците на 18 май. За трета поредна година най-много от регистрираните врабчета са домашни - 79% или общо 2472 домашни врабчета. Следвани от полското врабче, което тази година е значително по-малко, едва 18 на сто от всички преброени птици или 566 врабчета, отколкото през предходните две години, когато полските врабчета запазват относителния си дял спрямо всички преброени врабчета с близо 30%. При третият вид – испанското врабче се забелязва закономерност в числеността му отчитана през този период на годината, а именно малко над 3% от регистрираните птици. Това, разбира се, има своето обяснение. Испанското врабче е единственият мигриращ вид от врабчетата и се среща в по-малко места в страната.С всяка изминала година се увеличава делът на местата за броене, в които не са установени врабчета. В 33 на сто от местата, в които е проведено преброяването на 18 май, не са установени врабчета. В миналогодишната кампания тези локации са били 21% от общия брой, а година по-рано местата без врабчета са били с 5 на сто по-малко.София отново е градът, в който има най-висок брой локации без отчетени в тях врабчета - 46% от всички места, в които не са отчетени врабчета. През 2018 година такива места са били 40 на сто от всички.На 18 май броене на врабчета е извършено в 418 локации, което е с 87 места повече в сравнение с миналата година, но в локациите са наблюдавани с 933 врабчета по-малко. Всяка година локациите за броене варират. За пръв път в кампанията „Ние броим врабчетата“ броенето е проведено в повече по-малки населени места в страната. На този 18 май в София броенето е проведено в 127 места или това са 30% от всички локации.От подадената от доброволците информация относно характера на местата, където се броят врабчета, прави впечатление, че най-много това са къщи с двор и парк с храсти и дървета, следвани като предпочитани дестинации - тиха улица, междублоково пространство, индустриална зона и на края булевард.Интересни локализации, на които се наблюдават врабчета са градски и селски площади и природни забележителности в някои краища на страната, като например Стобските пирамиди.Две са местата в страната, където са регистрирани най-много врабчета в една точка на броене. Това са Любенова махала, където са преброени общо 93 врабчета, от тях 72 домашни и 21 полски и пространството пред фонтаните на централен площад във Варна, където сарегистрирани 50 домашни врабчета. Третото място с най-много преброени врабчета е поляна с храсти, където са видени 41 домашни врабчета.Резултатите и от тазгодишното преброяване показват, че тези дребни и обичани птици, живеещи близо до човека, предпочитат пространства, в които има повече храсти, дървета, тихи и спокойни места с преобладаващи къщи с дворове, селски улици и площади. В големите градове врабчетата се събират в по-големи ята на места, където има струпване на хора, което гарантира иналичието на достатъчно храна.Българско дружество за защита на птиците благодари на всички участници в кампанията „Ние броим врабчетата“.  ", "date": "2019.05.24", "title": "Врабчетата у нас 3138"}
{"url": "https://www.novinite.bg/articles/175915/Vuchich-Kosovo-e-izgubena-kauza", "text": "“Сърбия пропусна историческия си шанс. Сега може само да се самозалъгваме, още известно време, че Косово е наше. Една сутрин обаче ще се събудим и ще осъзнаем истината, така както стана с Черна гора”.Това е заявил сръбският президент Александър Вучич пред участниците в Събора на Сръбската православна църква /СПЦ/ в присъствието на патриарх Ириней. Срещата се състоя в началото на седмицата и за нея разказа епископ Григорий пред седмичника “Време”. Според него “разговорът се е превърнал в жестока атака срещу митрополит Теодосий, който отговаря за епархията в Косово“, предаде БГНЕС.“Вучич каза, че албанската страна получава безспорна помощ от страна на западните държави. Самите преговори са се превърнали в истинска мъка. В тях много често се разменят грубости и според него, само въпрос на време е, кога този цирей ще се спука”, цитира епископ Григорий думите на Вучич пред Светия синод.“В един момент обаче разговорът се превърна в атака срещу митрополит Теодосий… Това вече не беше диалог, а просто атака, при това без никаква причина. Това не беше и мястото за подобно нещо. Теодосий за пореден път доказа търпеливост и смирение, независимо от това, че разговорът отиде в погрешна посока и загуби всякакъв смисъл”, съобщава още епископ Григорий.“В края на срещата обаче не се стигна до ясен изход – няма ясен план и конкретно решение за изход от сегашното положение в Косово”, подчертава още епископ Григорий.  ", "date": "2019.05.24", "title": "Вучич: Косово е изгубена кауза"}
{"url": "https://www.novinite.bg/articles/175909/Mej-podava-ostavka-sled-2-sedmici", "text": "Британският премиер Тереза Мей ще подаде оставката си като председател на Консервативната партия на 7 юни.„Съжалявам и винаги ще съжалявам, че не успях да реализирам Брекзит”, заяви Мей по време на емоционалното си изявление пред сградата на Даунинг Стрийт 10.„Вече ми е ясно, че е в най-добър интерес на страната, нов министър да продължи с усилията” за излизането на страната от ЕС, каза тя, предаде БГНЕС.„За това аз днес обявявам, че ще се оттегля като лидер на Консервативната партия на 7 юни, петък, за да може да се избере наследник”, заяви Мей.„Моят наследник ще трябва да се опита да намери път да реализира резултата от референдума. За да успее той, или тя трябва да постигне консенсус в парламента, нещо, което аз не успях. Но това може да се постигне само ако и двете страни са готови на компромиси”, заяви Мей.Според закона лидерът на най-голямата партия в парламента автоматично поема премиер на страната.Докато процесът по избирането на нов лидер на партията тече, Мей ще запази поста си. Очаква се изборите за нов лидер на партията да отнемат няколко седмици.„Скоро ще напусна тази работа, която беше чест за мен да получа. Втората жена премиер на Великобритания, но определено не последната. Напускам без злоба, а с огромна благодарност, че имах възможността да служа на тази страна”, заяви британският премиер в края на емоционалната си реч.На референдума на 23 юни 2016 година британците решиха противно на всички очаквания да напуснат ЕС след 46 години членство. Те трябваше да направят това на 29 март тази година. Но до окончателна сделка със съюза така и не се стигна. През ноември месец Мей успя да постигне сделка с ЕС, която обаче беше отхвърлена вече три пъти от британските депутати. Очаква се в началото на юни да бъде гласувана за четвърти път. ", "date": "2019.05.24", "title": "Мей подава оставка след 2 седмици"}
{"url": "https://www.novinite.bg/articles/175910/Korbin-iska-predssrochni-izbori", "text": "Лидерът на опозиционната Лейбъристка партия - Джеръми Корбин заяви в петък, че Тереза Мей е права да подаде оставка като министър-председател и всеки, който я замени като лидер на Консервативната партия, трябва да свика предсрочни избори в страната, предаде БНР.\"Сега тя възприе това, което страната знае от месеци, а именно, че тя не може да управлява, нито пък нейната разделена и разпадаща се партия\", посочи в специално изявление Корбин, след като по-рано днес Тереза Мей обяви, че на 7 юни ще се оттегли от премиерския и от лидерския пост на управляващата партия.\"Консервативната партия се провали напълно по въпроса за Брекзит и не е в състояние да подобри живота на хората или да се справи с най-належащите им нужди. Парламентът е блокиран и консерваторите не предлагат решения за другите големи предизвикателства, пред които е изправена нашата страна\", посочи той и допълни:\"Който и да стане новият лидер на консерваторите, трябва да позволи на хората да решат бъдещето на нашата страната чрез незабавни общи избори\".От своя страна Първият министър на Шотландия Никола Стърджън посочи, че оставката на премиера на Обединеното кралство Тереза Мей \"няма да реши проблема с Брекзит, който създадоха торите (консерваторите)\". Тя също призова за провеждане на общи парламентарни избори и настоя за втори референдум за членството на Великобритания в Европейския съюз.Никола Стърджън благодари на Тереза Мей за нейната премиерска служба въпреки \"дълбоките разногласия\" между тях двете, причинени от \"ръководения от Мей процес на Брекзит и пренебрегването на интересите на Шотландия\".\"Като се имат предвид настоящите обстоятелства, би било дълбоко погрешно, ако друг представител на Торите бъде поставена на \"Даунинг стрийт\" 10 без общи избори\", отбеляза Стърджън, добавяйки, че подобен сценарий ще увеличи перспективата за Брекзит без сделка. ", "date": "2019.05.24", "title": "Корбин иска предссрочни избори"}
{"url": "https://www.novinite.bg/articles/175917/Pet-darjavi-ot-ES-izbirat-evrodeputati-dnes-i-utre", "text": "Чехия и Ирландия гласуват днес, за да изберат съответно 21 и 11евродепутати. Утре гласуват в Латвия, Малта и Словакия, както и в Чехия за втори пореденден. ЕС28. Дневни кадри от гласуването на водещите кандидати, избирателни секции, дейността на Европейския парламент и ключови моменти са достъпни в мултимедийния център. ЕВРОПА. Водещите кандидати пътуват из континента, за да гласуват. Виолета Томич (ЕОЛ) гласува във вторник в Любляна, Франс Тимерманс (С&Д) гласува в четвъртък в Хеерлен, докато Бас Ейкхаут (Зелените) гласува в Утрехт. В неделя Манфред Вебер (ЕНП) ще гласува в родния си град Ландсхут, Бавария; Маргрете Вестегер (АЛДЕ) - в Копенхаген и Ян Захрадил (ЕКР) - в Прага. Свободен достъп до снимки и видеа в мултимедийния център. ЕВРОПА. Артисти и организации на активисти създадоха тяхна версия на Какво прави Европа за мен. Ето няколко примера. „ЕС ти струва толкова колкото Нетфликс“ от Нидерландския архитект Рем Колхас и Стивън Питерман, филмът на румънски доброволци с идеи подкрепени от фондове на ЕС, публикацията \"Вечеря без ЕС\" в блога на млади изследователи You&EU. Може да научите повече за постиженията на Европейския парламент в медийния пакет на ЕП. БЪЛГАРИЯ. 525 професори, учители, хора на изкуството, учени и журналисти подписаха отворено писмо, в което призовават гражданите да бъдат активни, да се информират и да дадат гласа си за кандидати, които подкрепят европейските ценности. Публикувано по повод Деня на българската просвета и култура и славянска писменост (24 май) и европейските избори (26 май), писмото приканва гражданите да се обединят категорично около демократичните принципи и либералните ценности, залегнали в Договорите за ЕС. ХЪРВАТИЯ. Периодът за размисъл започва в полунощ на 25 май до 26 май 19.00 (централноевропейско време). Държавната избирателна комисия е предупредила политическите партии, кандидатите и медиите да се въздържат от всякакъв видполитически агитации или докладване относно избирателната кампания в този период. Това включва публикуване на снимки, изявления или интервюта с участниците в изборите или прогнози на резултати. Избирателната комисия също призовава служителите си даорганизират гъвкаво работата си така, че да могат да участват в изборите. ФИНЛАНДИЯ. YLE, финландската национална обществена телевизия, публикува „изборнен бот“, който помага на младите избирателите да изберат своя кандидат. Изборният бот е основан от общите данни за изборите и е насочен към младежите между 18 и 29 години, гласуващи за пръв път. ФРАНЦИЯ, ГЕРМАНИЯ. За любопитните, в Германия и Франция приложението за запознанства, Тиндър, пуска реклама до неделя, която помага на потребителите да намерят най-подходящия кандидат, за който да гласуват. Рекламата препраща към началната страница #ТозиПътЩеГласувам ИРЛАНДИЯ. Едновременно с изборите за Европейски парламент и местен съвет, ирландците гласуват по още два въпроса. Единият е референдум за облекчаване на законодателство за уреждане на развода. Другият вот е консултация на граждани в три града по въпроса за директно избираните кметове. ИТАЛИЯ. Италиански футболисти представиха своите приоритети за предстоящите избори. Assocalciatori, италианската асоциация, която представлява професионалните футболисти, в партньорство с Европейския парламент, ще представи проучване на общественото мнение, което призовава за представителство на жените във футбола, борбата срещу допинга и проявите на насилие по време на спортни състезания в Рим, днес (24 май). РУМЪНИЯ. Младежката федерация в Бакъу (град с 200 000 жители), заедно с група от 50 ангажирани гимназисти и учители, организират серия от срещи и събития в техните училища, за да информират колеги си относно ролята на ЕП и важността да се гласува. Етокак започнаха преди два месеца и как изглежда тяхното приключение. ПОРТУГАЛИЯ. „Ние сме 28“ е заглавието на песента, записана от ученици, които спечелиха състезанието на ЕП Евроскола, която разказва за важността от гласуването. Песента призовава гражданите да гласуват и Обединеното кралство да остане част от ЕС. СЛОВАКИЯ. Бизнес лидери в Словакия публикуваха видео послание относно ползите от членството на страната в ЕС. Посланието „Предприемачите ги е грижа за Европа“ призовава за глобално конкурентоспособна Европа, която предпазва демократичните принципи и принципите на правовата държава. Подчертава, че активното членство на Словакия я прави по-релевантна в световен мащаб. ", "date": "2019.05.24", "title": "Пет държави от ЕС избират евродепутати днес и утре"}
{"url": "https://www.novinite.bg/articles/175918/Zaev-Blagodarenie-na-Balgariya-imame-sporazumenieto-s-Garciya", "text": "Отношенията между Македония и България са приятелски, задълбочени и топли. Според мен, ние никога не сме имали по-добри взаимоотношения. Няма нито един гражданин, който да не потвърди това нещо. Това каза македонският премиер Зоран Заев в интервю за МКД, предаде БГНЕС.“От тези отношения са щастливи както нашите, така и гражданите на България, в този момент на единство и взаимна подкрепа. Без този подход, без Договора за приятелство с България, нямаше да бъде възможно и споразумението с Гърция”, каза още македонският министър-председател.„Приказката за интеграцията на региона достигна кулминацията си точно с Договора с България. Днес и България и Гърция са нашите най-големите поддръжници по пътя ни към Европейския съюз. Има културна размяна, художествени проекти, сериозни бизнес отношения и увеличаване на търговския обмен”, подчерта Заев.Според него “българските инвестиции са добре дошли в родината му”.“Имам информация за много инициативи, които в момента вървят. Сътрудничеството ни тепърва ще нараства. Ние сме част от НАТО. Вървим към ЕС. Имаме договор за сътрудничество и той може само да ни тласка напред, няма връщане назад”, казва още Зоран Заев.По отношение на промените в правителството премиерът е категоричен, че гражданите са изпратили много ясно послание за промяна.“Говорих с коалиционния партньор Али Ахмети. Той ще проведе разговори в партията си и ще ме информира. Аз лично вярвам, че трябва да има промени“, каза той.На въпроса “дали е заложник на коалиционни си партньор” Зоран Заев казва следното: „Не съм ничий заложник. Ако държавата бъде заложник, може да има избори. Друг път няма. Ако не се договорим по тези въпроси, ако няма възможност за друго мнозинство, тогава отиваме на избори. При всички положения посланията на гражданите са ясни. Никой до момента не е казал, че това не трябва да се случи. Добре е , че имахме подобно послание от гражданите по време на председателските избори”.„Има различни възможности. Получихме две трети мнозинство за конституционните промени, след това за стабилно парламентарно мнозинство, за сформиране на правителство. Нашето намерение не е да сформираме нов кабинет. Нашето намерение е да има промени в кабинета. Това означава една трета от министрите да може да бъдат сменени. Ако имаме общо 26, това означава 8 да бъдат сменени и правителството да продължи с работата си“, уточни Заев. ", "date": "2019.05.24", "title": "Заев: Благодарение на България имаме споразумението с Гърция"}
{"url": "https://www.novinite.bg/articles/175914/Aleksis-Cipras-s-novi-kritiki-kam-Turciya", "text": "Гръцкият премиер Алексис Ципрас определи Турция като непредвидим съсед, който не спазва международното право.В интервю за държавната телевизия ЕРТ Ципрас не скри загрижеността си от напрежението в отношенията с Турция. Според него Гърция трябва да бъде в пълна готовност, предаде БГНЕС. Гръцкият премиер подчерта, че има постоянен риск от горещ инцидент с Турция, защото “тя е непредвидим съсед, който не спазва международното право”.“Гърция никога не е имала толкова мощни съюзници, както днес… Успяхме да създадем мрежа от стабилност в региона. Само Турция отказва преговори и продължава с провокациите си”, каза Ципрас.Той е убеден, че политиката на Анкара води към безпътица и в крайна сметка това един ден ще се осъзнае и от турския президент Реджеп Ердоган.През последните години напрежението в двустранните отношения нарасна заради откриването на големи находища на природен газ в Източното Средиземноморие. Те се намират в акваторията на населения с гърци остров Кипър, но за тях претендира и Турция. В същото време се изостриха и старите спорове за границата в Егейско море, която също се оспорва от Анкара. ", "date": "2019.05.24", "title": "Алексис Ципрас с нови критики към Турция"}
