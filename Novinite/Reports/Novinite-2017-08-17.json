{"url": "http://www.novinite.bg/articles/148621/Gledat-myarkata-na-serijniya-obirdjiya-na-pensionerki", "text": "Ще остане ли серийният обирджия на възрастни дами в ареста - това ще решава в четвъртък Софийският районен съд, информира НОВА.Цветан Петров от Червен бряг е на 46 години, криминално проявен с 46 регистраци за кражби и други престъпления.Последният случай е от 8 август, когато посред бял ден напада възрастна жена в центъра на София, за да й вземе златните накити.  ", "date": "2017.08.17", "title": "Гледат мярката на серийния обирджия на пенсионерки"}
{"url": "http://www.novinite.bg/articles/148622/Donald-Tramp-se-vidya-prinuden-da-razpusne-dva-prestijni-biznes-saveta", "text": "Доналд Тръмп се видя принуден да разпусне два престижни бизнес съвета, след като участници в тях демонстративно напуснаха. Директори на някои от най-големите компании в света обявиха, че няма да участват във форумите, организирани от президента на Съединените щати, информира НОВА.Причината е, че той не пожела да се разграничи напълно от крайнодесните формации, които участваха в сблъсъци в град Шарлотсвил, при които загина един човек, а още 30 бяха ранени. Това принуди милиардера да разпусне Американския съвет по производството и Форума за стратегии и политики.Анализатори отбелязват, че това е удар за Тръмп, който рекламира себе си като ориентиран към бизнеса президент.  ", "date": "2017.08.17", "title": "Доналд Тръмп се видя принуден да разпусне два престижни бизнес съвета"}
{"url": "http://www.novinite.bg/articles/148651/Senatorka-otide-s-burka-v-parlamenta-v-znak-na-protest", "text": "Австралийската крайнодясна сенаторка Полин Хенсън си навлече критики от правителството и мюсюлманската общност, като се появи с бурка в парламента като част от своята кампания за забрана на покриващото цялото тяло облекло, носено от някои мюсюлманки, предадоха Ройтерс и Асошиейтед прес.Хенсън поседя двайсетина минути, облечена с черната бурка, след което я свали и призова подобни дрехи да бъдат забранени по съображения, свързани с националната сигурност.\"Много се радвам да сваля това, защото мястото на такива неща не би трябвало да е в парламента\", каза сенаторката, която е лидер на партията \"Една нация\".\"Ако човек, който носи качулка или каска, влезе в банка или друга сграда, или дори на партера на съда, той трябва да бъде отстранен. Защо същото да не важи за някой, който покрива лицето си и не може да бъде разпознат?\", заяви тя в Сената.Генералният прокурор Джордж Брандис каза, че правителството няма да забрани бурките, и укори Хенсън, определяйки постъпката ѝ като \"ефектен номер\", който обижда мюсюлманското малцинство в Австралия. Изказването му беше аплодирано от сенаторите. \r\n\r\n\r\n\r\n\r\n \r\n", "date": "2017.08.17", "title": "Сенаторка отиде с бурка в парламента в знак на протест"}
{"url": "http://www.novinite.bg/articles/148659/Yujna-Koreya-se-vklyuchva-v-usiliyata-za-reshavane-na-krizata-sas-Severna-Koreya", "text": "Южна Корея се включва пряко в усилията за намиране на дипломатическо решение на кризата със Северна Корея, информира ДАРИК.Президентът Мун Дже-ин заяви, че обмисля да изпрати специален пратеник за преговори в Северна Корея, ако Пхенян спре ядрените и ракетните изпитания. Сеул има уверенията на американския президент Доналд Тръмп, че ще търси одобрението на Южна Корея, преди Вашингтон да предприеме каквито и да е били действия към разполагащата с ядрено оръжие северна съседка.", "date": "2017.08.17", "title": "Южна Корея се включва в усилията за решаване на кризата със Северна Корея"}
{"url": "http://www.novinite.bg/articles/148669/Majmuni-servirat-bira-v-yaponski-bar", "text": "Бар \"Каябуки\" в град Уцуномия привлича клиенти, които са обслужвани от маймуни, изпълняващи функциите на келнери, пише агенция ЮПИ.Във видеоклип, пуснат в мрежата, се вижда как 17-годишният макак Фуку-чан слага салфетки на масите и сервира бира на посетителите. Собственикът на заведението Каору Оцука сподели, че първата му домашна маймуна, Акчан, идвала на работа с него.Приматът започнал да имитира действията на стопанина си и се научил да връчва салфетки на посетителите. Не след дълго и другата маймуна на собственика, Фуку-чан, започнала да подражава в сервитьорската професия.В бара щъкат и още няколко маймунчета, но те все още не са вещи в келнерския занаят, а само позират за снимки с клиентите. Оцука доверява, че чувства животинките си като част от семейството. Той ги гушка при всяка възможност и нощем всички спят в кревата му.", "date": "2017.08.17", "title": "Маймуни сервират бира в японски бар"}
{"url": "http://www.novinite.bg/articles/148623/Kradat-jivotnite-ot-zooparka-vav-Venecuela", "text": "Във Венецуела крадат животните от зоопарка, за да ги ядат. Това обяви полицията след нахлувания в зоологическата градина на град Маракайбо, информира НОВА.Изчезнали са няколко диви прасета и властите са сигурни, че крадците са ги взели, за да ги изядат. Ръководството на зоопарка обяви, че това не са първите изчезнали животни. По-рано бандити откраднали два тапира и дори бизон. Венецуела от години е в тежка икономическа криза. По магазините често не достигат стоки от първа необходимост, а дори когато ги има, по-бедните граждани не могат да си ги позволят.", "date": "2017.08.17", "title": "Крадат животните от зоопарка във Венецуела"}
{"url": "http://www.novinite.bg/articles/148671/Gardian-Nyama-da-ima-vizi-sled-Brexit-za-grajdanite-na-ES", "text": "Според източници на изданието това съвсем не значи, че европейците получават автоматично право за безсрочно оставане. Ако искат да работят в страната, те ще трябва да спазват новите ограничения за миграцията/Nova/Британските власти многократно заявиха, че макар Brexit да дава възможност за контролирана миграция, тя все пак няма да бъде напълно стопирана и компаниите ще продължат да наемат квалифицирани работни кадри от Стария континент.Новият план за миграцията, очакван по-късно тази година, ще дадат яснота за намеренията на правителството относно влизането във Великобритания и условията за оставане и търсене на работа или образование в страната. Те ще влязат в сила по време на евентуалния преходен период, който ще последва завършека на Brexit през март 2019 г.На референдума за членството на Великобритания в ЕС, който се проведе на 23 юни м.г. привържениците на Brexit спечелиха с 51,9% срещу 48,1%. На 29 март премиерът Тереза Мей официално уведоми Брюксел за стартирането на двугодишната процедура по излизане от ЕС, която трябва да приключи до края на март 2019 година.", "date": "2017.08.17", "title": "„Гардиън”: Няма да има визи след Brexit за гражданите на ЕС"}
{"url": "http://www.novinite.bg/articles/148635/Naistina-li-Big-Ben-shte-zamlakne-za-chetiri-godini", "text": "Министър-председателят на Великобритания Тереза Мей каза, че Биг Бен не трябва да замлъква за 4-годишния период за реставрация на часовниковата кула, предаде Ройтерс, информира ДАРИК.Тя се присъедини към други политици, които възразиха срещу плановете голямата камбана, която звъни на всеки час от 157 години, да спре да бие, за да се обезпечи безопасността на работниците.\"Разбира се, ние искаме хората да работят в безопасни условия, но не е правилно Биг Бен да замлъкне за четири години\", каза Тереза Мей.Коментарите на Тереза Мей бяха по-сдържани от тези на министъра по въпросите на Брекзит Дейвид Дейвис, който нарече идеята \"лудост\".Три парламентарни комисии са одобрили плана за ремонта, преди той да бъде приет окончателно от комисия на Камарата на общините с председател Джон Бъркоу. На 15 август обаче депутатите казаха, че не са имали представа, че подписите им са обрекли на 4-годишно мълчание най-голямата камбана на един от най-разпознаваемите символи на британската столица.Причината Биг Бен да бъде изключен, е да бъде осигурена безопасността на работниците, като се предотврати евентуално увреждане на слуха им. Членове на парламента изразиха гнева си от обявения срок за ремонта.\"Кажете на горките галеници да си сложат слушалки\", каза Николас Соумс. Депутатът от партията на либералните демократи Том Брейк заяви, че ще поиска преразглеждане на плановете.Камбаните на часовниковата кула са биели дори по време на война от 150 години до днес и идеята да запазят мълчание от следващия понеделник предизвика недоволство.Реставрацията за 29 милиона британски лири ще коригира пукнатините по кулата с официално име Елизабет, както и часовниковия механизъм. Камбаните ще звучат само за специални поводи, като Нова година например.Парламентарните власти казаха, че е \"неприемливо\" работниците върху скелето около кулата да търпят камбанния звън и да носят слушалки. Според законодателството на Европейския съюз защитните слушалки трябва да бъдат използвани на работното място в краен случай.", "date": "2017.08.17", "title": "Наистина ли Биг Бен ще замлъкне за четири години?"}
{"url": "http://www.novinite.bg/articles/148644/25-prestapnici-byaha-ubiti-za-edno-denonoshtie-vav-Filipinite", "text": "25 престъпници, от които 14 наркотрафиканти, са убити за едно денонощиевъв филипинската столица Манила, съобщи полицията, цитирана от Ройтерс. Началникът на столичната полиция каза пред журналисти, че останалите 11 убити са крадци, които също са били замесени в трафика на дрога, но убийците им не са известни.Убийствата в Манила последваха полицейски хайки в провинция Булакан във вторник, когато бяха избити 32 души. Това е най-кръвопролитният период в белязаната от насилие кампания на президента Родриго Дутерте срещу престъпността и наркотрафика, отбелязва Ройтерс.", "date": "2017.08.17", "title": "25 престъпници бяха убити за едно денонощие във Филипините"}
{"url": "http://www.novinite.bg/articles/148650/Tramp-ili-Kim-Chen-un-e-po-golyama-zaplaha-za-SASht", "text": "Скандалът с реакцията на президента Доналд Тръмп на действията на неонацистите в Шарлотсвил се разраства и е централна тема на британските медии, информира ДАРИК.В редакционна статия лондонският \"Гардиън\" отбелязва, че Тръмп отива все по-далече в снизходителното си отношение към расистката десница и сега ще трябва да плати цената за това - както в страната, така и извън нея.С изявленията на пресконференцията след печалните събития в Шарлотсвил той \"преднамерено и шокиращо пресече линията, която разделя приемливото от неприемливото в поведението на избран демократичен лидер в многорасово общество\".\"Сега Тръмп трябва да се изправи пред последствията на своето спонтанно и неизвинимо решение. Тези последствия трябва да включват начина, по който лидерите на расово пъстрите европейски страни, включително Великобритания, ще градят отношенията си с президента на САЩ от този момент нататък\", пише вестникът.Сега е моментът, в който Америка и светът трябва да демонстрират ясна морална позиция, каквато президентът на САЩ, за нещастие, е неспособен да заеме. Има позиция, която е правилна, и позиция, която не е. Расизмът, антисемитизмът, защитата на \"бялото\" превъзходство и нацизмът, в нова или стара форма, са грешната страна. Лидер, който не може да каже това ясно и категорично, е не само заблуден невежа. Той също така губи моралното право и голяма част от правото си да бъде уважаван като лидер. А именно в тази позиция Тръмп се постави сам, заключава \"Гардиън\".В друга статия в същия вестник авторът - Ричард Улф, пише, че \"президентът на САЩ сега е симпатизант на неонацистите\". Неговата пресконференция след събитията в Шарлотсвил бе \"гротескна демонстрация\" на съпричастност с расистите насилници. Това поне можа да обедини неговите съпартийци републиканци във възмущението им от техния президент, отбелязва той. ", "date": "2017.08.17", "title": "Тръмп или Ким Чен-ун е по-голяма заплаха за САЩ?"}
{"url": "http://www.novinite.bg/articles/148662/Tramp-e-vse-po-izoliran-sred-svoite-no-izbiratelite-mu-oshte-go-haresvat", "text": "Президентът на САЩ Доналд Тръмп разпусна вчера два важни консултативни бизнес съвета - Американския съвет по предприемачество и Форума за стратегия и политика към Белия дом, което според Асошиейтед прес е признак за все по-голямата изолация след коментарите му за расовото насилие в Шарлотсвил.След като редица бизнес лидери скъсаха връзките си с Тръмп, може да се очаква да ги последват разочаровани негови помощници. Изцепките на Тръмп карат някои от тях да се замислят дали няма да заплатят висока цена за репутацията си, ако продължат да работят за президента, отбелязва Ройтерс.\"Мнозина от нас влязоха в администрацията, смятайки, че можем да внесем опита и уменията, които президентът не е имал възможност да придобие по време на бизнес кариерата си, и да го насърчим да проявява известна сдържаност в онова, което казва публично или на съюзниците ни\", е казал за Ройтерс старши сътрудник, който се двоуми дали да напусне.\"След вчера е ясно, че е невъзможно за когото и да било, дори за генерал от флота, да обуздае импулсивното поведение на Тръмп или онова, което виждаме по телевизията и четем в мрежата\", добавил същият източник, информира бТВ.Имаше надежди, че генерал Джон Кели, новият шеф на канцеларията на Белия дом, може да внуши известна дисциплина на Тръмп, което предшественикът му Райнс Прибъс преди него не успя да направи. Но Кели гледаше в пода през всичкото време, докато Тръмп обвиняваше от своята кула в Манхатън и расистите, и антирасистите за насилието в Шарлотсвил.Появиха се съобщения, че и Гари Кон, съветникът на Тръмп по икономическите въпроси и главната му връзка с бизнес общността, когото президентът цени високо, може също да се оттегли. Кон, който е евреин, беше смутен от изявленията на Тръмп, но засега е решил да остане на поста си, според източник от Белия дом, цитиран от Ройтерс. Много от републиканците от Конгреса и Сената също критикуваха изявленията на Тръмп за това кой е виновен за насилието в Шарлотсвил. Но хората от улицата, помогнали за избирането му, изобщо не изглеждаха объркани, отбелязва АП. Ентусиазмът на неговите избиратели изобщо не е спаднал и дори самият Тръмп се похвали, че може да застане по средата на Пето авеню и да застреля някого и пак да не изгуби избиратели.Много хора от улиците, интервюирани от АП, казват, че нищо, направено от президента, не е разколебало подкрепата им за него и че отново ще гласуват за Тръмп.Патриша Робинсън от Толедо в Охайо е цитирана да казва, че подкрепата за Тръмп й е коствала много приятелства и е обтегнала отношенията със семейството й, но като много други негови страстни почитатели 63-годишната чернокожа жена не е променила мнението си и настоява, че той не е направил нищо, с което да я отблъсне. Тя настоява, че Тръмп е единственият президент, който е разговарял директно с чернокожи.Клементе Руис, 49-годишен син на мексикански имигрант, шофьор на камион в Тексас, заявява, че е доволен от работата, която Тръмп е свършил, особено от постигнатото в икономиката.", "date": "2017.08.17", "title": "Тръмп е все по-изолиран сред своите, но избирателите му още го харесват"}
{"url": "http://www.novinite.bg/articles/148624/Vodata-poskapna-s-60-Klisura-izliza-na-protest", "text": "Протест срещу цената на водата в Клисура. Причината - скокът на цената й с над 60%. От юли предлаганата в общината вода от 99 стотинки вече струва 1.42 лева.Граждани се събират в четвъртък пред общината, за да изрязат своето недоволство.Според протестиращите водоснабдяването в Клисура все още е каптажно, а през годините не са направени никакви сериозни инвестиции.", "date": "2017.08.17", "title": "Водата поскъпна с 60%, Клисура излиза на протест"}
{"url": "http://www.novinite.bg/articles/148620/Regionalniyat-ministar-proveryava-remonta-na-patya-Asenovgrad-Plovdiv", "text": "Качествен ли е ремонът на републиканския път Асеновград-Пловдив. Това ще инспектира днес регионалният министър Николай Ненков. По план изграждането на новия 11-километров  път трябва да продължи 15 месеца.Предвидено е да има две активни ленти за движение, които ще се разширят до  габарити на магистрала и една аварийна.Реконструкцията на пътя Пловдив-Асеновград се чака от 1982 г. и се осъществява с пари от Европа.", "date": "2017.08.17", "title": "Регионалният министър проверява ремонта на пътя Асеновград-Пловдив"}
{"url": "http://www.novinite.bg/articles/148625/Voenni-shte-se-vklyuchat-v-borbata-s-pojara-kraj-balgaro-turskata-granica", "text": "Очаква се военните да се включат в помощ на пожарникарите край българо-турската граница. Там вчера се запалиха стотици декари сухи треви и храсти, като борбата с огъня продължи през цялата нощ. Пожарът е далече от населени места и от големи горски масиви. Засега няма опасност и за близките села Присадец и Маточина, информира НОВА.За днес опасност от пожари е обявена за 9 области на страната. Експертите препоръчват да бъдем внимателни сред природата, да не палим огън на открито и да не изхвърляме незагасени цигари.", "date": "2017.08.17", "title": "Военни ще се включат в борбата с пожара край българо-турската граница"}
{"url": "http://www.novinite.bg/articles/148619/Shte-e-predimno-slanchevo", "text": "Атмосферното налягане е малко по-високо от средното за август и ще остане без съществена промяна.Днес ще е предимно слънчево. Около и след обяд ще се развива купеста облачност, но само на изолирани места ще превали и прегърми. Ще духа слаб, в източната половина от страната – умерен вятър от север-североизток. Максималните температури ще са между 29° и 34°. Това съобщи за Агенция „Фокус“дежурният синоптик от НИМХ Евгения Егова. Над Черноморието ще преобладава слънчево време, около и след обяд с по-значителни временни увеличения на облачността, но вероятността за валеж е малка. Ще духа предимно умерен североизточен вятър. Максималните температури ще са 27-30°. Температурата на морската вода е 25°-26°. Вълнението на морето ще бъде около 3 бала.Над планините ще е предимно слънчево. Около и след обяд ще се развива купеста облачност, но само на изолирани места ще превали и прегърми. Ще духа до силен североизточен вятър. Максималната температура на височина 1200 метра ще е около 25°, на 2000 метра – около 16°.", "date": "2017.08.17", "title": "Ще е предимно слънчево"}
{"url": "http://www.novinite.bg/articles/148626/Valeri-Simeonov-Disciplinirashtiyat-efekt-ot-Akciya-Tishina-e-nalice", "text": "Дисциплиниращият ефект от Акция \"Тишина\" през почивните дни е налице\". Това заяви вицепремиерът Валери Симеонов. Думите дойдоха по повод предизвикалите дебати нощни проверки, при който той инспектира редица заведения в Слънчев бряг заради шумната музика, информира НОВА.Той обясни, че сам е участвал в проверките, защото законът не позволява на институциите да приложат крайни мерки. И цитира данни, че при издадени 89 акта за затваряне на заведения, в Бургаския административен съд, отпадат 80 от тях.\"В бар \"Оксижен\" става дума за най-малко 20 предупредителни протокола и над 18 наказателни постановления за шум, които не се спазват. Те продължават да скандализират\", изтъкна той, като подчерта.Вицепремиерът беше категоричен, че институциите вършат добра работа. Той изтъкна, че само на територията на Бургаска и Варненска област работят над 100 екипа, които денонощно извършват проверки от всякакъв вид: \"Този сезон няма нито едно стомашно-чревно заболяване и натравяне с храна. Не е затварян нито един плаж\". \"Във всяко едно от заведенията има по един собственик, който си мисли, че е над закона. Това е в манталитетът на българина. Има заведения, които са недосегаеми\", смята Симеонов. Според него протестите и призивите за оставката му след Акция \"Тишина\" са организирани именно от хора, които нарушават закона, и допълни: \"Няма как Бойко Борисов да спре Валери или Валери да спре Бойко Борисов, когато и двамата спазват закона\". \"Кой клати държавата през туризма? Наематели и концесионери на плажове като братята Маргини, Радо Слънцето. Тези хора са свикнали да печелят на гърба на другите. Не е нормално да дадеш концесия за 20 години на плаж. Ние ги правим назначени печеливши\", изтъкна той.  ", "date": "2017.08.17", "title": "Валери Симеонов: Дисциплиниращият ефект от Акция \"Тишина\" е налице"}
{"url": "http://www.novinite.bg/articles/148630/Naesen-startira-procedura-za-kupuvane-na-novi-vlakove", "text": "Желанието ни е през есента на тази година да се стартира процедура за закупуване на нови влакове, каза в предаването „Тази сутрин” по bTV транспортният министър Ивайло Московски, информира бТВ.Идеята е капиталовият трансфер, който има железницата от държавата в размер на 35 млн. лв. на година, да бъде събран за следващите 10 г., тоест доставчикът да достави влакове за около 350 млн. лв., каза Московски.По думите му на базата на тази сума потенциалните доставчици ще се състезават с оферти. Ние ще обявим, че имаме възможност за 10 г. да изплащаме по 35 милиона, ще заложим какви видове, а те трябва да предложат колко на брой влакове могат да доставят, обясни Московски.Подвижният състав на БДЖ, особено локомотивите, в някои случаи е на повече от 40 г., но това е състоянието на компанията. Ние я заварихме с необслужвани дългове от над 850 млн. лв. Към момента компанията е с 393 милиона задължения, подчерта той.„Постоянно се качвам на влак, не само в летните месеци”, категоричен  беше Московски, който настоя, че има влакови направления, които са с добри условия.За новия транспортен коридор между София и Скопие министърът обяви, че в българската си част проектът София – Перник – Радомир ще е около 250 млн. евро. Остава допроектирането на участъка до Гюешево и македонската граница, чиято стойност ще стане ясна до края на годината.", "date": "2017.08.17", "title": "Наесен стартира процедура за купуване на нови влакове"}
{"url": "http://www.novinite.bg/articles/148632/Dneven-horoskop-za-chetvartak-17-avgust-2017-g", "text": "Материалните неща са много по-привлекателни за вас в момента, което обаче не означава, че се отдалечавате от духовността си. Това просто означава, че пазаруването и колекционирането са много по-интересни.Въпреки че се чувствате малко нуждаещи се днес, трябва да откриете, че можете да превърнете загрижеността си в невероятно представяне или изкуство - ако това е, което искате да направите. Всички това трябва да е положително за вас.Днес имате повече, отколкото искате - което е изключително необичайно за вас! Очаквайте най-малко една основна пречка за проявлението, тъй като всичко е тръгнало на криво днес за вас. Очакват ви по-добри моменти, не се притеснявайте.Ако сте представител на някой от останалите зодиакални знаци, можете да намерите своя дневен хороскоп ", "date": "2017.08.17", "title": "Дневен хороскоп за четвъртък, 17 август 2017 г."}
{"url": "http://www.novinite.bg/articles/148627/Servirat-li-ni-razvalena-i-zastoyala-hrana-v-kurortite", "text": "Сервират ли ни развалена и застояла храна в курортите? Кой и как следи за хигиената в кухнята, където се приготвя менюто за ресторанта?Преди няколко снимки разбуниха духовете в социалните мрежи. Автор е Иван Дончев. Мъжът публикува шокираща рецензия в известен украински сайт, с думите „Не ви съветвам да ходите там”, информира НОВА.Украинецът уверява, че до края на месец юли е работил в хотела и разказва, че една и съща храна се сервирала в продължение на седмица, а водата се наливала от чешмата.", "date": "2017.08.17", "title": "Сервират ли ни развалена и застояла храна в курортите?"}
{"url": "http://www.novinite.bg/articles/148631/Kv-Strelbishte-protestira-sreshtu-stroeja-na-nebostargach", "text": "Местната и столичната община, както и жителите на столичния квартал „Стрелбище”, ще продължат да се борят срещу построяването на небостъргач на мястото на малка градинка, информира бТВ.Хората от района са подали оплаквания и молби за спиране на строежа до всички институции, като официален отговор трябва да получат в началото на септември. Гражданите са категорични, че ако строежът на сградата бъде разрешен въпреки недоволството им, протестите ще продължат. Докато гражданското недоволство нараства, теренът беше заграден, а улицата, минаваща през него – разкопана. От вчера има заповед на районния кмет загражденията незабавно да бъдат премахнати, но това така и не се случи.„Такава сграда няма да има. Общината смята, че тази площ трябва да остане така”, категоричен е главният архитект на район Триадица Иван Шишков.„В момента има два варианта. Единият е търсене на конкретен друг терен, с който да бъде заменен този. Вторият вариант е изкупуване на терена, за да може да се запази общият устройствен план”, поясни инж. Николай Терзиев, кмет на района.", "date": "2017.08.17", "title": "Кв. „Стрелбище” протестира срещу строежа на небостъргач"}
{"url": "http://www.novinite.bg/articles/148641/21-godishen-mladej-izchezna-v-moreto-kraj-Nesebar", "text": "21-годишен младеж е изчезнал в морето в района на Несебър, съобщи полицията в Бургас.В четвъртък около 18.15 часа в Районно управление - Несебър, е получено съобщение от 66-годишна жена от Ловеч. Тя била с 21-годишния си син на разходка в Старият Несебър. Момчето поскало да посетят вълнолома, покатерило се по скалите и скочило в морето от там.Своевременно на мястото на инцидента пристигнал екип от двама водолази от \"Пожарна безопасност и защита на населението”, които не са открили младежа с инициали С. П.Работата по случая продължава.", "date": "2017.08.17", "title": "21-годишен младеж изчезна в морето край Несебър"}
{"url": "http://www.novinite.bg/articles/148633/Krasimir-Lalov-Ne-moga-da-si-predstavya-tol-taksa-na-patya-Vidin-Sofiya", "text": "„Не мога да си представя каква тол такса ще сложим на пътя Видин-София, който три пъти вече се преработва. Той е много опасен за движение. На нас като превозвачи ни нанася толкова щети. Заради този „прекрасен път” камионите трябва да се ремонтират”. Това коментира в ефира на NOVA Красимир Лалов от Съюза на превозвачите в България, информира НОВА.Той обясни, че превозвачите трябва да са наясно кои пътища ще имат тол такси и какви ще са те, защото от това зависят и договорите им.„Тол таксите са определени за автомобили над 3 тона и половина, тоест тежкотоварните автомобили. Точната цена, която ще се плаща, ще бъде коментирана и с превозвачите. Това зависи и от решението на правителството”, обясни Светослав Глосов, член на УП на АПИ.Той успокои, че леките автомобили ще плащат винетка, както и сега. Вероятно обаче ще се смени вида им и те ще станат електронни, но цената няма да се промени.„Цялата информация за изграждането на тол системата е публикувана преди 2 години. Тя предвижда редуциране на различни цени. По-големите превозвачи най-вероятно ще получават отстъпки. Предвижда се и автомобилите с по-екологични двигатели да плащат по-малко”, заяви Глосов.По думите му първоначално ще бъдат обхванати магистралите и първокласните пътища.„Превозвачите искат добри пътища, по които да се движат, превозвачите оставят няколко пъти въпроса за места, където автомобилите да могат да спират, да има необходимите санитарни възли, условия за почивка – това нещо се постига с пари, а те може да влизат единствено с тол системата”, заяви Глосов.", "date": "2017.08.17", "title": "Красимир Лалов: Не мога да си представя тол такса на пътя Видин-София"}
{"url": "http://www.novinite.bg/articles/148639/Posreshtame-vse-poveche-turski-turisti", "text": "Министърът на туризма Николина Ангелкова се срещна с Мехмед Гюркайнак - генерален мениджър на Turkish Airlines - България, съобщи пресцентърът на министерството. На срещата министър Ангелкова и Мехмед Гюркайнак са обсъдили перспективите за двустранното сътрудничество, което още да повиши обмена на туристи между България и Турция, информира ДАРИК.Положителна е тенденцията за развитие на туристическите контакти между двете държави, посочват от ведомството. Данните показват, че от януари до юни 2017 г. визитите в България от Турция са близо 534 000, което е ръст от 6%  спрямо същия период на миналата година. Така за полугодието южната ни съседка е третият чуждестранен пазар за страната ни, според данните на Националния статистически институт.С 8% се увеличават посещенията на турски граждани у нас с цел туризъм. През миналата година турските граждани са осъществили над 1,3 милиона пътувания до България, от тях 565 000 са били туристически, което е ръст от 8,9 на сто.За първите шест месеца на 2017 г. българите, които са пътували към Турция, са повече от 643 000, което е 5,7 на сто ръст спрямо същия период на миналата година. А за цялата 2016 г. пътувалите български граждани към Турция са били над 1,2 милиона. ", "date": "2017.08.17", "title": "Посрещаме все повече турски туристи"}
{"url": "http://www.novinite.bg/articles/148642/561-chujdenci-sa-poluchili-statut-na-bejanci-u-nas-ot-nachaloto-na-2017-g", "text": "561 чужденци са получили статут на бежанци от Държавната агенция за бежанците (ДАБ) от началото на годината до края на месец юли, съобщава БГНЕС.На още 683 лица е предоставен хуманитарен статут, а отказ да получат бежански статут са издадени на 2462 чужди граждани. По данни на ДАБ за първите седем месеца на 2017 г. броят на потърсилите закрила у нас чужденци възлиза на 2319 души, което е в пъти по-малко от предходните четири години. През 2015 г. – 20391 лица са търсили закрила у нас, а през 2016 г. броят на чужденците, които са искали получаването на бежански или хуманитарен статут е бил 19 418. И още един показател, който показва драстичен спад на мигрантския натиск. През 2014 г. статут на бежанци са получили 5162 лица, а през 2015 г. - 4708 души.От данните на агенцията става ясно още, че най-много са гражданите на Афганистан, които успяват да проникнат на българска територия, следвани от граждани на Сирия, Ирак и Пакистан.", "date": "2017.08.17", "title": "561 чужденци са получили статут на бежанци у нас от началото на 2017 г."}
{"url": "http://www.novinite.bg/articles/148643/Zadarjaha-pocherpena-jena-zaplashila-che-shte-prebie-polovinkata-si", "text": "Жителката на врачанското село Шипково е задържана от полицията заради домашно насилие. Жената е била в нетрезво състояние, когато е проявила агресия и отправила заплахи за побой към мъжа, с когото съжителствала в Белоградчик, съобщиха от полицията във Видин. 53-годишната жена е задържана за срок от 24 часа в полицейския арест, информира ДАРИК.", "date": "2017.08.17", "title": "Задържаха почерпена жена, заплашила, че ще пребие половинката си"}
{"url": "http://www.novinite.bg/articles/148638/Sled-10-godini-nyama-da-ima-balgarska-yabalka-zaradi-vnosa-ot-chujbina", "text": "Български производители на ябълки са принудени да изкореняват насаждения и да се ориентират към отглеждането на други култури. Причината за това е внос от Полша на изключително занижени цени от около 35 ст. за килограм, съобщи БНТ. За това алармират собственици на овощни градини от региона на Пловдив. Така в традиционния сезон вместо с български, пазарът ни е залят с полски ябълки. След руското ембарго за внос от европейските страни българският пазар е залят от ябълки и домати от Полша. Преди рестрикциите от Москва такъв внос не е имало. Сега обаче за големите вериги полски ябълки по 35 ст. са добре дошли, нищо че са престояли поне десетина месеца в хладилни помещения.“Ако нещата в България продължават по този начин, след 10 години българска ябълка няма да има“, коментира Красимир Кумчев, производител. Според родните производители, колегите им от Полша могат да си позволят да зареждат на нищожни цени, защото получават субсидии от 1,20 ст. за килограм ябълки.“Българският производител на ябълки получава около 100 лева на декар субсидия, което като се раздели на един добив от три тона, означава три стотинки на килограм. Полският фермер за една година получава толкова, колкото българският за 40 години“, посочи Кумчев.Заради ситуацията той, който е един от големите производители у нас, е спрял да инвестира в нови ябълкови насаждения. Наскоро се е опитал да договори износ за Румъния. “Казаха категорично: националната ни политика е такава, че докато не се продаде румънската ябълка, внос в Румъния на друга ябълка не се прави. Ето това искаме от българското правителство“, каза той.", "date": "2017.08.17", "title": "След 10 години няма да има българска ябълка заради вноса от чужбина"}
{"url": "http://www.novinite.bg/articles/148645/Borisov-se-izvinil-na-maja-vikan-v-GDBOP", "text": "Премиерът Бойко Борисов се обадил и извинил на мъжа, който беше извикан на разпит в ГДБОП след гневен пост във Facebook. Това съобщи разпитваният Васил Коцев отново в социалната мрежа.„И така тази сутрин Министър - председателя ми звънна лично и ми се извини, че съм преживял това! Направо паднах! Подробности по късно!”, гласи постът на Коцев, информира НОВА.В сряда той се оплака, че бил викан на разпит в ГДБОП, след гневен пост по адрес на Бойко Борисов в социалната мрежа.\"До Бойко! Това, което вършиш, ще те изхвърли не само от властта. Но и ще ти отрежем главата! Това ли целиш? Българите да хванат пушките и ножовете? Денят идва!\" -  заради този априлски пост на 15 август полицаи от ГДБОП почукали на вратата на Васил Коцев от София и любезно го отвели за справка в сектор \"Киберпрестъпления\".Коцев твърди, че профилът му във Facebook е бил хакван няколко пъти и че наистина не помни пускал ли е този статус. Отказал обаче да предаде личния си компютър за проверка.Макар да недоумява защо държавната машина се е мобилизирала срещу неговите публикации във Facebook, Коцев признава - на мястото на полицията би постъпил по същия начин. Признава и че не симпатизира на премиера Бойко Борисов.  Казва, че дотук няма никакви противообществени прояви и не членува в партии.От МВР заявиха, че до разпита се е стигнало заради подаден сигнал, а тяхно задължение е да проверят опасен ли е той.", "date": "2017.08.17", "title": "Борисов се извинил на мъжа, викан в ГДБОП"}
{"url": "http://www.novinite.bg/articles/148646/Ekstremna-opasnost-ot-pojari-v-Haskovsko", "text": "За днес в почти цялата област Хасково е обявена екстремна опасност от пожари. Температурите са високи, сухо е и духа силен вятър. Това е предпоставка за възникването и бързото разпространение на пожари, се посочва в съобщение на областната администрация, информира ДАРИК.Военнослужещи  се включиха тази сутрин в 5.00 ч. в овладяването на големия пожар в общините Тополовград и Свиленград, съобщи областната администрация. Стихията между селата Присадец и Маточина бушува от обяд вчера.34 униформени с техника са се присъединили към екипите от пожарникари, горски служители и доброволци, които се опитват да спрат пламъците в труднодостъпния район. Пожарът е обхванал над 1000 декара в пограничната област, посочват от администрацията. Засегнати са сухи треви, храсти и лесонепригодни площи. Няма застрашени населени места, както и опасност за хора или за селскостопанската продукция.Второто голямо огнище на пожар в областта - край село Сакарци, община Тополовград, е било локализирано снощи. Там са оставени дежурни екипи, които да контролират полосата. Засегнати в района са около 800 декара.", "date": "2017.08.17", "title": "Екстремна опасност от пожари в Хасковско"}
{"url": "http://www.novinite.bg/articles/148636/Opasni-yajca-na-balgarskiya-pazar", "text": "Няма данни за наличие на замърсени с фипронил яйца и яйчни продукти на българския пазар, съобщи Министерството на земеделието, храните и горите, информира ДАРИК. Ветеринарномедицински препарати, съдържащи веществото не са разрешени за употреба при кокошки носачки. Разпространението на тези яйца започва от Белгия и Холандия, след което са били разпространени и в други европейски страни, припомнят от ведомството.Компетентните органи за безопасност на храните на страните членки обменят постоянно информация по Системата за бързо предупреждение за храни и фуражи (RASFF). При наличие на риск за потребителите Министерството на земеделието, храните и горите, респективно Българската агенция по безопасност на храните своевременно ще предприеме всички необходими действия за неразпространение на опасните храни и ще информира обществото, уверяват от министерството. ", "date": "2017.08.17", "title": "Опасни яйца на българския пазар?"}
{"url": "http://www.novinite.bg/articles/148649/Blizo-100-kg-narkotici-zadarjaha-v-Car-Kaloyan-dvama-sa-arestuvani", "text": "78 кг амфетамини и 8,13 кг марихуана са иззети полицаи в Цар Калоян. Мъж и жена са задържани за притежание и разпространение на наркотици. Оперативно-издирвателни действия предприели вчера служители на МВР, след като в Цар Калоян за проверка бил спрян автовоз с прикачена платформа и натоварени на нея леки автомобили, информира ДАРИК.Автовозът управлявал 47-годишен мъж от Дряновец. При извършено претърсване в единия от натоварените леки автомобили, в специално изработен тайник в задната седалка, униформените открили и иззели осем пакета, с общо тегло 8,132 кг суха зелена растителна маса, която при тестване с наркополеви тест реагирала като марихуана.", "date": "2017.08.17", "title": "Близо 100 кг наркотици задържаха в Цар Калоян, двама са арестувани"}
{"url": "http://www.novinite.bg/articles/148654/28-godishna-ukrainka-se-udavi-v-Pomorie", "text": "28-годишна украинка се удави в Поморие тази нощ, съобщават от ОД на МВР-Бургас, информира НОВА.Сигнал за инцидента е подаден в 01:50 часа тази нощ. На място веднага пристигнали полицейски екипи и пожарникари, които открили тялото.Закарана е за аутопсия в „Съдебна медицина” при УМБАЛ – Бургас. Работата по случая продължава.", "date": "2017.08.17", "title": "28-годишна украинка се удави в Поморие"}
{"url": "http://www.novinite.bg/articles/148655/Priklyuchi-zalojnicheskata-drama-v-sgradata-na-holandsko-radio", "text": "Въоръжен с нож мъж взе за заложник жена в сградата на холандското радио 3 Еф Ем в град Хилверсум, съобщиха Ройтерс и ТАСС. Няколко часа по-късно полицията съобщи, че жената е освободена жива и здрава, а похитителят е задържан, информира ДАРИК.Към 8 ч. местно време мъжът заплашил жената, служителка в радиото, с нож на паркинг до сградата и я принудил да влезе заедно с него вътре. Засега не е ясно дали двамата имат връзка помежду си. На мястото пристигнаха няколко полицейски коли и сградата беше отцепена.На 50 м от сградата били намерени нож и чанта, посочва ТАСС, позовавайки се на местни медии. Според информационната агенция АНП преговарящ се е свързал с похитителя.Ройтерс посочва, че инцидентът станал, след като най-популярният DJ Хийл Бейлен обявил, че напуска радиостанцията след 19 години, вероятно за да отиде в друга медия.", "date": "2017.08.17", "title": "Приключи заложническата драма в сградата на холандско радио"}
{"url": "http://www.novinite.bg/articles/148656/Razkriha-kak-da-piem-bira-bez-da-debeleem", "text": "Бирата може и да има своето предназначение в социалния живот, но е известно, че има свойството да се \"лепи\" на нежелани места. Терминът бирено шкембенце съществува неслучайно. И така, възможно ли е да пием бира, без да дебелеем? Отговорът на британски експерти е \"Да\", но при условие, че спазваме няколко препоръки, пише в. \"Дейли стар\", информира ДАРИК.Специалистите напомнят, че само една халба бира е достатъчна, за да си набавим около 200 калории. Ако една дама, решила да изпие \"по едно\" с дружките си утрои количеството, това ще означава, че е набавила само от бира около една трета от препоръчителния си дневен прием на калории.От другата страна са джентълмените, близо една четвърт от които не крият, че поне пет пъти месечно прекаляват с пивото, като вместо \"по бира\" обръщат по осем. Подобен бирен гуляй се равнява на 1600 калории, имайки предвид, че на мъжете са им необходими около 2200 калории дневно.Как да избегнем калориите, които се спотайват в бирата в очакване да се лепнат около талията, без да се лишаваме от удоволствието да я пием? Следвайки няколко прости правила, препоръчани от експертите:Пийте бавноЗа да контролирате \"подмолните\" калории, трябва да разпределите разумно времето за пиене на бира. Така не само ще ограничите количеството на погълнатото пиво, но и ще улесните черния си дроб в справянето с алкохола.От експертна гледна точка е най-добре една бира да се пие един час - времето, необходимо на органа да я преработи. Пиенето на бира за време под един час забавя способността на тялото на изгаря мазнини, в резултат на което те се \"лепят\" на нежелани места.Яжте протеиниАко консумирате протеини преди или по време на пиене, ще намалите количеството бира, което ще \"излочите\" на едно сядане. Протеините допринасят за контролиране на нивата на алкохол в кръвта, понижават степента му на абсорбиране и стимулират черния дроб. По този начин попадналият попадналият в кръвообращението алкохол може да бъде снижен до под 40 процента.Пийте водаСъветът на експертите е за всяка халба бира да изпивате по една чаша вода. Така не само ще се предпазите от натрупване на излишни килограми, но и ще останете хидратирани и ще се спасите от махмурлук.Правете разлика между видовете бираХората, които съвестно съблюдават калорийния прием, трябва да са наясно с типа консумирана бира - дали тя е лека, нискоалкохолна или нисковъглехидратна.Каква е разликата между видовете пиво? Леката бира е с ниско съдържание на алкохол и ниско съдържание на калории - около 110 на питие. От нисковъглехидратната бира обикновено са отстранени въглехидратите, но алкохолното и калорийното съдържание са колкото в обикновена бира.Пийте от чаша с определена формаПроучване от 2015 г. установи, че пиенето от чаша с прави стени води до по-ниска консумацията на алкохол, отколкото използването на чаша със заоблени форми. ", "date": "2017.08.17", "title": "Разкриха как да пием бира, без да дебелеем"}
{"url": "http://www.novinite.bg/articles/148660/Stotici-dekari-goryat-v-Yujna-Balgariya", "text": "Стотици декари горят в Южна България. Полицията и пожарната подозират 45-годишен фермер за „съпричастност” към пожара в Тополовградско.  Неговите трактори са открити на мястото на огнището, информира НОВА.Втори ден продължава да гори и край село Маточина до турската граница. Огънят е преминал през стотици декари – над 1000 декара по данни на Пожарната.Огънят е стигнал и на метри от граничната ограда.Пожарът вече е локализиран. На място са пожарникари, военни, горски.Пожарникари предполагат, че и този пожар е тръгнал от разчистване на пасища.\r\n \r\n", "date": "2017.08.17", "title": "Стотици декари горят в Южна България"}
{"url": "http://www.novinite.bg/articles/148652/Majat-i-jenata-namereni-martvi-sled-pojar-v-doma-im-sa-bili-prostrelyani", "text": "Възрастното семейство, което бе открито мъртво след пожар в дом им, е било убито.Мъжът и жената са били простреляни, а пожарът е бил умишлен с цел да прикрие престъплението, предаде БТВ.Работата по случая продължава. Обвиняем няма.Досъдебното производство на този етап се води срещу неизвестен извършител.", "date": "2017.08.17", "title": "Мъжът и жената, намерени мъртви след пожар в дома им, са били простреляни"}
{"url": "http://www.novinite.bg/articles/148663/15-godishno-momche-pochina-ot-travmite-si-sled-tejka-katastrofa", "text": "15-годишно момче е починало от травмите си след тежка катастрофа на пътя Асеновград – Леново, съобщиха за Дарик от УМБАЛ „Св. Георги“. Пътният инцидент е станал снощи. На място са изпратени екипи на полицията и Спешна помощ, информиа ДАРИК. Младежът е откаран в лечебницата с мозъчна смърт и настанен в Клиниката по анестезиология и интензивно лечение. Той е починал днес около 11.00 ч., заради множеството травми по главата и тялото, които са били несъвместими с живота. Катастрофата станала след като по-големия брат на починалото момче изгубил контрол над колата, излязъл от пътя и се врязал в лозов масив. В колата са пътували общо четирима младежи. Разследването на инцидента продължава, образувано е досъдебно производство. ", "date": "2017.08.17", "title": "15-годишно момче почина от травмите си след тежка катастрофа"}
{"url": "http://www.novinite.bg/articles/148648/20-ot-slanchevite-ochila-na-pazara-ne-otgovaryat-na-iziskvaniyata", "text": "В разгара на летния сезон инспекторите на Държавната агенция за метрологичен и технически надзор извършиха масови проверки на предлаганите в търговската мрежа слънчеви очила. 291 обекта са обхванати от проверките на територията на цялата страна, в това число и в магазините в морските ни курорти/DARIK/Целта на проверките е превенция и установяване спазването на изискванията за безопасност на едни от най-атрактивните лични предпазни средства за лятото – слънчевите очила. Инспекциите бяха съсредоточени извън специализираните оптики, за да се обхванат по-малките търговски обекти и складовите бази, където обикновено се регистрират най-много нарушения на законодателството.Проверени са 737 различни модели очила, от които при 266 вида са установени редица несъответствия. При проверките е установено, че 152 различни марки и модели слънчеви очила се предлагат на пазара в нарушение на действащото законодателство и за тях са съставени актове. Други 53 модела продукти са спрени от разпространение със заповеди.При проверката са закупени и образци, които са изпитани в лаборатория като резултатите показват, че 5 модела не съответстват на приложимите изисквания. Един модел от тези слънчеви очила представлява сериозен риск за потребителите, защото не покрива изискванията за UV защита и при употреба ще доведе до опасност от увреждане на зрението.За останалите 4 модела слънчеви очила изпитванията са констатирали, че не отговарят на показателя – „коефициента на пропускане на светлина“, тъй като са със значително по-тъмни филтри от нормите. Това отново представлява сериозен риск за потребителя, защото намаляват видимостта. Тези очила също ще бъдат изтеглени от пазара. ", "date": "2017.08.17", "title": "20% от слънчевите очила на пазара не отговарят на изискванията"}
{"url": "http://www.novinite.bg/articles/148664/Akciya-taksi-v-obshtina-Nesebar-Naj-chesto-vozyat-bez-licenz", "text": "Общо 141 таксиметрови автомобила, работещи на територията на Община Несебър, са проверени от съвместни екипи на контролните органи. Съставени са 17 акта и 21 фиша по линия на „Пътна полиция”, 5 акта за нарушаване на изискванията на Изпълнителна агенция „Автомобилна администрация” – Бургас и са съставени три констативни протокола от служители на Държавната агенция по метрология и технически надзор, информира ДАРИК.Сред най-честите констатирани нарушения са превоз на пътници без лиценз, непопълване на пътен лист, нередовни документи на водача и на автомобила, неосветени таксиметрови табели и некоректно пломбирани таксиметрови апарати. Припомняме, че преди броени дни на територията на Община – Бургас бе проведена сходна специализирана операция с оглед установяване на нарушения и престъпления от водачи, извършващи таксиметров превоз на пътници, като от проверените 11 леки таксиметрови автомобили, в два от тях при разглобяване на арматурното табло, са открити монтирани устройства и приспособления – тип «помпичка».При проверката на други четири леки таксиметрови автомобила бе установено, че водачите им извършват превози на пътници с електронни таксиметрови апарати с фискална памет, които са с нарушена контролна пломба. На два от таксиметровите водачи бяха отнети шофьорските книжки. Подобни специализирани проверки е предвидено да продължат да се провеждат на територията на цялото Южно Черноморие. Идеята е да се завиши контрола над таксиметровите превози и до минимум да сведат случаите на нерегламентиран превоз на пътници. ", "date": "2017.08.17", "title": "Акция \"такси\" в община Несебър: Най-често возят без лиценз"}
{"url": "http://www.novinite.bg/articles/148666/Socialniyat-ministar-Minimalna-zaplata-650-lv-do-kraya-na-mandata-e-realistichna", "text": "Според министъра на труда и социалната политика Бисер Петков минимална работна заплата от 650 лева и средна заплата до 1500 лева в края на мандата са реалистични цели, информира Дарик.Сред приоритетите на ведомството са увеличаване на доходите чрез заетост и по-висока производителност на труда, както и нарастване на квалифицираната работна ръка. По думите на министъра тези цели следват тенденциите на пазара на труда. Петков припомни, че по данни на Агенцията по заетостта равнището на регистрираната безработица е 6,7 на сто, а броят на регистрираните безработни е около 220 000, което се равнява на безработицата преди настъпването на икономическата криза през юни 2008 г. Проблем остава недостигът на работна ръка, особено на квалифицирана - от тези около 220 000 души около 120 000 са с ниска степен на образование, а част от предвидените мерки в социалната област са насочени именно към тези хора. Така с бюджетни средства през следващите четири години ще бъдат обучени 50 000 безработни, а със средства от ОП \"Развитие на човешките ресурси\" най-малко 100 000, търсещи работа и неактивни хора от уязвимите групи на пазара на труда, също ще бъдат включени в обучения.", "date": "2017.08.17", "title": "Социалният министър: Минимална заплата 650 лв до края на мандата е реалистична"}
{"url": "http://www.novinite.bg/articles/148668/KAT-svali-tabelite-na-kolata-na-nepravosposoben-shofor-toj-pak-ya-podkara", "text": "Трима неправоспособни шофьори са установени само за един ден от служителите на КАТ, съобщиха от ОД на МВР – Добрич. В единия от случаите водачът продължил да шофира без табели и без книжка, информира Дарик. На 16 август, около 17:00 часа по пътя от град Генерал Тошево към Добрич е спрян за проверка товарен автомобил „Ивеко”, с добричка регистрация, управляван от 63-годишен добричлия с инициали И.И. В хода на проверката органите на реда установили, че водачът е неправоспособен. Съставен му е акт, свалени са регистрационните табели на автомобила. Час и половина по-късно обаче при проверка полицаи се натъкнали на същия камион на околовръстния път, в района на кв. „Рилци”, като човекът продължавал да си кара без табели и свидетелство. Образувано е бързо полицейско производство. Около 10:30 часа същия ден по пътя от с. Телериг към с. Крушари е спрян лек автомобил „Форд” със софийска регистрация, управляван от неправоспособния Б.И., на 27 години от Крушари. Около 14 часа по пътя Добрич – Крушари пък е засечен да шофира без книжка 32-годишният Е.М. от Ломница.", "date": "2017.08.17", "title": "КАТ свали табелите на колата на неправоспособен шофьор, той пак я подкара"}
{"url": "http://www.novinite.bg/articles/148657/Dvama-postradaha-pri-katastrofi-v-Ruse", "text": "Шофьор и пешеходка са пострадали при катастрофи в Русе, информира ДАРИК.Около 10.35 часа вчера на ул.“Даме Груев“, кръстовище с бул. „Васил Левски“, лек автомобил „Рено“, управляван от 65-годишен мъж, блъска спрелия на червен сигнал на светофара лек автомобил, собственост и управляван от 70-годишен мъж. От удара е пострадал водачът на спрелия автомобил, с контузия в ломбалната област. След преглед в УМБАЛ е освободен за домашно лечение.Втори пътен инцидент е станал около 17:00 часа на ул. „Неофит Бозвели“, кръстовище с бул. „Стефан Стамболов“, лек автомобил „Сузуки“, собственост и управляван от 60-годишен мъж, при маневра завой на ляво блъска пресичащата от ляво на дясно пътното платно 20-годишна пешеходка. От удара е пострадала пешеходката с фрактура на десен крак. След преглед в УМБАЛ е освободена за домашно лечение. Алкохолната проба на водача е отрицателна. По случая е образувано досъдебно производство.", "date": "2017.08.17", "title": "Двама пострадаха при катастрофи в Русе"}
{"url": "http://www.novinite.bg/articles/148672/Smetishte-plamna-kraj-Gradec", "text": "Пожар пламна в старо сметище в местността „Сухата чешма“ край село Градец. Оттам се пренесе върху сухи треви и храсти, близо до 250 декара широколистна гора, информира ДАРИК.Опасният инцидент бил потушен от екип огнеборци от Котел. Така опасността да се запали и гората вече е напълно отстранена.Общо два пожара са регистрирани на територията на Сливенска област само за изминалото денонощие. Жертви и пострадали няма.", "date": "2017.08.17", "title": "Сметище пламна край Градец"}
{"url": "http://www.novinite.bg/articles/148673/Ot-1-septemvri-darjavata-shte-osiguryava-bavachki-za-deca", "text": "Родителите, които подават заявления за семейни помощи, да не предоставят вече копие от акта за раждане на децата си. Това предлага министерството на труда и социалната политика. По този начин ще бъдат облекчени над 600 хиляди семейства. Социалното ведомство обеща да намали броя на документите, които хората с увреждания подават, за да получат различни интеграционни добавки,информира ДАРИК.С европейски средства ще се субсидират създаването на 830 работни места предимно в областите от Северозападна България. По тази програма кметовете на населени места ще могат да осигуряват работа на безработни, които ще бъдат наемани от предимно от възрастни хора,  нуждаещи се от помощ в дома. Примерно пренасяне на дърва, уточни заместник-министър  на социалната политика Ивайло Иманов.\"Самите общини ще вземат решение дали тази услуга ще се заплаща от хората или ще е безплатна\", обясни той. От  1септември отново с европейски пари ще заработи схема, според която семейства ще могат да наемат детегледачи, когато детето няма място в детска градина.\"Целта е да подпомогнем семействата, които имат желание и двамата родители да работят или ако е самотна майката да има реализация на пазара на труда, като ние ще поемем разходите по отглежданането на детето в рамките на 18 месеца в размер до една минимална заплата\", посочи заместник-министърът Зорница Русинова.", "date": "2017.08.17", "title": "От 1 септември държавата ще осигурява бавачки за деца"}
{"url": "http://www.novinite.bg/articles/148661/Nezakonen-jp-prelez-zaplashva-stotici-hora", "text": "Стотици жители на квартал в Ловеч от години всеки ден преминават през незаконен железопътен прелез, построен с  подръчни средства. Съоръжението е опасно и на мястото често стават инциденти, информира НОВА.Прелезът обаче е единственото средство за връзка на хората с града. Сезирали са всички институции, но решение на проблема няма. Преди няколко години влакът блъска Петър, докато преминава с инвалидна количка тогава съществуващия прелез. И той започва да води дела.А отговорът на Национална железопътна инфраструктура е, че това е нерегламентирана обособена пътека. А на 150 метра от него има законен прелез. Само че достъпът на хората до този прелез е невъзможен, защото трябва да преминат през дере. А обиколният път е 2 километра.Хората не спират да се надяват, че някой ден проблемът им ще бъде решен. А от Национална компания „Железопътна инфраструктура“ напомнят, че незаконното пресичане в района е за сметка на самите нарушители.", "date": "2017.08.17", "title": "Незаконен жп прелез заплашва стотици хора"}
{"url": "http://www.novinite.bg/articles/148647/Proveryavat-baba-varzala-vnucheto-si-s-kabel-za-stalb", "text": "Баба вързала внучето си с кабел за стълб, съобщи Областната дирекция на МВР в Разград. Случаят е от село Брестовене. В обедните часове на телефон 112 е получен сигнал, че 3-годишно дете е тормозено от баба си/ DARIK/ Изпратените на място полицаи установили, че 54-годишната жена докато работела в градината си, е вързала за бетонно стълбче с кабел през кръста внучето си. По случая е образувана проверка и са уведомени Отдел \"Закрила на детето\" при Дирекция \"Социално подпомагане\". ", "date": "2017.08.17", "title": "Проверяват баба, вързала внучето си с кабел за стълб"}
{"url": "http://www.novinite.bg/articles/148675/Spirat-dvijenieto-po-dve-ulici-v-Shumen", "text": "Въвежда се временна организация за движение на автомобилите по ул. „Добруджа“ на 18 август, петък, от 8.30 до 16.00 часа. Ще бъде спряно движението в участъка от кръстовището с бул. „Мадара“ до кръстовището с ул. „Съединение“. Ще се работи по оформяне на короните на дърветата и премахване на сухите клони, съобщи главният експерт по озеленяване в Община Шумен Жечка Георгиева. От утре ще започне и извозването на трупите от 11-те тополи, които бяха изрязани, информира ДАРИК.Работата по премахването на стари и опасни дървета ще продължи и в събота. На 19 август, от 8.30 до 16.00 часа ще бъде затворен за движение участъкът по „Съединение“ покрай ученическия стадион от кръстовището с улица „Преслав“ (от сградата на бившия ТЕЦ) до кръстовището с бул. „Ришки проход“. Предстои премахването на още 7 опасни дървета в тази част на улицата. Някои от тях достигат до 40 метра височина. Отстраняването им е много трудно и рисковано. За целта са наети работници, които се занимават професионално с премахване на опасни дървета и специална професионална вишка. От община Шумен призовават гражданите да бъдат внимателни, да се съобразяват с указанията на общинските служители и на полицията, за да не се допуснат инциденти по време на работа. Домоуправителите на блоковете в района трябва да предупредят собствениците на автомобили да изместят колите си от прилежащите паркинги и да не паркират в близост. За целта ще бъдат разлепени съобщения с необходимата информация.Промяната на движението в посочените участъци ще бъде сигнализирана с пътни знаци, ограничителни ленти и конуси. В организацията на място в помощ на гражданите и на шофьорите ще се включат инспектори от общинската администрация от направлението по екология. Те ще следят и за почистването на района след приключване на работа. Временната организация ще бъде създадена със съдействието и на служители от ОД на МВР.", "date": "2017.08.17", "title": "Спират движението по две улици в Шумен"}
{"url": "http://www.novinite.bg/articles/148676/Trima-romi-ot-Isperih-v-aresta-zaplashili-gorski-strajari-i-policai-s-ubijstvo", "text": "\r\n\r\n\r\n\r\n\r\n ", "date": "2017.08.17", "title": "Трима роми от Исперих в ареста, заплашили горски стражари и полицаи с убийство"}
{"url": "http://www.novinite.bg/articles/148640/Parlamentat-shte-se-sdobie-s-novo-osvetlenie-za-nad-300-000-lv", "text": "Сградата на Народното събрание на едноименния площад в София ще има ново фасадно осветление. Това се разбира от обявената обществена поръчка на администрацията на парламента за изготвяне на проект за основен ремонт на фасади и художествено осветление на сградата и упражняване на авторски контрол по време на строителството, информира ДАРИК.За проект и надзор ще бъдат платени до 26 000 лв., без ДДС. Отделно – за ремонт и закупуване на нови осветителни тела ще отидат още 310 000 лв., без ДДС.Сградата на парламента, която е недвижима културна ценност с национално значение, разполага с фасадно осветление, което е проектирано и изпълнено в периода 1999-2001 г. и към моментавече е силно амортизирано, морално остаряло и много енергоемко, става ясно от документацията, с която служителите на председателя на Народното събрание Димитър Главчев мотивират нуждата от смяна на осветителните тела, които огряват нощно време сградата в центъра на столицата.Сред основните изисквания на възложителя на обществената поръчка е запазване на автентичния вид на сградата при подмяната на осветителните тела и ремонт на тези елементи от фасадата, които са били разрушени или повредени през годините. “Новото фасадно осветление трябва да бъде съобразено с историческата и архитектурно-строителната дейност на сградата.То трябва да постига енергоспестяващ, експлоатационен и художествен ефект. Крайният светлинен проект да отговаря на всички светотехнически изисквания, както и да се съобрази с генералната линия на светлинното и цветово естетично архитектурно оформление на градското пространство”, пише в документацията. Общият срок на строителните и ремонтни дейности не трябва да надвишава 120 календарни дни, а очакванията са ремонтът да се случи през август месец следващата година.", "date": "2017.08.17", "title": "Парламентът ще се сдобие с ново осветление за над 300 000 лв."}
{"url": "http://www.novinite.bg/articles/148670/Borisov-Simeonov-dejstva-v-ramkite-na-pravomoshtiyata-si", "text": "„Говорих с Валери Симеонов. За едно от заведенията има около 10, за другото около 20 жалби. Законът е такъв, че не позволява да има шум след 23:00 ч. Така че той действа в рамките на правомощията си”. Така премиерът Бойко Борисов коментира напрежението в „Слънчев бряг”, информира НОВА.В сряда служители на заведения в курорта блокираха улици и поискаха помощ от премиера Борисов заради среднощните проверки на вицепремиера Валери Симеонов.„Ако трябва дебат по темата, той трябва да се пренесе в парламента, там да се чуят всички „за“ и „против“ и народните представители да решат дали да има промени”, заяви още Борисов.„Говорих с Валери Симеонов. За едно от заведенията има около 10, за другото около 20 жалби. Законът е такъв, че не позволява да има шум след 23:00 ч. Така че той действа в рамките на правомощията си”. Така премиерът Бойко Борисов коментира напрежението в „Слънчев бряг”.В сряда служители на заведения в курорта блокираха улици и поискаха помощ от премиера Борисов заради среднощните проверки на вицепремиера Валери Симеонов.„Ако трябва дебат по темата, той трябва да се пренесе в парламента, там да се чуят всички „за“ и „против“ и народните представители да решат дали да има промени”, заяви още Борисов.", "date": "2017.08.17", "title": "Борисов: Симеонов действа в рамките на правомощията си"}
{"url": "http://www.novinite.bg/articles/148637/Ubitoto-bebe-v-Pernik-e-rodeno-vkashti-posle-e-hvarleno-ot-sedmiya-etaj", "text": "Пернишкият окръжен съд постанови постоянна мярка за неотклонение \"задържане под стража\" на 20-годишната Симона Венциславова и майка й Ваня Тодорова. Двете са обвинени за умишленото умъртвяване на новородения син на Симона, информира ДАРИК.Деянието е извършено на 13 август. Детето е родено вкъщи. След това Тодорова хвърлила момчето от терасата на седмия етаж на жилищния им блок в кв. \"Тева\", стана известно по време на съдебното заседание.Детето е било в малка степен недоносено, но е било здраво и жизнеспособно, според съобщените резултати от аутопсията. То е починало от съчетана черепно-мозъчна и коремна травма и счупване на бедрените кости. Уврежданията са получени при падане от високо, сочи заключението на съдебния лекар и направената съдебномедицинска експертиза. Новороденото е живяло 5-10 минути.Защитата представи пред съда документи за наличие на тумор на мозъка на Ваня Тодорова, датиращ от 1999 г. Според съда от тези документи не може да се направи извод за здравословното й състояние в момента и дали може да получи адекватна медицинска помощ в затворнически условия.Решението на Пернишкия окръжен съд подлежи на обжалване и протест в тридневен срок. Ако това се случи, делото ще бъде гледано в Софийския апелативен съд на 24 август.", "date": "2017.08.17", "title": "Убитото бебе в Перник е родено вкъщи, после е хвърлено от седмия етаж"}
{"url": "http://www.novinite.bg/articles/148674/Novi-10-000-lv-potanaha-v-djobovete-na-alo-izmamnici", "text": "Три телефонни измами разследват криминалисти от Второ и Пето районни управления, потвърдиха за Дарик от полицията, информира ДАРИК. Според предварителната информация 72-годишна  жена била заблудена по схемата за искане на пари във връзка с полицейско разследване. Изпълнявайки указанията на мним служител на реда, оставила около 3000 лева в градинка до автобусна спирка. По същата схема били измамени и 93-годишен мъж, който дал на \"ало измамниците\" 5000 лева, а друга възрастна пловдивчанка – 2000 лева, златни и сребърни накити. Работата по образуваните досъдебни производства продължават разследващи полицаи. ", "date": "2017.08.17", "title": "Нови 10 000 лв. потънаха в джобовете на \"ало\" измамници"}
{"url": "http://www.novinite.bg/articles/148628/Nad-1-mln-dka-gori-i-rastitelnost-sa-opustosheni-v-Portugaliya", "text": "Над 1 млн. и 400 хил. дка гори и растителност са опустошили големите горски пожари в Португалия от началото на годината, което е три пъти повече от средното за последното десетилетие, информира бТВ.Тази година Португалия преживява невиждани от 2005 г. горещини и суша в комбинация с интензивен вятър, което доведе до критични ситуации на няколко пъти.От началото на януари до средата на август пожарникарите са участвали в потушаването на малко над 10 хил. пожара. За същия период на миналата година броят им е бил 7500.Съдебна полиция съобщава, че е задържала 61 души, заподозрени в извършване на палежи.През настоящата година бушува най-смъртоносният пожар в историята на страната, който отне живота на 64 души.", "date": "2017.08.17", "title": "Над 1 млн. дка гори и растителност са опустошени в Португалия"}
{"url": "http://www.novinite.bg/articles/148677/Puskat-novoremontiranata-chast-na-Orlov-most-v-nedelya", "text": "В неделя, 20 август, ремонтираното в момента северно платно на бул. „Цариградско шосе” при Орлов мост (т.е. от страната на кооперация „Царевец”), ще бъде пуснато за движение, съобщиха от Столичната община,цитирани от бТВ.Движението ще се извършва двупосочно по две ленти в участъка.Към момента е приключило полагането на основния пласт асфалтова настилка. То е изпълнено след цялостното фрезоване и поставяне на стоманена мрежа, с цел допълнително заздравяване на основното асфалтово покритие.Днес започва полагане на последния износващ пласт асфалт на „Цариградско шосе” по централното пътно платно за директно движение в северната част на булеварда. Утре ще се полага последния пласт асфалт по допълнителната лента за десен завой на булеварда към бул. „Евлоги и Христо Георгиеви”. Технологията на работа изисква горещото асфалтово покритие да изстине 48 часа, за да се стегне и заздрави.Същевременно от неделя ремонтните работи ще продължат в южното пътно платно на бул. „Цариградско шосе” (от страната на езерото „Ариана”), което ще бъде затворено за движение. \r\nЗаедно с тази част от реновацията ще се извърши и текущ ремонт на участък от бул. „Евлоги и Христо Георгиеви” между Орлов мост и бул. „Гурко”.\r\nПри благоприятни метеорологични условия работата по двата булеварда се очаква да приключи за седем дни и да бъде възстановено движението.\r\n", "date": "2017.08.17", "title": "Пускат новоремонтираната част на Орлов мост в неделя"}
{"url": "http://www.novinite.bg/articles/148634/Pravitelstvoto-opoziciyata-i-prezidentat-pravyat-kakvoto-iska-Cacarov", "text": "„Сегашното правителство, опозицията и президентът правят това, което иска Сотир Цацаров”, категорична е Татяна Дончева, лидер на „Движение 21”, информира бТВ.Според нея влиянието на Цацаров е особено видно в последните 6 месеца.„Измененията в НПК бяха въведени при пълна тишина – трябваше да се гледат през септември, но минаха преди ваканцията. Посегателството на бюрото за СРС-тата показва, че то се счита за нежелано от управляващите. И на трето място – отношението към Лозан Панов, което показва, че натискът да се оттегли продължава”, изрежда Дончева.„Промените в НПК драстично погазват правата на човека, погазват и търсенето на истината”, допълва още тя.„Докато спите по време на лятото, врагът не спи. Цацаров организира президента, парламентарните управляващи и опозицията, за да получи функции, с които да злоупотребява срещу гражданите”, смята Дончева. По думите й опозицията също бездейства.Дончева определи предложеното от БСП звено за антикорупция като „паралелно мини МВР”.„Ефектът ще бъде нулев, защото там няма основното нещо – за да има ефективност в борбата срещу даден тип престъпления трябва да има държавен механизъм”, категорична е Дончева.„Държавна сигурност не бива да има следствени функции – това е ясно още от комунизма и фашизма.", "date": "2017.08.17", "title": "Правителството, опозицията и президентът правят каквото иска Цацаров"}
{"url": "http://www.novinite.bg/articles/148653/Prokuraturata-zapochva-nova-proverka-za-shuma-po-moreto", "text": "Върховната административна прокуратура започва нова проверка по морето, информира БТВ.И този път държавното обвинение ще проверява нивото на шума в жилищните зони по Черноморието. Причина за поредната проверка са открити разрешения, с които е въведен по-късен час за озвучаване от законно разрешения, обясняват от прокуратурата. Случаите са в няколко общини, между които и Шабла, Каварна, Варна и Несебър.Според Закона за защита от шума в околната среда не се допуска озвучаването на открити площи на заведения за хранене и развлечения, разположени в жилищни зони и курорти, за времето между 23 ч. и 7 ч., припомнят от прокуратурата.", "date": "2017.08.17", "title": "Прокуратурата започва нова проверка за шума по морето"}
{"url": "http://www.novinite.bg/articles/148665/Moreto-izhvarli-topcheta-mazut-na-brega-na-kamping-Gradina", "text": "Ново замърсяване на морето. Тази път водата изхвърли топчета мазут на брега на къмпинг „Градина”, съобщава НОВА. ", "date": "2017.08.17", "title": "Морето изхвърли топчета мазут на брега на къмпинг „Градина”"}
{"url": "http://www.novinite.bg/articles/148629/Raboteshtite-v-momenta-balgari-moje-da-ostanat-bez-pensii", "text": "Работещите в момента българи на възраст между 40 и 44 г. е възможно да останат без пенсии заради демографската криза у нас, тъй като няма да има достатъчно работещи млади, които да издържат системата, информира бТВ.Британски икономисти от „Лондон бизнес скул” изчислиха, че родените през 1982 г. ще са първото поколение британци, след което хората няма да получават пенсия.Според тях демографската криза и социално икономическите проблеми на бъдещето ще сринат социалните системи на Великобритания.Статистиката сочи, че родените през 1981 – 1982 г. са поколението Х – за тях няма да останат достатъчно работещи млади, които да захранват системата.Ще получават ли пенсии днешните работещи българи и кое е поколението Х у нас – Стоян Георгиев приложи същите сметки към българската пенсионна система и демографската картина в страната.Към момента работещите българи все още са повече от пенсионерите, но картината към 2037 г. – само след 20 години – е съвсем различна.Тогава ще има близо 500 хил. пенсионери и недостатъчно работещи млади, които да издържат системата.Изчисленията показват, че българското поколение Х – това, за което няма да има достатъчно работещи млади – вече е факт. Това са хората, родени от 1973 до 1977 г., които в момента са на между 40 и 44 г. Техният брой е 537 хил.Всяко едно поколение след тях ще бъде в същата ситуация – при достигане на пенсионната възраст, няма да има достатъчно работещи млади, които да издържат системата. Според бившия социален министър Иван Нейков опасност за тотален срив в системата и спиране на изплащането на пенсиите у нас не съществува.„Вашият анализ е верен и това се знае от 20 години. Това са стабилни тенденции, заради които започнахме пенсионната реформа още през 2000 г.”, пояснява Нейков.По думите му ако българската пенсионна система изпадне в подобна ситуация, тогава липсите ще бъдат покрити от държавния бюджет и пенсиите ще продължат да се изплащат.„В момента стабилността се крепи на ниските пенсии. Ако утре станат 2 пъти по-високи – край. Това е нещо, което тревожи всички в Европейския съюз, най-застаряващата общност в целия свят”, пояснява Нейков.Той е категоричен, че не може да се прави сравнение между пенсиите на британците и тези у нас, тъй като мащабите са съвсем различни – английските пенсионери харчат техните пенсии във Великобритания, например.„Не казвам, че на нашите пенсионери им е по-лесно, но да не забравяме българския феномен, че 92% от всички българи имат собствени жилища, докато 80% от британците живеят под наем”, припомня Нейков.„В момента у нас 2,5 млн. българи са на трудов договор. Отделно имаме самонаети, имаме предприемачи. Общият брой на осигуряващите се е над 3,5 млн. В момента ние сме в това състояние, което тресе целия ЕС – при други страни 4 работещи издържат 1 пенсионер, а у нас – 2 издържат 1”, пояснява още Нейков.По думите му безработица при висококвалифицираните служители у нас няма, като проблемът е при т.нар. „отчаяни безработни” – „Те вече не вярват на системата и не се появяват в нея. Дори не ги отчитаме”, пояснява Нейков.Бившият социален министър е категоричен, че пенсионната възраст у нас ще продължи да се вдига, за да може системата да бъде стабилна. ", "date": "2017.08.17", "title": "Работещите в момента българи може да останат без пенсии"}
