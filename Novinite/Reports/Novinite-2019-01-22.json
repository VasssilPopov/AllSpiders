{"url": "https://www.novinite.bg/articles/170115/Zaharieva-Za-libijskata-strana-sluchayat-s-tankera-ne-e-priklyuchil", "text": "Вицепремиерът и министър на външните работи Екатерина Захариева отговори отрицателно на въпрос дали за либийската страна случаят с танкера \"Бадр\" е приключен. Тя коментира темата пред български журналисти в Брюксел след среща с министъра на външните работи на Либия Мохамед Тахер Сияла, съобщава БТА. Двамата са разговаряли на срещата ЕС-Африка на министерско равнище.Захариева отбеляза, че за либийската страна това, което са направили българските власти, и връщането на кораба в българско пристанище, показва стремеж за спазването на националното и международното законодателство. Сияла благодарил за действията на българските институции и за това, че корабът е бил върнат под техен надзор. Вицепремиерът съобщи, че разговорът е засегнал дългогодишните задължения на либийската страна към български дружества. По думите на Захариева либийският външен министър призовал българският бизнес да се чувства спокоен в Либия.Отношенията между двете пострадаха заради това, което се случи с медицинските сестри, от кризата в Либия и това, че от няколко години държавата де факто е разделена, коментира в отговор на въпроси вицепремиерът. Захариева изрази готовност, ако влезе в сила решението на българския съд за вината на либийските следователи, водили разпитите на медиците по делото за епидемията от СПИН в Бенгази в края на миналия век, София да съдейства то да бъде изпълнено.", "date": "2019.01.22", "title": "Захариева: За либийската страна случаят с танкера не е приключил"}
{"url": "https://www.novinite.bg/articles/170104/Sliven-i-Haskovo-obyaviha-gripna-epidemiya", "text": "От днес, 22 януари, РЗИ – Сливен обявява грипна епидемия на територията на област Сливен. На началника на РУО - Сливен е направено предложение за преустановяване на учебните занятия в училищата на територията на областта за периода от 23.01.2019 г. до 27.01.2019 г., съобщиха от Министерството на здравеопазването, цитирани от БГНЕС.От утре, 23 януари, РЗИ – Хасково обявява грипна епидемия на територията на област Хасково. Издадено е предписание за прекратяване на учебните занятия в училищата в областта за периода от 23.01.2019 г. до 28.01.2019 г. включително.До второ нареждане се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.", "date": "2019.01.22", "title": "Сливен и Хасково обявиха грипна епидемия"}
{"url": "https://www.novinite.bg/articles/170105/Nova-jertva-na-gripa-Dete-pochina-sled-uslojneniya-v-bolnicata-v-Blagoevgrad", "text": "5-годишното дете почина вчера в болницата в Благоевград. То развило много бързо усложнения, следствие на грип. Това показва направената аутопсия. Детето е прието с двустранна вирусна бронхопневмония, която се е развила много бързо, и въпреки усилията на лекарите от детското отделение на болницата, в последствие и на предприетите реанимационни действия, за съжаление се стигна до фатален край.Починалото дете е било няколко дни с температура. След като състоянието му се влошава е закарано от своята баба в спешния център в Благоевград. Първоначално е било настанено в детско отделение, но състоянието му рязко се влошило и се наложило да бъде преместено в реанимацията.д-р Веселка Мончева, РЗИ – Благоевград: Детето е било обгрижвано, но просто има случаи, в които мълниеносно протича заболяването и не може за съжаление, нищо да се направи. Още със самото приемане е прието с тази диагноза. Има такива форми, мълниеносни, и в първите часове се получава екзитус.Най-честите усложнения при грип са бронхопневмонии, менингити и отити. В Благоевград родители на малки деца изпълниха приемните на личните лекари притеснени след трагичния случай.Миневер Емилова, родител: Нямаме някакви предпазни мерки. Повече ще си стоим в къщи, не излизаме навън..С тези малки деца, винаги се опасяваме да не им се случи нещо...8 19 В къщи стоим с него, не посещава ясла, нищо не посещава.Венцислав Илиев, родител: Карам я редовно на доктори, на прегледи, и така.Броят на болните от грип в Благоевград се увеличава ,но все още не садостигнали пиковите нива, обясниха от Районната здравна инспекция.д-р Веселка Мончева, РЗИ – Благоевград: Ако заболеваемостта продължава да нараства , към края на седмицата може би ще обявим. Защото не може при първите случаи на грип да се обявява грипна епидемия, има си правила.Заради усложнения от грипа медиците съветват да не се самолекуваме, а веднага да се обърнем за помощ към общопрактикуващите лекари.", "date": "2019.01.22", "title": "Нова жертва на грипа: Дете почина след усложнения в болницата в Благоевград"}
{"url": "https://www.novinite.bg/articles/170109/Napadenie-nad-medicinski-ekip-i-vav-velikotarnovskata-bolnica", "text": "Нападение над медицински екип и във великотърновската болница. Двама мъже и една жена от ромски произход нападнаха медицински екип в Центъра по хемодиализа във Великотърновската болница. Инцидентът е станал около 16 часа, когато екип на Реанимацията бил повикан по спешност, за да реанимира възрастна жена в тежко състояние в резултат на диабет. Докато лекарите се опитвали да спасят жената, близките й нахлули в Центъра по хемодиализа в МОБАЛ, започнали да се саморазправят с медиците, като отправяли закани и заплахи към тях:  \"Няма да излезете живи оттук!\".Въпреки усилията на лекарите, възрастната пациентка е починала, което още повече ожесточило близките й.На мястото веднага били повикани охранители и екип на полицията, който се наложило със сила да изведе нападателите.", "date": "2019.01.22", "title": "Нападение над медицински екип и във великотърновската болница"}
{"url": "https://www.novinite.bg/articles/170097/Ruski-bombardirovach-se-razbi-Ima-jertvi", "text": "Бомбардировач на руските военновъздушни сили се разби край северния град Мурманск, предаде ТАСС. Инцидентът със самолет Ту-22М3 стана днес по обяд българско време. Тогава бомбардировачът кацна твърдо на пистата в поделение на ВВС и се разби. На борда имаше четирима души. По предварителни данни загинали са двама души в самолета. Другите членове на екипажа са хоспитализирани.", "date": "2019.01.22", "title": "Руски бомбардировач се разби. Има жертви"}
{"url": "https://www.novinite.bg/articles/170110/Stoletna-lovdjijka-povali-dva-elena-s-edin-izstrel", "text": "\r\nЖителката на град Моргантаун в щата Мисисипи отишла на лов по случай 101-вия си роджен ден и с един изстрел повалила два елена, съобщи телевизия WHNT-TV.\r\n\r\n\r\n\r\n\r\n", "date": "2019.01.22", "title": "Столетна ловджийка повали два елена с един изстрел"}
{"url": "https://www.novinite.bg/articles/170111/4-sa-veche-smartnite-sluchai-v-Burgas-sas-samneniya-za-grip", "text": "4 станаха случаите на починали по време на грипната вълна в Бургас. Всички са мъже и са развили усложнения след остри респираторни заболявания, но още не е доказано, че са били покосени от грип.Единият е мъж на 39 г. от Поморие, а останалите трима са възрастни хора с хронични заболявания.Помориецът Димо Колев издъхнал в бургаската болница, където се лекувал от пневмония. Развил коварната болест от вирусно респираторно заболяване, за което първо се лекувал вкъщи, а после бил приет и в местната УМБАЛ. После обаче състоянието му се влошило и го настанили в Инфекциозното отделение на УМБАЛ-Бургас, откъдето пратили проби, но се оказали отрицателни за грип, съобщиха от здравното заведение. За всеки случай от болницата обаче решили да направят аутопсия, за да установят точната причина на смъртта. Колев е баща на две деца.Още не е доказано дали тримата възрастни са били покосени от грип. Те са мъже на около 70-те, развили пневмонии, но са имали придружаващи хронични заболявания - сърдечни и белодробни. Издъхнали са в белодробната болница в Бургас.\"Нямаме потвърждeние дали са починали от усложнения от грип, чакаме пробите\", коментира шефката на здравното заведение д-р Евелина Трошанова.Междувременно болните в Бургаско са се увеличи през последната седмица. Те са 493 с остри респираторни заболявания на 10 000 души при 451 предходната седмица. Според последните данни на РЗИ за понеделник обаче случаите били по-малко.\"Това обаче не означава, че пикът е минал\", каза началникът на дирекция \"Надзор на заразните болести\" към Регионалната здравна инспекция в Бургас д-р Величка Григорова.Според нея пробите, пратени за изследване в лаборатория, показвали различни резултати. Имало отрицателни, на други вируси, но напоследък се увеличили случаите на грип от типа АH1N1, познат като \"свинския\".Утре учениците в Бургас ще тръгнат на училище след като изкараха повече от седмица грипна ваканция. Заради епидемията обаче общината реши да отмени запланувания за събота интерактивен детски хепинънг в зала \"Младост\". На него се очакваха 320 деца с родителите си, но заради голямото струпване на хора на една място местните власти решили да не рискуват и го отложиха за друга дата.", "date": "2019.01.22", "title": "4 са вече смъртните случаи в Бургас със съмнения за грип"}
{"url": "https://www.novinite.bg/articles/170112/Izmestiha-za-nedelya-zimniya-fest-na-Vitosha", "text": "\r\nСофия - европейска столица на спорта стартира годишната програма от активности за 2019-а с Витоша зимен фест тази неделя край хижа Алеко. Спортният празник се провежда за четвърта поредна зима и отново е посветен на Световния ден на снега. Глобалната инициатива се организира за осми път и обединява близо 500 празнични, спортни и забавни събитията в световноизвестни зимни центрове в 46 държави.\r\n \r\n\r\n\"Прогнозите за петък и събота са за обилен снеговалеж, вятър и мъгла и поради тази причина решихме да отложим с един ден Феста и той ще се състои в неделя, когато синоптиците обещават повече слънце и синьо небе. За четвърта поредна година София - евростолица на спорта организира този спортен празник и целта ни е да видим повече хора в планината, на чист въздух сред природата. Тази година в календара от събития сме предвидили близо 20 активности в и около Витоша за да имат столичани и гостите на града повече възможности за активен живот, спорт и туризъм,\" заяви на пресконференция днес Анатоли Илиев - организационен секретар на София \" евростолица на спорта.\r\n\"Витоша ски пак ще предостави карти на символична цена от 1 лв. за участниците във Витоша зимен фест. Освен това всички деца под 14 години ще могат да ползват в неделя лифт карти на цена 1 лв. Този жест на Витоша ски е с цел да привлечем повече деца в планината, сред природата. Но проблемите си остават, като основният е законодателен, което спъва развитието на инфраструктурата. Апелираме час по-скоро да се установят ясни и недвусмислени закони за развитието на българския планински туризъм,\" каза Радослав Пеев от Витоша ски.\r\nТази година програмата отново включва две уникални атракции. Планинско колоездене - зимно спускане за време ще се организира за трети път в България, след като дебютът му за страната бе на Витоша зимен фест през 2017 г.. Шоуто в планината сега ще започне точно в 11.30 ч. със старт на плаца през х. Алеко, трасето ще е дълго 800 метра с множество виражи, скокчета и възможности за трикове, а финалът е пред долна станция на Романския лифт. Организаторите обещават много емоции и екшън по време на атрактивното състезание край х. Алеко.\r\nПрограмата за Феста предвижда множество демонстрации, състезания, забавни игри и викторини. На плаца пред х. Алеко ще бъде нареден паралелен слалом, по който децата да могат да изпробват уменията си, като всеки победител в двойките ще получи награда. Ски-учители ще помагат безплатно на малките скиори да повишат уменията си.\r\n", "date": "2019.01.22", "title": "Изместиха за неделя зимния фест на Витоша"}
{"url": "https://www.novinite.bg/articles/170098/Nikolaj-Banev-izrigna-sreshtu-Slavi-Trifonov", "text": "Арестуваният бизнесмен Николай Банев беше силно възмутен от вчерашното издание на \"Шоуто на Слави\". Повод за това стана скеч, в който беше иронизирана съпругата на олигарха – Евгения Банева. Това подтикна Банев към обстоен коментар в социалната мрежа Facebook.Публикуваме написаното от Николай Банев без редакторска намеса:\"Тайна е за голяма част от българската интелигенция, че шоуто на Слави Трифонов отдавна се е превърнало в “Шоуто на Слаби\". Шоу на “псевдонародно\" ниво, шоу – нискобюджетен миш-маш от любимите преди петдесет години скечове на буфосинхронисти, циркови клоуни и имитатори. Така е, защото голяма част от интелигенцията превключва канала, когато види “родолюбивата\", все по-угодническа и все по-всеядна физиономия на недопуснатия до политическата глутница Шоу-Кумчо-Вълчо.“Институцията\" Слави Трифонов институционализира през годините на управлението на ГЕРБ поръчката като “остен на бутафорния водевил\". Институционализира остатъците от художествената самодейност като “еманация на словоблудството\", на бездарното принизяване на националните художествени и интелектуални достижения до равнището на сватбарска трупа, преповтаряща поръчковия си репертоар до втръсване.Няма как да бъде иначе. Разбирам го г-н Трифонов. И на него не е лесно. Той разбираемо предпочита бодливото ветрило на “народната любов\" пред аналната вибрация на следствения арест. Но от следствения арест ще припомня на г-н Трифонов:“-Неведоми са пътищата божии.\"Вече сте по-трудно пластичен, уважаеми! Все по-трудно ще можете да съчетавате приятния бриз на ветрилото и привеждането пред бодлите му. Искам да продължа с “шоуто\" и отношението на нашата журналистика към Евгения Банева. Всъщност то (отношението) е по-унизително от привежданията на Слави Трифонов.Майка на три малолетни деца. Обществено-известна с пиперливия си език, еманципирана жена. Свободна в мислите и изказа си. Свободна като дух, но не и физически.От 2014-та година Евгения Банева е арестант, не от 26.10.2018г.Арестът в “луксозните\" условия на дома си. Защото четири години Евгения Банева е в ареста на заключената воля; на бездействието на полицията, следствието, прокуратурата, Съда. Не мисля, че много български юнаци биха издържали на подобен геноцид:- Непрестанен телефонен тероризъм- Трошене на служебни автомобили- Палежи и пиратки в офисите й- Палежи на дома й, в София- Напълно изгорял домът й в Русалка- Унищожени кей и басейни в “Русалка\"- Подпален ресторант в Русалка- Пладнешки грабеж на къмпингите около Созопол и заграбено цялото имущество в тях.- Заграбени над 400 дка земи на Иракли- Пълно изгаряне на служебните й автомобилиДа продължавам ли с последствията на непривеждането на Евгения Банева? Ще припомня само на г-н Трифонов, че условията в сегашния арест на Евгения Банева не са повод за хумор. Тук дори красивия, прераждащ хумор е неуместен.Условията в новия й арест имат обаче и предимства. Поне в някаква степен повишават нейната физическа безопасност:Сега поне за тази безопасност не се грижат частни гардове, а гардове под държавен пагон. Но дали вярва в държавата Евгения Банева? Едва ли “свободните\" журналисти, респективно – г-н Трифонов ще имат смелостта да я попитат. От страх да не прихванат вибрацията на аналната арестантска зараза.Я, по-добре, г-н Трифонов да продължава да води високо-патриотичното си евнухско шоу. А журналистите да се занимават с по-лицеприятни и по-безопасни теми.The show must go on!!!\"", "date": "2019.01.22", "title": "Николай Банев изригна срещу Слави Трифонов"}
{"url": "https://www.novinite.bg/articles/170113/Kamion-izgorya-na-AM-Marica", "text": "Тежкотоварен камион изгоря на АМ “Марица“ между Харманли и Любимец.Инцидентът е станал на 74-ия км, а превозното средство, натоварено с тор, е пътувало от Турция за Беларус, предадоха от sakarnews.info.Две противопожарни коли на екипи от Харманли и Любимец са се включили в гасенето на пожара.Временно моторните превозни средства се пренасочват по стария път между Харманли и Любимец.", "date": "2019.01.22", "title": "Камион изгоря на АМ “Марица“"}
{"url": "https://www.novinite.bg/articles/170062/Treskata-za-Oskari-zapochva", "text": "Днес Американската академия за театрално и филмово изкуство ще обяви номинациите за Оскар на церемония в Лос Анджелис. Тя ще започне в 15:20 ч. българско време и ще бъде излъчена по ABC.\r\nНоминираните ще бъдат обявени от американската актриса Трейси Елис Рос, която изигра главната роля в комедийния сериал “Girlfriends” (2000-2008), и американския актьор от пакистанския произход Кумайл Нанджиани, участвал в комедийния сериал \"Силиконовата долина\" (2014).\r\nНаградата се присъжда в 24 категории, включително \"Най-добър филм\", \"Най-добър режисьор\", актьорски номинации за главни и и поддържащи роли, \"Най-добър чуждоезичен филм\", \"Най-добър анимационен филм\" и др.\r\nМелодрамата на Брадли Купър \"Роди се звезда\", драмата на мексиканския режисьор Алфонсо Куарон \"Рома\" и лентата на Питър Фарели \"Зелената книга\" са с най-големи шансове за Оскар в категорията \"Най-добър филм\". Това е прогнозата на интернет портала Goldderby.com, специализиран в информация за филмовата индустрия. Шансовете за спечелване на трите филма на най-престижната награда на Американската академия за театрално и филмово изкуство са оценени от филмовите критици като 7:1. След официалното обявяване на номинираните (от 5 до 10 в категорията \"Най-добър филм\", и по 5 в останалите категории) се провежда вторият етап на гласуване, по време на който членовете на Американската филмова академия ще определят победителите до 19 февруари.\r\n91-та церемония по връчването на наградите на Академията ще се проведе на 24 февруари 2019 г. в Dolby Theater.\r\n", "date": "2019.01.22", "title": "Треската за Оскари започва"}
{"url": "https://www.novinite.bg/articles/170093/Evropejska-partiya-Volt-Nezabavno-vavejdane-na-elektronnata-zdravna-karta-i-razsledvane-na-TELK-komisiite", "text": "Всяка година държавният бюджет се източва целенасочено от мними ТЕЛК решения за инвалидни пенсии, което води до загуби в размер на стотици милиони левове. Информацията този път беше официално потвърдена и от Прокуратурата. От Европейска партия Волт настояваме разследващите органи да обяснят защо чак сега огласяват фрапантните нарушения, които са публична тайна. Считаме, че е недопустимо прокуратурата в държава от Европейския съюз да не се самосезира, когато години наред има явни сигнали за злоупотреби с обществени средства. Изчисленията показват, че за подобни пенсии от бюджета се отделят 1,7 млрд. лв. Допълнително се дават 600 млн. лв. за социални придобивки, а в това число не влизат хоспитализациите, за които също се отпуска колосална сума пари. Стига се до ситуация, в която инвалидните пенсии отиват при хора, които са социално слаби, но реално са здрави. По този начин истински нуждаещите се лишават от средства за достоен живот. От Европейска партия Волт сме категорични, че порочната практика трябва да бъде прекратена незабавно и да се потърси материална и наказателна отговорност от всички, които са допринесли за източването на държавните средства. Политическият съвет на Волт настоява за спешна проверка на всички ТЕЛК комисии, които определят степента на заболяване на даден пациент, тъй като тяхната експертиза впоследствие служи като ориентир пред Националния осигурителен институт (НОИ) за размера на отпуснатата помощ. За съжаление, в момента повечето комисиите са съставени от пенсионирани лекари и администратори, които поради различни причини не дават реални оценки и обслужват частни интереси срещу определени суми. От Европейска партия Волт настояваме незабавно да се направи пълна проверка и при необходимост подмяна на комисиите. Считаме, че подобни позиции трябва да бъдат заемани от квалифицирани експерти с морал. Точно такива експерти трябва да направят пълна ревизия на издадените до момента решения и да прекъснат порочната практика с източване на пари от данъкоплатците. От Европейска партия Волт изразяваме сериозни опасения, че прехвърлянето на ТЕЛК към НОИ не само ще усложни ситуацията, но също така ще е и предпоставка за нови корупционни решения. Изниква въпросът \"Кои ще изпълнява контролните функции?\". Нима очакваме НОИ сам да контролира сам себе си?!Политическият съвет на Волт настоява да бъде въведена възможно най-скоро и електронна здравна карта, която ще подобри отчетността и финансовата дисциплина на Здравната каса и течовете в системата ще бъдат намалени. Освен това ще се ограничат фиктивните прегледи, а най-важното е, че пациентите ще станат контролен орган върху бюджета на Касата.От Волт приветстваме проверката на прокуратурата, но питаме защо се осъществява година и половина след сформирането на третия кабинет на Бойко Борисов, въпреки че подобни скандални решения на ТЕЛК комисиите бяха публична тайна. Надяваме се конкретните действия да не се превърнат в поредната ПР акция на ГЕРБ, които точно преди вота за Европарламента решиха да изпълняват предизборното обещание на Обединени патриоти за ревизия на инвалидните пенсии.", "date": "2019.01.22", "title": "Европейска партия Волт: Незабавно въвеждане на електронната здравна карта и разследване на ТЕЛК комисиите"}
{"url": "https://www.novinite.bg/articles/170101/Povdignaha-obvinenie-na-Elena-Joncheva-za-prane-na-pari", "text": "Елена Йончева вече е с обвинение, потвърди пред NOVA пресаташето на БСП Жанет Пашалиева. Депутатката от левицата най-вероятно ще отговаря пред Темида за пране на пари.  През ноември главният прокурор Сотир Цацаров поиска имунитета на общо шестима народни представители, сред които бяха Елена Йончева и Веселин Марешки.Йончева се разследваше за пране на пари в особено големи размери и по-точно за извършени финансови операции с парични средства, присвоени от фалиралата банка КТБ. Разследването се води от Специализираната прокуратура и започна след сигнал от депутати. Според разследващите парите били прикривани чрез офшорна компания – „Далий Трейдинг Лимитид”.", "date": "2019.01.22", "title": "Повдигнаха обвинение на Елена Йончева за пране на пари"}
{"url": "https://www.novinite.bg/articles/170096/S-304-leva-po-niska-e-dekemvrijskata-smetka-za-gaz-otkolkoto-za-tok", "text": "С 304 лева по-ниска е средната месечна сметка на битовите клиенти на „Овергаз Мрежи“ през декември, отколкото щеше да бъде, ако бяха предпочели електроенергията пред синьото гориво. С 2.5 пъти по-евтино излиза отоплението, готвенето и подгряването на вода с природен газ, вместо с ток. Екологичният енергоизточник е с 2.7 пъти по-евтин от нафтата. Семействата в апартаменти от 70 до 90 квадрата са платили средно по 164 лева за синьо гориво през месец декември, като с електроенергия разходите им за отопление щяха да се увеличат до 411 лева, а с нафта до 452 лева. Средната сметка на домакинствата в жилища от 90 до 120 квадрата е 193 лева. Ако бяха заложили на ток, а не на природен газ, щяха да платят по 486 лева. Още по-скъпо щеше да им излезе отоплението с нафта – 534 лева. Газификацията е още по-достъпна с програмата „DESIREE Gas“, която осигурява 30 % безвъзмездната финансова помощ от разходите за газификация на жилището, като кандидатите получават и допълнително финансиране в размер на 100% от цената за присъединяване. ", "date": "2019.01.22", "title": "С 304 лева по-ниска е декемврийската сметка за газ, отколкото за ток"}
{"url": "https://www.novinite.bg/articles/170114/Misteriozna-smart-na-chujdenka-v-stolichen-kvartal", "text": "Мистериозна смърт на жена разтърси столичния квартал „Христо Ботев“. Това разказа пред Блиц очевидка на случая. По думите й линейки и патрулни коли отцепили част от улица 558 в района.„Казаха, че е починала жена. Действително видяхме на пътя как лежи завит труп. Споменаха и че въпросната жена била бездомна и просто издъхнала ей така“, казва читателката ни, която живее в района. Според хората от квартала жената не била българка.„Няколко пъти сме я засичали по улиците. В едно от близките магазинчета била казала, че е на около 50 години и не е от България, а от Украйна. Но дали е вярно или не – никой не знае“, казва свидетелката.На мястото, където е намерен трупът на жената, все още има полицаи и медици. Според лекарите няма следи от насилствена смърт, но униформените все още ще установяват конкретните причини за трагичния инцидент.Точните години, името и националността на починалата все още не са ясни.", "date": "2019.01.22", "title": "Мистериозна смърт на чужденка в столичен квартал"}
{"url": "https://www.novinite.bg/articles/170068/Dneven-horoskop-za-vtornik", "text": "Ще бъдете много заети до обяд, но вечерта е много дълго очаквана от вас и денят ще мине по-леко, докато се вълнувате за вечерта. Предстои ви една страхотна вечер, прекарана с любимите хора, насладете й се. Вие не сте от хората, които се страхуват да кажат това, което мислят или се срамуват от нещо. Днес обаче ще изпитате силно притеснение в определена ситуация и ще се наложи да се справите с това чувство, което ви е много чуждо.Емоциите ви бушуват и дори самите вие не можете да разберете какво мислите и какво чувствате. Мислите само за следващите няколко дни и забравяте да се наслаждавате на момента. Това е голяма грешка. Поправете се. Вижте повече на: ", "date": "2019.01.22", "title": "Дневен хороскоп за вторник"}
{"url": "https://www.novinite.bg/articles/170091/Samolet-s-novo-popalnenie-na-Kardif-izchezna", "text": "\r\nРекордната покупка на \"Кардиф Сити\" Емилиано Сала е бил на борда на самолет, който е изчезнал по време на полет от френския град Нант към уелската столица, съобщават медиите на Острова.\r\n\r\nЮжноамериканецът подписа със “сините птици” преди броени дни, а сумата от 15.5 милиона паунда, която участниците в Премиър лийг платиха на колегите си от Франция, е най-голямата в клубната история.\r\nСпоред разпространената информация 28-годишният Сала е бил един от двамата пътници в самолета “Пайпър Малибу”, а британската брегова охрана е пратила два хеликоптера, които да търсят следи в Ла Манша, но към момента няма нищо намерено. От летището в Кардиф са заявили, че полетът е трябвало да кацне от Нант, но не споделиха повече информация.\r\nИзявлението на \"Кардиф Сити\" гласи, че ситуацията е в процес на изясняване.\r\nОт метеорологичната служба пък коментират, че по времето, в което самолетът е изчезнал (около 20:30 часа местно време в понеделник вечерта), атмосферните условия не са били тревожни, като е имало само лек дъжд и нормален вятър.\r\nОт френска страна пък има потвърждение, че Сала със сигурност е бил на борда на изчезналия самолет.\r\n", "date": "2019.01.22", "title": "Самолет с ново попълнение на \"Кардиф\" изчезнa"}
{"url": "https://www.novinite.bg/articles/170078/Apelativniyat-sad-otryaza-meracite-na-bivshiya-obshtinar-Lazar-Vlajkov-da-se-izmakne-ot-zatvora", "text": "Апелативен съд - Пловдив остави без уважение искането на бившия председател на Общинския съвет в град Септември Лазар Влайков за възобновяване на наказателното дело от общ характер срещу него. Това става ясно от решение на Апелативния съд от 21 януари 2019 година, публикувано на страницата на Съда.С решение на Окръжен съд - Пазарджик бе изменена присъдата на Влайков, наложена от Районния съд, за това, че не е взел необходимите мерки за сигурност и с неговия пистолет 6-годишно дете простреля смъртоносно в заведение Наско Тонкев от село Виноградец.Лазар Влайков получи присъда от 4 години лишаване от свобода. Искането му към Апелативния съд в Пловдив е да бъде отменено решението на Окръжен съд - Пазарджик и да бъде възобновено делото поради съществени нарушения на материалния закон, процесуалните правила и явна несправедливост на наложеното наказание.В мотивите си за отказа Апелативен съд - Пловдив посочва, че не констатира наличието на сочените в искането процесуални нарушения, опорочаващи влязлата в сила присъда, допуснати при първоинстанционното разглеждане на делото и пропуснати от въззивната инстанция. Посочва се също, че първоинстанционният съд правилно и законосъобразно се е позовал на всички събрани в хода на досъдебното производство доказателствени материали. Проверил ги е и ги е оценил при спазване на процесуалния закон и по свое вътрешно убеждение. Първостепенният съд е изложил достатъчно убедителни мотиви защо приема за установена фактическата обстановка от обвинителния акт и въз основа на кои доказателствени материали. Направеният извод от първата инстанция, че осъденият Влайков е осъществил от обективна и субективна страна състава на престъплението по чл.338, ал.3 вр. ал.1 от НК е законосъобразен, се посочва също в решението, което е окончателно и не подлежи на обжалване.", "date": "2019.01.22", "title": "Апелативният съд отряза мераците на бившия общинар Лазар Влайков да се измъкне от затвора"}
{"url": "https://www.novinite.bg/articles/170092/Operaciya-na-Patna-policiya-za-alkohol-i-narkotici-v-Kotel-i-Sliven", "text": "Трима водачи с алкохол, един с наркотици и двама неправоспособни са хванати по време на операция по главни и общински пътища в Котел и Сливен. Акцията е разпоредена от директора на ОДМВР-Сливен старши комисар Димитър Величков с цел засилен контрол по отношение на водачите, употребили алкохол и наркотици, като и установяване на неправоспособни водачи. На 19 и 20 януари екипи на Пътна полиция от Сливен и Котел са проверили 95 автомобила и 104 лица. Констатирани са 19 нарушения на Закона за движение по пътищата.В Котел са установени трима водачи, употребили алкохол, като един е над 1,2 промила. Един водач с наркотици е хванат в Сливен. Установени са двама неправоспособни – един в Котел и един в село Желю войвода. Две шофьорски книжки са иззети за нередовна застраховка Гражданска отговорност. За непратени глоби са отнети две книжки. Общият брой на отнетите свидетелства за управление на МПС са шест. Образувани са две бързи производства за употреба на алкохол над 1,2 промила и за наркотици. В хода на операцията, на пътя при извършване на проверките, са връчени 20 електронни фиша. Най-честите нарушения са неизползване на обезопасителни клан и превишаване на скоростта. От 14 до 20 януари екипи, сформирани от служители на Пътна полиция и районните управления в Сливен, Нова Загора, Твърдица и Котел, са проверили 2118 моторни превозни средства, и 2262 лица.Констатирани са 988 нарушения на Закона за движение по пътищата и Кодекса за застраховане. За една седмица на територията на ОДМВР-Сливен с мобилни и стационарни камери са констатирани 414 нарушения на скоростта. Издадени са 383 електронни фиша. В поделенията на пътна полиция и при проверки на пътя са връчени 83 фиша и са отнети 3 шофьорски книжки за неплатени глоби. За други нарушения са съставени 857 фиша. Актовете са 110. Установени са 5 неправоспособни водачи. 8 водачи са хванати да управляват след употреба на алкохол, като 2 от тях са с над 1,2 промила, за което са образувани бързи производства. Един водач е отказал да бъде изпробван за употреба на алкохол.Двама водачи са хванати да управляват след употреба на наркотични вещества.Общо отнетите свидетелства за управление на МПС са 13. Осъществени са 3 операции по метода широкообхватен контрол – по едно в Сливен, Нова Загора и Котел, както и контрол в районите на питейни и увеселителни заведения. Завишен полицейски контрол на входните и изходни пътни участъци в малките населени места. Завишена остава патрулната дейност по отношение установяване на лица занимаващи се с разпространение на наркотични вещества. Тази седмица се провеждат специализирани операции по пътна безопасност по установяване на нарушения, пряко влияещи на пътния травматизъм, както и ежедневен контрол на скоростта, употребата на наркотици и алкохол, правоспособност, застраховка „Гражданска отговорност”, спазване на предимство, сигнализация и маркировка.", "date": "2019.01.22", "title": "Операция на Пътна полиция за алкохол и наркотици в Котел и Сливен"}
{"url": "https://www.novinite.bg/articles/170100/Trup-izpluva-ot-reka-Chaya", "text": "На зловеща гледка се натъкнали асеновградчани. Труп на млада жена изплувал от река Чая край града, съобщи в. \"Марица\". Хората веднага подали сигнал на 112. Оказало се, че тялото е на 38-годишна пловдивчанка, която е била обявена за национално издирване от близките си. По всяка вероятност жената се е самоубила. От полицията съобщиха, че няма данни за насилие. По случая е образувано досъдебно производство в районна прокуратура Асеновград.", "date": "2019.01.22", "title": "Труп изплува от река Чая"}
{"url": "https://www.novinite.bg/articles/170099/Vav-Varna-shte-slagat-kontejneri-za-tekstil-zashtiteni-ot-vandali", "text": "Тема на днешното заседание на ПК \"Благоустройство и комунални дейности\" във Варна беше и въвеждането на система за разделно събиране на облекла и текстилни материали. Съветниците дадоха положително становище за определяне на минимални условия и изисквания, за да бъде сключен договор за организиране на подобна система за разделно събиране. Тя включва поставяне на специализирани метални контейнери, които следва да са максимално обезопасени от вандализъм и опити за изваждане на материали от тях. Финансирането на системата ще се осъществява изцяло за сметка на фирмата, с която общината сключи договор. Транспортирането на отпадъците ще се извършва по график с транспортни средства на компанията. Община Варна няма да има никакъв финансов ангажимент. Единственото ѝ задължение ще бъде да определи местата, на които да се разположат контейнерите за събиране на текстила.", "date": "2019.01.22", "title": "Във Варна ще слагат контейнери за текстил, защитени от вандали"}
{"url": "https://www.novinite.bg/articles/170064/Makedonec-s-falshivi-balgarski-dokumenti-zadarjaha-v-Bosna", "text": "Граничната полиция в Босна и Херцеговина откри фалшиви български документи за самоличност, съобщиха от вътрешното министерство в Баня Лука.Граничните полицаи в Бйелина са задържали македонски гражданин, който се опитал да влезе на територията на Босна и Херцеговина с фалшива лична карта и фалшиво свидетелство за управление на МПС.Фалшивите документи са открити при проверка на автобус, който е пътувал по линията Белград - Баня Лука, се казва още в съобщението. ", "date": "2019.01.22", "title": "Македонец с фалшиви български документи задържаха в Босна"}
{"url": "https://www.novinite.bg/articles/170072/Vechnoto-derbi-shte-bade-na-24-fevruari", "text": "Спортно-техническата комисия на БФС утвърди програмата от 21-и до 26-и кръг в Първа лига. Наричаното \"вечно дерби\" между Левски и ЦСКА е в 23-ия кръг и ще се играе на 24 февруари от 14,45 часа.Шампионатът се подновява на 15 февруари с мача Верея - Лудогорец.Ето и пълната програма за тези кръгове:Февруари XXI кръг 15.02 /петък/ Верея - Лудогорец 17.30 Диема спорт16.02 /събота/ Ботев Вр - Витоша 12.30 Диема спортЧерно море - ЦСКА-София 15.00 Диема спортБотев Пд - Славия 17.30 Диема спорт17.02 /неделя/ Етър - Дунав 12.30. Нова спортСептември - Берое 15.00 Диема спортЛевски - Локомотив Пд 17.30 Диема спортXXII кръг 19.02 /вторник/ Славия - Черно море 12.30 Нова спортЛудогорец - Ботев Пд 15.00 Диема спортЦСКА -София - Ботев Вр 17.30 Диема спорт20.02 /сряда/ Дунав - Верея 12.30 Диема спортЛокомотив Пд - Септември 15.00 Диема спортВитоша - Левски 17.30 Диема спорт21.02 /четвъртък/ Берое - Етър 17.30 Диема спортXXIII кръг 23.02 /събота/ Ботев Вр - Славия 12.30 . Диема спортЧерно море - Лудогорец 15.00 Диема спортБотев Пд - Верея 17.30 Диема спорт24.02 /неделя/ Етър - Локомотив Пд 12.00 Диема спортЛевски - ЦСКА-София 14.45 Диема спортБерое - Дунав 17.45 Диема спорт25.02/понеделник/ Септември - Витоша 17.30 Нова спортМарт XXIV кръг 01.03 /петък/ Верея - Черно море 17.30 Диема спорт02.03 /събота/ Дунав - Ботев Пд 12.30 Нова спортЛокомотив Пд - Берое 15.00 Диема спортЦСКА-София - Септември 17.30 Диема спорт03.03 /неделя/ Витоша - Етър 12.30 Диема спортЛудогорец - Ботев Вр 15.00 Диема спортСлавия - Левски 17.30 Диема спортXXV кръг 08.03 /петък/ Ботев Вр - Верея 17.30 Диема спорт09.03 /събота/ Локомотив Пд - Дунав 15.00 Диема спортЕтър - ЦСКА-София 17.30 Диема спорт10.03 /неделя/ Септември - Славия 1.12.1930 г. Нова спортЧерно море - Ботев Пд 15.00 Диема спортЛевски - Лудогорец 17.30 Диема спорт11.03/понеделник/ Берое - Витоша 17.30 Диема спортXXVI кръг 15.03 /петък/ Ботев Пд - Ботев Вр 17.30 Диема спорт16.03 /събота/ Верея - Левски 12.30 Диема спортЛудогорец - Септември 15.00 Диема спортЦСКА-София - Берое 17.30 Диема спорт17.03 /неделя/ Витоша - Локомотив Пд 12.30 Нова спортДунав - Черно море 15.00 Диема спортСлавия - Етър 17.30 Диема спорт.", "date": "2019.01.22", "title": "\"Вечното дерби\" ще бъде на 24 февруари"}
{"url": "https://www.novinite.bg/articles/170059/Zapochva-Svetovniyat-ikonomicheski-forum-v-Davos", "text": "\r\nСветовни политически и бизнес лидери се събират в швейцарския град Давос днес. Основната тема е глобализацията в периода на четвъртата индустриална революция. Забавеният забавения икономически растеж, търговските войни и Брекзит са сред другите важни въпроси, които ще бъдат обсъдени. Световният икономически форум ще продължи до 25 януари.\r\n\r\n\r\n\r\n\r\n\r\n\r\n\r\n\r\n", "date": "2019.01.22", "title": "Започва Световният икономически форум в Давос"}
{"url": "https://www.novinite.bg/articles/170103/Rabotodatelite-iskat-rabotnicite-da-plashtat-po-visoki-osigurovki", "text": "По-висока осигурителна тежест за работника иска бизнесът. Това е един от приоритетите на работодателите за тази година.Идеята: дължимите осигурителни вноски да се разпределят по равно – 50 на 50 между работодател и служител, отбелязва бТВ.Сега бизнесът поема по-голямата част от осигуровките на работниците. Според работодателите промените могат да се въведат така, че да не се стигне до намаляване на парите, които работникът получава.„То може да бъде въведено при условие крайната чиста сума да се запази – тогава ще се увеличи заплатата. Постоянно поемаме ангажимент да увеличаваме възнагражденията и го правим. За миналата година е над 8%, за по-миналата – над 11%”, каза Васил Велев, председател на Асоциацията на индустриалния капитал в България (АИКБ)Средната работна заплата в България е 1100 лв. За осигуровки работодателят плаща около 200 лв., а служителят - около 150 лв. Идеята е тежестта да се разпредели равномерно.Бизнесът настоява 2019 г. да е последната, в която първите три дни болнични да се плащат от фирмата.\"Това беше постановка още при старта на пенсионната реформа в началото на този век. Трябваше постепенно да расте разпределението на осигурителните вноски, тръгвайки от една ниска фаза до изравняването 50-50. Всичко това е много условно, а има значение много повече за статистиката, политиките, сравнението и прозрачността. Най-накрая са важни нетният доход за човек и общите разходи за труд\", каза председателят на Асоциацията на индустриалния капитал Васил Велев. Той уточни, че предложението може да внесено така, че да предвижда запазване на нетното възнаграждение на служителите. А разликата в осигуровките да се компенсира чрез увеличение на брутната заплата.По всички тези теми работодателите тепърва ще преговарят със синдикатите и с държавата.", "date": "2019.01.22", "title": "Работодателите искат работниците да плащат по-високи осигуровки"}
{"url": "https://www.novinite.bg/articles/170060/Poredno-zasedanie-po-deloto-za-ubijstvoto-na-Georgi-v-Borisovata-gradina", "text": "\r\nСофийският градски съд ще заседава по делото за убийството на 15-годишния Георги Игнатов. Той беше смъртоносно прободен на 2 юни 2015 г. на пейка в Борисовата градина.\r\n\r\n\r\n\r\n\r\n\r\n", "date": "2019.01.22", "title": "Поредно заседание по делото за убийството на Георги в Борисовата градина"}
{"url": "https://www.novinite.bg/articles/170061/Putin-priema-yaponskiya-premier-na-poseshtenie-v-Moskva", "text": "Японският премиер Шиндзо Абе се среща днес с руския президент Владимир Путин в Москва.Фокус на разговорите им ще бъде най-важният външнополитически въпрос - съдбата на спорните Курилски острови. Напрежението между Москва и Токио за териториите край северното крайбрежие на Хокайдо се разрасна през последните седмици. Причината за това се крие във Втората световна война. В последните ѝ дни Съветският съюз превзема четирите курилски острова, а спорът за суверенитета им до днес пречи на двете страни да подпишат мирен договор помежду си.", "date": "2019.01.22", "title": "Путин приема японския премиер на посещение в Москва"}
{"url": "https://www.novinite.bg/articles/170090/Brexit-se-zadava-a-Franciya-i-Germaniya-s-nov-dogovor", "text": "Вранция и Германия ще подпишат днес нов договор с цел отново да затвърдят мястото си в центъра на Европейския съюз.В момент, когато Обединеното кралство напуска ЕС и нарастващата вълна от популизъм отправя предизвикателство към изконните либерални ценности на блока, новият договор се ангажира напълно да ги защити.Има богата символика в подписването в германския град Аахен, който през вековете е преминавал от ръцете на едната страна в тези на другата и обратно, и е известен на френски език като Екс ла Шапел, пише Би Би Си.Но в крайна сметка ще промени ли нещо договорът?Какво има в договора?В проектоспоразумението Франция и Германия се споразумяват да установят общи позиции и да правят съвместни изявления по важни въпроси на ЕС - формализирайки сегашното си сътрудничество. Те също така планират да действат като единна сила в ООН.От външната политика до вътрешната и външната сигурност, двете страни се ангажират да излизат с общи позиции, като същевременно се стремят да укрепят \"способността на Европа да действа автономно\".Двете страни се ангажират за:- Задълбочаване на икономическата интеграция с френско-германската \"икономическа зона\"- Развиване на военните способности на Европа, общи инвестиции за \"запълване на пропуските в капацитета, като по този начин се укрепят\" ЕС и НАТО- Поощряване на създаването на \"обща култура\" във въоръжените сили на двете страни и съвместни разгръщания, както и френско-германски съвет за отбрана и сигурност.За младите хора има споразумение да се наблегне върху културния обмен и да се повиши изучаването на езиците на другата страна, като целта е да бъде създаден френско-германски университет.Има и планове за по-тесни трансгранични връзки и по-голямо \"двуезичие\" от двете страни на границата.Колко амбициозно е това?Много от тези стремежи са чувани и преди.Точно преди 56 години в Париж бе подписана първата Съвместна декларация за френско-германско приятелство.\"Оттогава различни френски и германски правителства говорят за духа на договора от 1963 г.\", казва Дирк Льофен, началник на катедрата по политология и международни отношения в университета в Констанц.Проф. Льофен смята, че няма драстична промяна, но вместо това договорът \"продължава да преследва или нагажда старите цели в условията на днешните предизвикателства\".Той изтъква икономическите планове като потенциален сигнал за следваща стъпка за по-голямо сближаване двете страни.За Алистър Коул от Кардифския университет значението на договора се крие в неговата символика. В контекста на Европа след Brexit той смята, че е предназначен да \"обяви централната роля на Франция и Германия, макар че на практика между двете страни често има разногласия\".Германският канцлер Ангела Меркел заяви, че ще подпише договора, \"защото вярваме, че светът се е променил драстично\" от 1963 г., а неща като европейската интеграция \"още не са били измислени\" преди 56 години.Има ли голяма опозиция срещу пакта?Някои държави членки на ЕС смятат, че двете страни вече имат твърде голяма власт. Държавите от Централна и Източна Европа отказаха да приемат лидерска роля на Германия и Франция по въпросите на миграцията.\"Време е да се противопоставим на френско-германската ос с италианско-полска ос\", заяви десният вътрешен министър на Италия Матео Салвини в деня на обявяването на окончателния текст на договора.Той каза това при посещение в Полша с цел да оспори господството на Франция и Германия в ЕС с помощта на евроскептичен съюз, преди изборите за Европейски парламент през май.Самият договор бе предмет на редица фалшиви новини във Франция и имаше конспиративни теории, че Макрон ще предаде територия като част от сделката.Френският евродепутат Бернар Моно, бивш член на Националния фронт, заяви във видеообръщение, че договорът действително ще отстъпи граничните области Елзас и Лотарингия на Германия.Твърдението се разпространи бързо в социалните медии, въпреки няколкото опровержения в традиционните медии - и факта, че Моно изтри видеото си. Той също така заяви, че немският ще стане официален език на двете области.Лидерката на крайната десница Марин Льо Пен стигна дотам, че да обвинява президента Макрон, че заминава за Аахен, за да \"унищожи по същество онова, което генерал Дьо Гол постигна, т.е. вкара Франция в първа лига (на великите държави)\".Защо Макрон и Меркел ги е грижа?За Ангела Меркел историята има значение - нейната политика е повлияна от наследството на оцапаната с кръв Европа от 20 век.В лицето на Еманюел Макрон тя е намерила партньор, който споделя виждането й поне за символичната тежест на миналото. Помислете за въздействащия момент, когато двамата лидери се прегърнаха, когато почетоха загиналите през Първата световна война.Нищо чудно, че са избрали такава значима годишнина, за да стартират плана си да изведат Европа от сегашния период на нестабилност.Критици в Берлин твърдят, че договорът е несъстоятелен и че - символично или не - възобновяването на господстващото френско-германско партньорство рискува да изплаши държавите от Източна Европа.Тя ще подпише договора с едно на ум за това как ще остане в историята.Жената, която се възприема от мнозина като де фактически лидер на Европа, все пак управлява по време на редица тежки кризи.Скептици посочват, че е малко вероятно тя да остане достатъчно дълго време, за да види реализирането на всички обещания на договора.Ще промени ли договорът нещо?Властта на президента Макрон е намаля, откакто бе е избран през 2017 г. с обещание за редица от проевропейски мерки, включително общ бюджет за еврозоната.Според проф. Коул основният въпрос не е договорът, а \"много несигурното бъдеще на програмата за европейски реформи на Макрон\".Той обаче смята, че може да има някакво придвижване към по-интегрирана стратегия за сигурност и отбрана и дори към по-противоречивото споделяне на дълга в еврозоната.По думите на германския външен министър Хайко Маас двете страни \"обединяват силите си за борба за силна Европа, способна да предприеме действия, за мирен свят и основан на правила международен ред\".", "date": "2019.01.22", "title": "Brexit се задава, а Франция и Германия с нов договор"}
{"url": "https://www.novinite.bg/articles/170065/Evropejskata-komisiya-s-preduprejdenie-kam-Balgariya-zaradi-prodajbata-na-grajdanstvo", "text": "Европейската комисия отправя предупреждение срещу България. Това се очаква да стане в специален доклад, който трябва да бъде публикуван в сряда.Европейската комисия ще предупреди страните членки на Европейския съюз, които позволяват чужденци да получават тяхно гражданство или постоянно жителство на тяхна територия срещу големи инвестиции.Според ЕК тази практика се избягват необходимите проверки за произхода на средствата, а това крие и сериозен риск от пране на пари, корупция и укриване на данъци.В документа се отбелязва, че единствените три държави в Съюза, които предлагат гражданство срещу инвестиции са България, Малта и Кипър. Това обикновено се случва след направена инвестиция от даден бизнесмен между 1 и 2 милиона евро.Повече са държавите, които позволяват местожителство срещу пари – общо 20, сред които са и вече споменатите 3. Тук сумите варират, като в Хърватия се дава срещу само 15 000 евро, а в Люксембург и Словакия до над 5 милиона евро.Еврокомисията казва, че ще сформира експертна група, която ще даде до края на годината препоръки как да се предотвратят опасностите, произтичащи от тези схеми.", "date": "2019.01.22", "title": "Европейската комисия с предупреждение към България заради продажбата на гражданство"}
{"url": "https://www.novinite.bg/articles/170053/Oblachano-sas-slabi-prevalyavaniya-shte-e-vremeto-dnes", "text": "Днес ще е облачно. Слаби валежи от дъжд и сняг ще има в Северозападна България, докато в югозападните райони ще вали слаб дъжд. Преди обяд, в отделни райони има условия за образуване на поледици. В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. Преобладаващите максимални температури ще са от 2° до 7°, за София – около 5°. Над планините ще е облачно, в масивите в Западна България и Родопите със слаби валежи от сняг, под около 1200 метра – от дъжд и сняг. Ще духа умерен до силен югозападен вятър. Максималната температура на височина 1200 метра – около 2°, на 2000 метра – около минус 4°.Над Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4°-6°. Температурата на морската вода е около 6°. Вълнението на морето ще бъде 3 бала, в заливите – 2 бала.", "date": "2019.01.22", "title": "Облачано със слаби превалявания ще е времето днес"}
{"url": "https://www.novinite.bg/articles/170106/Nad-60-jertvi-ot-studa-v-Polsha", "text": "\r\nБроят на жертвите на зимните студове в Полша стигна 62 души, предаде ПАП, като се позова на Правителствения център за сигурност на Полша.\r\n\r\nОт измръзване вчера са починали двама мъже. \"Единият от тях е жител на Вроцлав, на 59 години, а другият на Краков, на 31 години\", съобщи представител на центъра.По думите му жертвите на студовете в Полша от 1 ноември са общо 62.При това тази година в страната все още не е имало силни застудявания. През последните дни температурите са малко под нулата, отбелязва ПАП.\r\n", "date": "2019.01.22", "title": "Над 60 жертви от студа в Полша"}
{"url": "https://www.novinite.bg/articles/170075/Opernata-prima-Mariya-Gulegina-pristigna-v-Sofiya", "text": "Световноизвестното сопрано Мария Гулегина пристигна в столицата за два спектакъла на операта \"Парсифал\". Това се случва само три месеца след като за първи път пее централната женска партия в това заглавие, информира БНТ.  Примата пее на сцените на Миланската Скала и Метрополитън. До сега тя изпълняваше главно творби на Верди. Сега публиката ще я види в ново амплоа, а именно в изпълнение на оперите на Вагнер. Тя ще пее в Софийската опера и балет. Според Мария Гулегина е много трудно да се изпълняват едновременно Вагнер и италиански оперни заглавия. Признава, че е перфекционист и да научи немски език е било истинско предизвикателство за нея, пише ", "date": "2019.01.22", "title": "Оперната прима Мария Гулегина пристигна в София"}
{"url": "https://www.novinite.bg/articles/170054/Diskusiya-posvetena-na-dezinformaciyata-organizira-Evroparlamentat-v-NDK", "text": "Публична дискусия на тема „Имат ли значение фактите? Дезинформацията като инструмент по време на избори“ организира бюрото на Европейския парламент в България. Обсъждането ще се проведе в зала 6 на НДК днес.  Анели Ахонен от EUvsDisinfo, Европейска служба за външна дейност, Крейг Дуайър, съосновател на ирландската Инициативата за прозрачен референдум, Сам Джефърс, основател на проекта WhoTargetsMe и Марихе Аренце, образователен координатор в нидерландската неправителствена организация DROG ще участват в дискусията.  Четиримата чуждестранни гости ще представят опита на своите организации в борбата с дезинформацията в контекста на наближаващите европейски избори през май 2019 г. Първо те ще покажат презентации, след които ще протече обсъждането и всеки ще може да задава въпроси.  Теодор Стойчев, ръководител на Бюрото на ЕП в България ще открие събитието, а журналистът Светослав Иванов ще бъде модератор на дискусията, пише ", "date": "2019.01.22", "title": "Дискусия посветена на дезинформацията организира Европарламентът в НДК"}
{"url": "https://www.novinite.bg/articles/170055/Mieneto-na-stolichni-ulici-i-bulevardi-prodaljava", "text": "Миенето на основни улици и булеварди, по които минава градския транспорт в София продължава, заради повишаването на дневните температури.  В своя профил в социалната мрежа Лорита Радева, която е председател на постоянната комисия по опазване на околната среда, земеделие и гори побликува пост с улиците и кварталите, които бяха почистени в периода 17-19 януари. Това са: „Овча купел“, локалното платно на бул. „България“, бул.“Н. Мушанов“, пл. Ручей, ул. „Житница“, бул. „Скобелев“, пл. Руски паметник, регулите на бул. „Цар Освободител“ и други.   Във всички райони на столицата се почистваха регулите на пътните платна от наноси - смеси от зимно поддържане и други отпадъци, пише ", "date": "2019.01.22", "title": "Миенето на столични улици и булеварди продължава"}
{"url": "https://www.novinite.bg/articles/170079/V-britanskiya-kabinet-obmislyat-ostavki-ako-Mej-ne-im-pozvoli-da-blokirat-variant-za-Brekzit-bez-sdelka", "text": "Британският премиер Тереза Мей беше предупредена, че около 40 членове на кабинета могат да подадат оставки, ако тя откаже да им позволи да гласуват по план, който ще блокира варианта „Брекзит без сделка“ през март.Министърът на пенсиите и трудовата заетост Амбър Ръд информира Даунинг стрийт, че ще последва масовото напускане на членове на правителството, ако не им бъде позволено да подкрепят внесена поправка, която ще доведе до удължаване на действието на член 50 от Лисабонския договор, ако сделка по Брекзит не бъде постигната през следващите седмици. Поправката, внесена от Ивет Купър от Лейбъристката партия и бившите заместник-министри от Консервативната партия сър Оливър Летуин и Ник Боулс, ще бъде обсъдена през седмицата и гласувана в Камарата на общините на 29 януари.Кабинетът на Тереза Мей е силно разединен по въпроса за Брекзит. Проевропейски министри като Амбър Ръд, министърът на финансите Филип Хамънд и министърът на икономиката Грег Кларк я призовават да изключи излизането без сделка и да следва стратегия за по-мек Брекзит. Ако поправката бъде одобрена, това ще принуди правителството да поиска от Брюксел да отложи Брекзит до края на годината, ако няма сделка до края на февруари.", "date": "2019.01.22", "title": "В британския кабинет обмислят оставки, ако Мей не им позволи да блокират вариант за Брекзит без сделка"}
{"url": "https://www.novinite.bg/articles/170058/Oshte-tri-oblasti-u-nas-obyavyavat-gripna-epidemiya", "text": "Три нови области обявяват грипна епидемия от вторник - Пловдив, София-област и Варна. Така райони с висока заболеваемост у нас стават общо 12. Близо 600 учлища към момента са в грипна ваканция, но броят им ще се увеличи с новите области.Вчера 5-годишно дете почина в благоевградска болница. Предполага се, че става въпрос за усложнение след грип. Тепръва обаче лекарите ще изясняват причината.", "date": "2019.01.22", "title": "Още три области у нас обявяват грипна епидемия"}
{"url": "https://www.novinite.bg/articles/170070/Gripat-zatvori-1071-uchilishta-i-detski-gradini-dnes", "text": "В 1071 училища и детски градини днес, 22 януари 2019 г., са преустановени учебните занятия. От днес в грипна ваканция са 194 училища в област Пловдив, 122 училища в област Варна и 69 училища в област Добрич. По предписание на РЗИ няма занятия в 97 училища в София-област. В област Пазарджик не се учи в 122 училища, в 60 училища в област Смолян, в 43 училища в област Ямбол и в 40 училища в област Перник. Последен ден от грипната ваканция са 137 училища в Бургаска област, в 120 училища в област Стара Загора, и в 65 училища в област Шумен. В едно училище в Кюстендилска област няма учебни занятия днес - СУ „Св. Климент Охридски“, по предписание на РИОКОЗ, не се провеждат занятия и в ДГ \"Детелина\" в с. Черно поле, Видинска област.", "date": "2019.01.22", "title": "Грипът затвори 1071 училища и детски градини днес"}
{"url": "https://www.novinite.bg/articles/170057/Proveryavat-stroitelni-obekti-za-zamarsyavane-v-stolicata", "text": "Екипи на Столичен инспекторат извършваха проверки на строителни обекти и 17 констативни протокола с предписания за предприемане на незабавни мерки на други обекти.  Най-честите нарушения са непочистена ходова част на камионите, които излизат от обектите, и липса на плътна строителна ограда. Проверките обхващат още наличие на камиони, които транспортират земни маси и/или строителни отпадъци без покривала и разрешен маршрут за транспортирането им.През почивните дни бяха проверени над 30 броя автосервизи и пунктове за смяна на автомобилни гуми, с оглед на това да не се допуска възможност за изгаряне на отпадъци на открито. При проверките не са установени нарушения.", "date": "2019.01.22", "title": "Проверяват строителни обекти за замърсяване в столицата"}
{"url": "https://www.novinite.bg/articles/170071/Mojem-da-polzvame-5-otstapka-ako-podadem-danachnite-deklaracii-onlajn", "text": "Ако подадат декларациите си по електронен път до 31 януари 2019 г., физическите лица могат да ползват 5% отстъпка върху данъка за довнасяне по годишната си данъчна декларация, но не повече от 500 лв. Това съобщиха от Националната агенция по приходите (НАП). Допълнително условие за ползване на отстъпката е гражданите да нямат подлежащи на принудително изпълнение публични задължения, както и да внесат целия размер на данъка за довнасяне до 31 януари 2019 г. Най-бързо и лесно декларацията се подава по интернет с персонален идентификационен код. Срокът за подаването на декларациите за облагане на доходите e 30 април 2019 г., посочиха от приходната агенция. Годишната декларация за облагане на доходите с баркод вече е публикувана на интернет страницата на НАП - www.nap.bg, допълниха от приходната агенция. Формулярът с баркод изчислява автоматично дължимия данък след попълване на информация за получените доходи, внесените осигурителни вноски и ползваните облекчения, напомнят от НАП. Електронната декларация трябва да се изтегли на компютър от интернет страницата на Агенцията - www.nap.bg и да се попълни \"офлайн\". Подаването на декларация с баркод гарантира на клиентите на администрацията, че няма да допуснат технически грешки, тъй като дължимият данък се изчислява автоматично след попълване на приложенията за различните видове доход, добавиха от НАП. От приходната агенция напомнят също, че изпращането на декларация с баркод предполага и по-бързо възстановяване на надвнесен данък. Това е така, защото не се налага допълнителното обработване и попълване на данните от тези декларации ръчно, тъй като информацията директно се прехвърля от формуляра след сканирането на баркода. Подаването на декларацията с баркод става чрез изпращане по пощата или на място в някои пощенски станции, където директно ще бъде издаден входящ номер. Декларацията може да се подаде и лично в офис на НАП.Информация за попълване и подаване на данъчни и осигурителни декларации и внасяне на суми към бюджета може да се получи на телефона на НАП 0700 18 700 на цената на градски разговор или в сайта на НАП www.nap.bg, се посочва в съобщението.", "date": "2019.01.22", "title": "Можем да ползваме 5% отстъпка, ако подадем данъчните декларации онлайн"}
{"url": "https://www.novinite.bg/articles/170073/150-dushi-prenoshtuvaha-v-centara-v-Zaharna-fabrika", "text": "Кризисният център в квартал \"Захарна фабрика\" е приютил 150 души тази нощ.  Нощта е протекла без усложнения и инциденти. В центъра освен място, където да пренощуват, на бездомните хора им се осигуряват вечеря и закуска.  Кризисните центрове на територията на общината, са в готовност да приемат повече хора, защото всяка година в най-студените месеци - януари и февруари, те имат най-голяма нужда от подслон и топла храна, пише ", "date": "2019.01.22", "title": "150 души пренощуваха в центъра в \"Захарна фабрика\""}
{"url": "https://www.novinite.bg/articles/170074/Startira-kampaniyata-za-plashtane-na-danaka-za-kolite", "text": "Софиянци вече могат да плащат годишния си данък за моторни превозни средства.  \"Информационно обслужване\" АД изработи електронен калкулатор, който да насочи собствениците каква ще е сумата, която трябва да платят по искане на Столичната община. Новата формула, по която се изчислява данъка вече включва годината на производство, мощността и екологичният стандарт на колата. Това е по промените в Закона за местните данъци и такси, приети от парламента в края на 2018 г.  Тези данни на автомобила са нанесени в документите за него - в малкия или големия талон, уточнява зам.-кметът по финанси Дончо Барбалов в социалната мрежа. Годината на първата регистрация на превозното средство, по която се изчислява възрастта на колата, е записана под  индекс \"В\". Индекс \"P.2\" e за мощността на автомобила в киловати, обяснява още Барбалов. Екологичният стандарт на колата (от Евро 2 до Евро 6) е отбелязан с \"V.9\". Такъв не е записан при най-старите коли. На адрес  https://cartax.uslugi.io/#София/СТОЛИЧНА  може да бъде намерен калкулаторът. До 30 април 2019 г. всеки, който плати цялата дължима сума може да ползва 5% отстъпка от данъка. За плащане на вноски сроковете са: 30. 06. 2019 – първа вноска и 31. 10. 2019 – втора вноска. Във всеки от данъчните отдели на районните администрации на Столична община може да се извърши плащането. Касите разполагат и с ПОС устройства. Ако гражданите нямат физическата възможност да отидат да си платят, могат да го направят по банков път или през интернет страницата на общината, като от там могат да си направят и справка. Барбалов предупреждава, че старта на кампанията за плащане на местния данък недвижими имоти и такса смет ще започне през февруари, пише ", "date": "2019.01.22", "title": "Стартира кампанията за плащане на данъка за колите"}
{"url": "https://www.novinite.bg/articles/170063/VAS-otmeni-reshenieto-za-pridobivaneto-na-Dunarit-ot-Emko", "text": "Петчленен състав на Върховния административен съд (ВАС) отмени решението от 2016 г., с което Комисията за защита на конкуренцията (КЗК) даде зелена светлина на оръжейния търговец Емилиян Гебрев да придобие чрез фирмата си \"Емко\" контрола над \"Дунарит\", посредством увеличение на капитала на завода.Наскоро Гебрев обясни, че притежател на 99,52% от \"Дунарит\" е \"Емко\", която е на Гебрев, а 0,48 се притежават лично от него.С вчерашното решение на съда делото се връща на КЗК за ново произнасяне, като това стане при съобразяване с мотивите на решението на ВАС.Според съда КЗК е приела за даденост твърденията по делото, не е изследвала задълбочено нито оборотите на предприятията, нито цялата картина на собствеността върху \"Дунарит\". Така е постановила, че сделката не би нарушила забраната за създаване на монополно положение, като с това се създава опасност от такова на пазара.\"От събраните в хода на административното и съдебно производства доказателства се установява, че към момента на вземане на решение от страна на акционерите на \"Дунарит\" АД за сключване на нотифицираната сделка с \"Емко\" ЕООД, едноличен контрол върху придобиваното предприятие се осъществява от \"Кемира\" ЕООД, което дружество понастоящем /видно от оспореното решение на КЗК/ се намира под едноличният контрол на „ТМН“ ЕООД, а към момента на подаване на уведомлението едноличен контрол се е осъществявал от \"Хедж Инвестмънт България\" АД“, пише в решението на съда.Магистратите посочват още, че \"липсата на извършена задълбочена оценка на концентрацията, и не извършване на анализ за очакваното въздействие върху концентрацията на съответния пазар и върху потребителите, както и неизследване на въздействието на концентрацията върху пазара, е довело до постановяване на решение от КЗК, което е следвало да се отмени“\".\"Единствено при извършване на качествен анализ на концентрацията върху съответния пазар и на господстващото положение, като и на пазарното положение на предприятията, би обосновал наличието или липсата на материално правна легитимация по отношение на касаторът\", пише още в решението.То е окончателно. ", "date": "2019.01.22", "title": "ВАС отмени решението за придобиването на \"Дунарит\" от \"Емко\""}
{"url": "https://www.novinite.bg/articles/170077/Nad-50-000-dushi-s-trajni-uvrejdaniya-sa-podali-zayavleniya-za-novata-mesechna-pomosht", "text": "Над 50 000 пълнолетни лица с трайни увреждания, които до момента не са получавали интеграционни добавки по стария закон, са подали вече заявления за новата месечна помощ. Тя заменя добавките и е с по-висок размер. Парите за януари Агенцията за социално подпомагане ще започне да изплаща от 12-и февруари. Заявления за новата помощ не трябва да подават хората, които до момента са взимали интеграционни добавки, напомниха от социалното министерство. През този месец Агенцията за социално подпомагане все още плаща за последно интеграционните добавки за декември. От февруари започват плащанията по новия закон. Те са в по-висок размер и за повече хора. Право имат всички пълнолетни с трайни увреждания с процент от ТЕЛК решение над 50 на сто, което разширява и обхвата на хората. Социалният министър Бисер Петков обясни, че законът не позволява още през януари да се платят парите за текущия месец. Това ще стане през февруари: \"Ако се възприеме да започне да се плаща месец за месец, това означава, че през месец януари трябва да се плати два пъти за едно и също, защото месечната финансова подкрепа замества добавките месечни за социална интеграция. Тоест минавайки месец за месец плащания, говоря хипетотечино, ще имаме 13 плащания\".Новият закон регламентира, че ако сборът от старите интеграционни добавки и четвъртинката инвалидна пенсия, която от НОИ премине към АСП, са в по-висок размер от определената нова помощ, то благоприятният размер ще се запази и за в бъдеще и няма да има ощетени. Министърът заяви, че всички общини са сключили договори, за да продължи предоставянето на услугите \"личен-\" и \"социален асистент\" и \"домашен помощник\" и прекъсване не трябва да има", "date": "2019.01.22", "title": "Над 50 000 души с трайни увреждания са подали заявления за новата месечна помощ"}
{"url": "https://www.novinite.bg/articles/170081/Sofiya-gejm-uijk-shte-se-provede-tazi-sedmica", "text": "Столицата е домакин на \"София гейм уийк\" тази седмица. Младите хора ще имат възможност да покажат своя талант и опит в сектора на IT технологиите. В последните години София се утвърди като регионален център на информационни и комуникационни технологии с над 40 000 заети в IT сектора, каза кметът на София Йорданка Фандъкова в присъствието на Н.Пр. посланика на Франция у нас г-н Льобедел и на Германия Н.Пр. г-н Салбер. Информационните технологии са сред най-бързо развиващите се индустрии като формират 5.7% от икономиката на града. Над 20% от икономиката заема производството на видеоигри. Фандъкова каза още, че развитието на IT сектора означава нови работни места. За да го подкрепи Столична община организира хакатони, на които младите специалисти се изявяват. Вече има няколко стартъпа, които се родиха след хакатоните. В три последователни дни ще се проведе \"София гейм уийк\" в културните институти на Германия, Франция и Полша. Събитието се организира от посолствата на Франция и Германия, пише ", "date": "2019.01.22", "title": "\"София гейм уийк\" ще се проведе тази седмица"}
{"url": "https://www.novinite.bg/articles/170069/Blizo-67-e-izpalnenieto-na-uchastaka-mejdu-Yablanica-i-Boaza-ot-AM-Hemus", "text": "Близо 67% е изпълнението на участъка между Ябланица и Боаза от АМ „Хемус“. Изграждането на 9,3 км от автомагистралата стартира в края на март миналата година. Организацията на работа е много добра и е напълно възможно обектът да бъде завършен в началото на есента т. г. По договор участъкът трябва да е готов през март 2020 г. В момента на обекта работят около 200 души и над 100 специализирани машини. Извършват се земни и пътни работи, водостоци и др., каквито дейности са възможни при настоящите метеорологични условия.Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще бъдат построени 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Инвестицията е за близо 55 млн. лв. В момента със средства от републиканския бюджет се изграждат близо 26 км от автомагистралата. Това са участъците между Ябланица и Боаза и Белокопитово - Буховци в посока Търговище. Строителството на отсечката между Буховци и Белокопитово започна на 16 август м. г. Този участък е 16 км и на него ще има 7 виадукта, едно мостово съоръжение и 10 селскостопански подлеза. Автомагистралният участък ще бъде с две ленти за движение, две ленти за изпреварване, две аварийни ленти, водещи ивици, два банкета и средна разделителна ивица. Извършените до момента строително-монтажни работи включват почистване и изсичане на храсти и дървета, изкопи за отстраняване на хумусния пласт, изкопни работи и оформяне на терена, взривни работи, трасиране на проектното трасе. Цялостното доизграждане на АМ „Хемус“ е основен приоритет в управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.", "date": "2019.01.22", "title": "Близо 67% е изпълнението на участъка между Ябланица и Боаза  от АМ „Хемус“"}
{"url": "https://www.novinite.bg/articles/170082/Vitosha-Zimen-Fest-obeshtava-mnogo-snejen-ekshan-i-emocii-tazi-nedelya-kraj-hija-Aleko", "text": "София – европейска столица на спорта стартира годишната програма от активности за 2019-а с Витоша зимен фест тази неделя край хижа Алеко. Спортният празник се провежда за четвърта поредна зима и отново е посветен на Световния ден на снега. Глобалната инициатива се организира за осми път и обединява близо 500 празнични, спортни и забавни събитията в световноизвестни зимни центрове в 46 държави.„Прогнозите за петък и събота са за обилен снеговалеж, вятър и мъгла и поради тази причина решихме да отложим с един ден Феста и той ще се състои в неделя, когато синоптиците обещават повече слънце и синьо небе. За четвърта поредна година София – евростолица на спорта организира този спортен празник и целта ни е да видим повече хора в планината, на чист въздух сред природата. Тази година в календара от събития сме предридили близо 20 активности в и около Витоша за да имат столичани и гостите на града повече възможности за активен живот, спорт и туризъм,“ заяви на пресконференция днес Анатоли Илиев – организационен секретар на София – евростолица на спорта.„Витоша ски пак ще предостави карти на символична цена от 1 лв. за участниците във Витоша зимен фест. Освен това всички деца под 14 години ще могат да ползват в неделя лифт карти на цена 1 лв. Този жест на Витоша ски е с цел да привлечем повече деца в планината, сред природата. Но проблемите си остават, като основният е законодателен, което спъва развитието на инфраструктурата. Апелираме час по-скоро да се установят ясни и недвусмислени закони за развитието на българския планински туризъм,“ каза Радослав Пеев от Витоша ски. ОТНОВО СУПЕР СНЕЖНИ АТРАКЦИИ. Тази година програмата отново включва две уникални атракции.Планинско колоездене – зимно спускане за време ще се организира за трети път в България, след като дебютът му за страната бе на Витоша зимен фест през 2017 г.. Шоуто в планината сега ще започне точно в 11.30 ч. със старт на плаца през х. Алеко, трасето ще е дълго 800 метра с множество виражи, скокчета и възможности за трикове, а финалът е пред долна станция на Романския лифт. Организаторите обещават много емоции и екшън по време на атрактивното състезание край х. Алеко. Организатори на феста, наред с Фондация София – Европейска столица на спорта, са Столична Община, БФ ски, Витоша ски АД, Сдружение „Маратон”, Конспект Криейтив, Сдружението на \"Витошките ски и сноуборд училища\", Българска федерация по катерене и алпинизъм.Програмата за Феста предвижда множество демонстрации, състезания, забавни игри и викторини. На плаца пред х. Алеко ще бъде нареден паралелен слалом, по който децата да могат да изпробват уменията си, като всеки победител в двойките ще получи награда. Ски-учители ще помагат безплатно на малките скиори да повишат уменията си. „Тази година решихме да направим състезание между училищата, които ще имат по 10 представители в паралелния слалом. Благодаря на организаторите, че ще има толкова много награди за децата. Тъжно ми е обаче, че Витоша си остава нашата голяма мъка. Много ни тежи и пречи в работата с децата липсата на достатъчно съоръжения – писти, лифтове, влекчета, места, където малчуганите да се учат на ски и борд сред чистия въздух в планината,“ каза на пресконференцията Марина Тепавичарова, председател на Сдружението на Витошките ски и борд училища. Тя бе подкрепена в от Иво Рангелов от Мотен спорт. „Благодарим на г-жа Фандъкова за усилията да подобри достъпа до Витоша напоследък, но проблемите са много и опират до много различни институции.Всеки ден в планината има между 800 и 1000 деца. Те се нуждаят от нормални условия, а ние не можем да им ги подсигурим поради липса на инфраструктура. Нужни са лифтове, системи за изкуствен сняг, водни резервоари, детски влекчета. А за направата им има законодателни спънки. Проблемите са известни от години и дано най-накрая се решат,“ каза още Рангелов. Тази година ски-бягането е на писта „Универсиада“. Съвместно с БФ Ски ще се организира състезание за Купа Витоша, което е Мемориал „Георги Зографов“. То ще бъде в пет възрастови групи с четири масови старта, а най-дългата дистанция е 10 км. Като част от Витоша зимен фест след старта на ски-бегачите е предвидено масово пробягване на любители по писта „Универсиада“. Състезанието по ски-алпинизъм ще бъде със старт-финал пред хижа Алеко. „Маршрутът ще бъде покрай Резньовете, но ще изчакаме до последно преди да го определим,“ заяви Петко Тотев, председател на Българска федерация по катерене и алпинизъм. Предвидени са множество игри, планинарски песни и забавни викторини на импровизираната сцена.", "date": "2019.01.22", "title": "Витоша Зимен Фест обещава много снежен екшън и емоции тази неделя край  хижа Алеко"}
{"url": "https://www.novinite.bg/articles/170084/Izoliraha-salmonela-v-yasla-vav-Varna", "text": "Едно дете от общинската ясла „Звънче“ във Варна е със салмонелоза. Това потвърди за Радио „Фокус“ – Варна директорът на Регионалната здравна инспекция - Варна д-р Дочка Михайлова. По думите ѝ случаят е единичен. Момиченцето е изолирано и е насочено за домашно лечение. В момента експерти от РЗИ са на проверка на място в детското заведение. „Случаят е изолиран. Случва се така. Тревожно е, когато има поне три епидемиологично свързани случаи“, обясни експертът. По думите ѝ опасност от разпространяване на болестта има, когато са констатирани повече от един болен в едно детско, учебно или лечебно заведение, или в семейството. Засега в детската ясла няма данни за други деца със симптоми на салмонела. Предстои изследване на персонала и останалите деца. В яслата е разпоредено извършването на дезинфекция на контактните повърхности. Предстои да се установява как пострадалото дете се е заразило.", "date": "2019.01.22", "title": "Изолираха салмонела в ясла във Варна"}
{"url": "https://www.novinite.bg/articles/170080/Eva-Majdel-Priblijavame-se-kam-palnoto-premahvane-na-dvojnite-standarti", "text": "В Комисията по вътрешен пазар и защита на потребителите направихме крачка напред към премахването на двойните стандарти. Новите правила за защита на потребителите целят да предотвратят практиките за продаване на продукти в ЕС като идентични, когато има различия в състава им. Това заяви българският евродепутат Ева Майдел непосредствено след гласуването на новите разпоредби за модернизиране на защитата на потребителите, което се състоя във вторник, 22 януари 2019 г. в Брюксел.„Информирането на потребителите, чрез опаковката, описанието или рекламата, че даден продукт е идентичен с друг продаван в друга държава членка, когато има ясни разлики в състава, ще бъде забранено.  Когато са налице обаче национални законодателни изисквания за ползване на местна суровина, разлики в състава са допустими. Например, ако доматено пюре, което се произвежда в Гърция за износ, трябва да се прави с 20% гръцки домати, тогава естествено, дометеното пюре на същата марка, но произведено в Италия, ще се различава по състав. Такива разлики обаче трябва да са доказуеми и посочени на опаковката”, разясни още Ева Майдел.В допълнение, новите правила за защита на потребителите предоставят повече прозрачност при онлайн пазаруването. Подреждането на резултатите и видимостта на дадени продукти в дигиталната среда зависи от коментарите, рейтинга и това дали дадената компания плаща за по-добро позициониране. Комисията по вътрешен пазар, призовава този тип информация да е видима за потребителите. Гласуваната позицията на Комисията по вътрешен пазар следва да бъде утвърдена в пленарна зала и да се пристъпи към преговори с ресорните министри в Съвета на ЕС.", "date": "2019.01.22", "title": "Ева Майдел: Приближаваме се към пълното премахване на двойните стандарти"}
{"url": "https://www.novinite.bg/articles/170056/Infografiki-novi-grafichni-resursi-za-migrantite-v-Sofiya", "text": "Инфографики, изработени от Асоциация за развитие на София, показват интересни тенденции в интеграцията на граждани на трети страни в столицата и страната. Чужденците извън ЕС с разрешение за работа са около 2000 души за 2017 г., като през 2016 г. те са били малко над 450 души.Над 65 % от всички граждани на трети страни в София работят, а едва 6,5 % от столичани свързват мигрантите със заплаха. 14 % биха дали свободна стая на мигрант. Университетите в София могат да работят по-активно за привличане на студенти извън ЕС.През миналата академична година чуждестранните студенти у нас са 12 916, около 5 % от всички студенти. Докторантите чужденци в столични университети пък са 302-ма души. От над 6500 престъпления в София извършени от чужденци са около 160. Това са част от данните на Асоциацията за развитие на София, която публикува четири тематични плакати-инфографики как мигрантите присъстват в столицата в четирите области - „Трудовия пазар и мигрантите в София“, „Нагласи към мигрантите“, „Образованието и мигрантите“ и „Безопасността в София и миргантите“. ", "date": "2019.01.22", "title": "Инфографики – нови графични ресурси за мигрантите в София"}
{"url": "https://www.novinite.bg/articles/170087/Biznesat-plashta-dvojni-smetki-za-tok-prez-dekemvri", "text": "Двойно по-високи сметки за ток отчита бизнесът през декември спрямо същия месец на миналата година. Това заяви председателят на Асоциацията на индустриалния капитал в България (АИКБ) Васил Велев, цитиран от БГНЕС. Причината е шоковият скок на енергийната борса, където през октомври и декември беше регистрирано с до 300% увеличение на цената в рамките на ден.Индустриалците поискаха спешна среща с премиера и проведоха разговори по време на заседание на Националния съвет за тристранно сътрудничество. До момента няма яснота кога ще се срещнат с Борисов. Цените за индустриалния ток са по-високи от тези, които се търгуват на борсите в съседните страни, убеден е Велев.“Важно е да се знае, че към цената, която се търгува на сегмента „Ден напред“, се прибавя и таксата „Задължение към обществото“, което надува още повече сметките на фирмите, които търгуват от енергийната борса\", коментира председателят на АИКБ.Неговият колега Евгени Иванов от КРИБ директно определи твърдението на енергийния министър Теменужка Петкова, че имаме най-евтината енергия на борсата, като „опашати неистини“. Изчисленията показват, че ако се добавят и допълнителните такси, цената става същата като в Германия.Асоциацията на организациите на българските работодатели предлага таксата „Задължение към обществото“, която формира месечните битови сметки, да отпадне за отделните потребители и бизнеса и да се поема от бюджета.", "date": "2019.01.22", "title": "Бизнесът плаща двойни сметки за ток през декември"}
{"url": "https://www.novinite.bg/articles/170088/Maj-se-opita-da-pregazi-policaj-v-Sliven", "text": "Шокираща агресия срещу полицаи в Сливен. И в двата случая нападателите са употребили наркотици. Единият е направил опит да прегази униформен, а другият е нападнал полицай с нож и самоделна сабя. Разказ от първо лице на полицаите пред bTV.И двата случая са от събота след обяд. При първия полицейски патрул се опитал да спре автомобил. Шофьорът не се подчинил на сигнал „Стоп”. Започнало преследване из целия град, при което се създали множество предпоставки за катастрофи, разказаха униформените.''Автомобилът ускори своето движение и се опита да осуети полицейската проверка. Ние го последвахме почти из целия град. На оживени кръстовища създаваше съзнателно предпоставки за ПТП'', каза един от полицаите.На едно от кръстовищата мъжът спрял на червен светофар. Отново обаче се опитал да избяга, блъскайки полицейската кола и опитвайки се да прегази един от униформените. Полицаят се оказал на земята и е с охлузни рани. Шофьорът вече е задържан, а направената проба за наркотици се оказала положителна.При втория случай полицаи отишли да помогнат на свои колеги в сливенския квартал „Надежда”, където имало масов бой. Там мъж извадил нож и сабя срещу униформените. Един от полицаите му наредил да хвърли хладното оръжие, но той замахнал със сабята към него. Мъжът дори заплашил полицая, че ще отиде в дома му и ще го запали. След това обаче се подчинил и бил задържан. Направената проба за наркотици също се оказала положителна.И за двата случая са образувани досъдебни производства. Мъжете са задържани за 72 часа. Предстои прокуратурата да поиска постоянен арест.", "date": "2019.01.22", "title": "Мъж се опита да прегази полицай в Сливен"}
{"url": "https://www.novinite.bg/articles/170085/Vremenno-promenyat-dvijenieto-na-patya-Botevgrad-Sofiya", "text": "Движението по път I-1 Ботевград - София се осъществява в една лента в посока София поради разлив на гориво по пътната настилка. Това съобщиха от пресцентъра на Агенция „Пътна инфраструктура“. Движението се извършва двупосочно в лентата за Ботевград.", "date": "2019.01.22", "title": "Временно променят движението на пътя Ботевград - София"}
{"url": "https://www.novinite.bg/articles/170076/Angelkova-Ochakvame-2018-da-e-rekordna-s-nad-9-mln-chujdestranni-turisti-fokus-za-2019-a-sa-investiciite-i-vatreshniyat-turizam", "text": "Очакваме 2018 да е най-успешната в цялата история на статистиката в българския туризъм с над 9 млн. туристически посещения на чужденци. Отчитаме и 7,2 млрд. лв. приходи от международен туризъм за единадесетте месеца на миналата година – повече, отколкото за цялата 2017-а. Данните ще бъдат съобщени в края на този месец. Това говори, че секторът се развива наистина устойчиво и с всяка нова година надгражда постигнатото. Това заяви министърът на туризма Николина Ангелкова в сутрешния блок на bTV.Само по инициативата Пловдив – европейска столица на културата 2019 г. се очакват близо 2 млн. туристи. Така ще дадем още една възможност да покажем многообразието на нашата страна пред света и потенциала на българския туризъм. Зимният сезон също стартира много добре с около 5% ръст на посещенията, посочи министър Ангелкова. Най-многобройни са гостите от Гърция, Румъния, Великобритания, съседните страни, дори и от конкурентите ни Германия, Австрия и др. Тя акцентира, че през настоящата година фокус ще бъдат инвестициите в сектора и вътрешният туризъм. Ще бъдат организирани инвестиционни турове, които да запознаят бизнеса с възможностите на България като целогодишна дестинация. По повод разрушаването на дюните в района на къмпинг „Смокиня“ министър Ангелкова бе категорична, че превенцията срещу подобни вандалски актове ще продължи и контролът ще е безкомпромисен. Независимо от режима на собственост, в Закона за защитените територии е записано, че дюните трябва да бъдат опазвани от всички. Законодателството предвижда до 3 години затвор и от 2 000 до 10 000 лв. глоба. Тя благодари на всички институции, които реагираха светкавично и взеха необходимите мерки, и обеща още по-засилен контрол. Министерството вече е сформирало свои мобилни екипи, които ще правят мониторинг на Черноморието целогодишно, а не само през лятото. Заради тази превенция е предвидено с промените в Закона за устройството на Черноморското крайбрежие да се увеличи размерът на санкциите – до 50 000 лв. за юридически лица На въпрос за перспективите за развитие на ски зона Банско министър Ангелкова поясни, че за икономиката на страната е важно да се развива зимният туризъм не само на Банско, но и в Боровец, Витоша, Пампорово и курортите в Стара планина при спазване на действащото екологично българско и европейско законодателство. Тя уточни, че Министерството на туризма не е ресорното ведомство за приемане на планове за управление на националните паркове, както и за провеждане на концесионни процедури в планински курорти. Няма как да коментирам решението на ВАС за парк Пирин, всеки е длъжен да го спазва, каза министър Ангелкова.", "date": "2019.01.22", "title": "Ангелкова: Очакваме 2018 да е рекордна с над 9 млн. чуждестранни туристи, фокус за 2019-а са инвестициите и вътрешният туризъм"}
{"url": "https://www.novinite.bg/articles/170066/Jotova-Prezidentstvoto-ne-tarsi-konfrontacii-a-izkazva-mnenieto-si", "text": "\"Дълги години Президентството беше патерица на изпълнителната власт. Така хората отвикнаха да чуват гласа на българския президент. Затова сега се получава впечатлението, че търсим конфронтация, а ние просто имаме мнение по всеки важен въпрос. Имаме много ограничения според Конституцията, но пък никой не може да ни отнеме правото на мнение”. Това заяви вицепрезидентът Илияна Йотова пред NOVA.Тя подчерта, че техният екип с държавния глава Румен Радев е първият на „Дондуков” 2 от началото на демокрацията, в който има разбирателство.Йотова категорично отказа да коментира темата с покупката на нови изтребители за армията ни. Тя каза само, че няма основание да не вярва на преценката на президента.„Не искам да съм един от онези хора, които за едно денонощие станаха експерти по темата. Това не е сериозно. Но у нас много лесно се раздават квалификации. Ако не си съгласен с мнозинството, веднага те упрекват в лобизъм”, заяви Йотова.Тя коментира и казуса \"Войводиново\", като заяви, че ромският въпрос няма да се реши „с насилствени мерки и събаряне на къщи”. \"Така нищо няма да стане. Няма държава, която да наложи правила и наистина да се заеме с този проблем\", каза вицепрезидентът.Според Йотова следващият български еврокомисар трябва да отговаря за раширяването. Вицепрезидентът изрази мнение, че страната ни заслужава това и трябва да си го поиска.„В края на този месец ще изнесем статистиката за това колко затворници са помилвани от нашия екип. Ако не ме лъже паметта, това са 11 човека, като ¾ от тях са помилвани по чисто хуманни причини и заради здравословни проблеми. Но като цяло затегнахме режима”, каза още вицепрезидентът.Тя коментира и допусканията, че Радев готви нов политически проект. „За мен въпросът с политическата партия много отдавна е решен. Аз съм кандидатура на БСП, човек с леви убеждения. На мен не ми трябва никаква нова формация. Що се отнася до това дали президентът трябва да прави нова партия, смятам, че през изминалите две години Румен Радев показа, че е държавният глава на Република България”, заяви Йотова.", "date": "2019.01.22", "title": "Йотова: Президентството не търси конфронтации, а изказва мнението си"}
{"url": "https://www.novinite.bg/articles/170089/VMRO-kam-NFSB-i-Ataka-Stiga-borichkaniya-obedinenie", "text": "Сандалите в \"Обединени патриоти\" трябва да спрат и да се потърси единство около общи приоритети. За това зоват от ВМРО в съобщение, изпратено до медиите.Българинът зад думите на Каракачанов: 73% са съгласни с негоВ средата на мандата на настоящото управление на страната, част от което е и ВМРО, войводите са категорични, че е крайно време да бъдат застъпени основни приоритети, за които Организацията се бори от години. Сред тях категорично не са личните амбиции, водещи до боричкания на база его между едни или други политически фигури в коалицията \"Обединени патриоти\", пише в позицията на ВМРО.През последните месеци съществуването на коалицията \"Обединени патриоти\" бе под знака на скандали и междуличностни противопоставяния. Това трябва да спре, трябва да се потърси единство около общи приоритети и да бъдат постигнати реални резултати в управлението, иначе съществуването на коалицията става безсмислено, допълват войводите. ВМРО очертават и задачите, върху които според тях трябва да се съсредоточат общите усилия на коалицията.Те настояват за мерки за противодействие на ромската престъпност и социалния паразитизъм, като се изготви на правителствена програма.                    ВМРО искат преодоляване на чувството за безнаказаност сред представителите на маргиналните общности чрез въвеждане на административни наказания \"обществено полезен труд\" и \"задържане под стража\"; единна база данни за социалните помощи и въвеждане на сумарен максимум на годишна база, строг контрол срещу злоупотреби със социални плащания, включително обвързване на получаването им със степента на социализация и грамотност; поощряване на отговорното родителство за сметка на намаляване на помощите за деца на несоциализираните групи; възможност за създаване на Доброволни отряди към МВР с цел охрана на обществения ред.Войводите настояват и за финализиране на промените в Наказателния кодекс за криминализиране на проповядването на радикален ислям и приемане на правила за прозрачност на финансирането с източник зад граница на НПО и вероизповедания.Друга тема е достойния живот на възрастните хора. От ВМРО искат Закон за възрастните хора, който да регламентира социалните услуги и възможностите за трудова и творческа реализация; реализиране на ревизията в инвалидните пенсии и преизчисляване на т.нар. \"стари пенсии\"; успоредно с повишаване на доходите, пренасочване на ресурси на МТСП за борба с пенсионерската бедност за сметка на социалния паразитизъм.ВМРО ще работят за укрепване на българското национално самосъзнание в България и зад граница. Те настояват за държавна програма за разпространение на българския език и култура, включително създаване на институт \"Св.св. Кирил и Методий\"; законодателни промени за улесняване на получаването на българско гражданство и създаване на \"Карта българин\", с която да се урежда правото на пребиваване и труд в България на сънародниците ни от диаспората; български паспорти за всеки българин по етнически произход без чакане, бумащина и корупционни схеми; програма за подпомагане на завръщането на наши сънародници от чужбина, като най-силна демографска мярка; преглед на учебното съдържание и заличаване на остатъците от десетилетията антинационална пропаганда в учебниците; въвеждане на часове по родинознание и начално военно обучение.Войводите ще поставят пред ГЕРБ и въпроса за по-справедливо данъчно облагане имуществото на богатите – включително \"Данък лукс\".Особено очеваден е случаят с крупните собственици на земя. 31 стопански субекта притежават над 3 милиона декара земя, а не плащат никакъв данък върху собствеността. Същевременно тази концентрация вреди на развитието на земеделието, обезлюдява селата и не създава принадена стойност в икономиката, се допълва в съобщението. Настоящите приоритети са утвърдени на Организационен съвет на ВМРО - БНД и следва да са основа за дискусия както в коалицията \"Обединени патриоти\", така и с ПП ГЕРБ. Считаме, че в разумен срок трябва да има видим напредък по тях. Само това би осмислило реално нашето участие в управлението на страната, казват в заключение от партията.", "date": "2019.01.22", "title": "ВМРО към НФСБ и \"Атака\": Стига боричкания, обединение!"}
{"url": "https://www.novinite.bg/articles/170067/Angelkova-Jirardeli-ne-e-imal-dostap-do-informaciya-dokato-e-bil-nash-savetnik", "text": "Не е имало конфликт на интереси във времето, когато световноизвестният скиор Марк Жирардели е бил съветник на министъра на туризма Николина Ангелкова. Тя уточни, че не знае откога той е станал 100% собственик на \"Юлен\".„Жирардели беше съветник от ноември 2014 до март 2016 г. с цел да популяризира България като туристическа дестинация навън. Участвал е в наши борси и изложения, където сме рекламирали туризма ни. Никога не е получавал възнаграждение за това”, поясни Ангелкова пред bTV.Тя допълни, че никога не е имал достъп до информация, а е участвал единствено в изложенията, където е рекламирал България като туристическа дестинация. Отрече и Марк Жирардели да е лобирал за втори лифт на Банско.„Важно е да има лифтове, които са най-екологичният вид транспорт във всичките ни планински курорти. Трябва обаче трябва да се случва при спазване на действащото европейско и национално екологично законодателство”, на мнение е министърът на туризма.По думите й България става все по-разпознаваема туристическа дестинация и за първи път за 11-те месеца на миналата година имаме над 7,2 млрд. лв. приходи от международен туризъм. 5% е ръстът на зимния туристически сезон. Най-много туристи идват от Гърция, Румъния, Турция и Великобритания.Министър Ангелкова прогнозира около 2 милиона туристи да посетят Пловдив като европейска столица на културата.\"Пловдив ще бъде центърът на културните събития през тази година и ще може да покаже многообразието на нашата страна целогодишно\", коментира Ангелкова.", "date": "2019.01.22", "title": "Ангелкова: Жирардели не е имал достъп до информация докато е бил наш съветник"}
{"url": "https://www.novinite.bg/articles/170094/VMRO-tragva-sreshtu-ciganizaciyata", "text": "ВМРО предлага основни приоритети за управлението на страната и смята, че фокусирането върху тях осмисля участието им във властта. Това става известно от прессъобщение на партията. От ВМРО настояват за очертаване на следните приоритети - мерки за противодействие на циганската престъпност, противодействие на радикалния ислям, достоен живот за възрастните хора, укрепване на българското национално самосъзнание в страната и извън нея, по-справедливо данъчно облагане на имуществото на богатите.В средата на мандата на настоящото управление на страната, част от което е и ВМРО, от партията смятат, че е крайно време да бъдат застъпени основни приоритети, за които организацията се бори от години. Сред тях категорично не са личните амбиции, водещи до боричкания на база его между едни или други политически фигури в коалицията \"Обединени патриоти\" /ОП/, посочват от ВМРО.Според организацията трябва да спрат скандалите и междуличностните противопоставяния в ОП. Трябва да се потърси единство около общи приоритети и да бъдат постигнати реални резултати в управлението, иначе съществуването на коалицията става безсмислено, смятат от ВМРО.Според партията е необходима правителствена програма за мерки срещу циганизацията, гетоизацията и произтичащите от това проблеми. ВМРО иска въвеждане на административни наказания \"обществено полезен труд\" и \"задържане под стража\" с цел преодоляване на чувството за безнаказаност сред маргиналните общности. Предлагат създаването на единна база данни за социалните помощи и въвеждане на сумарен максимум на годишна база, строг контрол срещу злоупотреби със социални плащания, включително обвързване на получаването им със степента на социализация и грамотност. Искат поощряване на отговорното родителство за сметка намаляване на помощите за деца на несоциализираните групи. От ВМРО искат създаване на доброволни отряди към МВР с цел охрана на общественияВМРО предлагат да се приеме Закон за възрастните хора; ревизия на инвалидните пенсии и преизчисляване на т. нар. \"стари пенсии\".Партията иска да се създаде държавна програма за разпространение на българския език и култура, включително създаване на институт \"Св.св. Кирил и Методий\". ВМРО предлага създаване на \"Карта българин\", с която да се урежда правото на пребиваване и труд в България на сънародниците ни от диаспората.\"Трябва да поставим пред ГЕРБ въпроса за по-справедливо данъчно облагане на имуществото на богатите - включително \"Данък лукс\". Особено очеваден е случаят с крупните собственици на земя. 31 стопански субекта притежават над 3 милиона декара земя, а не плащат никакъв данък върху собствеността. Същевременно тази концентрация вреди на развитието на земеделието, обезлюдява селата и не създава принадена стойност в икономиката\", посочват от ВМРО.\"Приоритетите са утвърдени на Организационен съвет на ВМРО - БНД и следва да са основа за дискусия както в коалицията \"Обединени патриоти\", така и с ПП ГЕРБ. Считаме, че в разумен срок трябва да има видим напредък по тях. Само това би осмислило реално нашето участие в управлението на страната\", заявяват от ВМРО.", "date": "2019.01.22", "title": "ВМРО тръгва срещу циганизацията"}
{"url": "https://www.novinite.bg/articles/170102/EP-prodaljava-da-darji-pod-oko-dvojnite-standarti", "text": "Българският омбудсман Мая Манолова внесе петиция в Европарламента по проблема с двойните стандарт. От своя страна председателят на комисията по петициите в ЕП Сесилия Викстрьом заяви, че различното съдържание в храните и напитките е напълно нечестно. Тя съобщи, че петицията ще остане отворена, което означава, че парламентарната комисия продължава да следи въпроса с готовност за намеса.\r\nВ изказването си пред депутатите от комисията Манолова подчерта, че зад различното качество и съдържание на храните и напитките стоят огромни икономически интереси. По нейните думи тази практика е разпространена в целия ЕС. „Това е обидна и дискриминационна практика“, добави тя и посочи, че част от производителите са прекратили тези нечестни действия. Омбудсманът съобщи, че комисията на ЕП по вътрешния пазар и защитата на потребителите е приела с огромно мнозинство да преговаря по предложението на Европейската комисия за законодателни промени срещу разликите в храните и напитките.\r\nВ последвалите изказвания на евродепутати Филиз Хюсменова (АЛДЕ/ДПС) настоя като гражданин и представител на България съответната петиция да остане отворена. Момчил Неков (социалисти и демократи, БСП) определи като възможно най-силната подкрепа днешното решение по преговорната позиция на ЕП. Той настоя за по-строги наказания при установени нарушения на изискването за еднакво съдържание на храните и напитките в ЕС под една марка.\r\nАндрей Ковачев (ГЕРБ/ЕНП) подкрепи това предложение и заяви, че се изпълнява основната задача към европейските граждани - проблемите им да бъдат решавани от институциите на ЕС.\r\n", "date": "2019.01.22", "title": "ЕП продължава да държи под око двойните стандарти"}
{"url": "https://www.novinite.bg/articles/170083/Manolova-predstavya-v-EP-balgarskata-peticiya-sreshtu-dvojniya-standart-pri-hranite-i-napitkite-v-ES", "text": "Омбудсманът Мая Манолова очаква Европейският парламент да остави отворена петицията на българските граждани срещу двойния стандарт на храните в ЕС. В момента Манолова представя документа пред Комисията по петициите в Европейския парламент. Преди това тя каза за \"Хоризонт\":\"Това, което очаквам от днешното изслушване е решение петицията да остане отворена - макар да е постигнала част от своите ефекти, да остане възможност за Европарламента да осъществява наблюдение върху процеса по забраната на двойните стандарти, тъй като това няма да стане автоматично\".На въпрос дали има шансове промените в директивата за нелоялните търговски практики да бъдат приети по време на мандата на този Европейски парламент, който изтича през май, Манолова отговори:\"Аз съм оптимист, че тази тема ще намери своето законодателно решение още в рамките на този парламент. Мисля, че европейските институции не могат да си позволят тази практика да продължава, защото това руши доверието в Европейския съюз\".Омбудсманът беше сезирана от български майки, които установиха, че техните бебета консумират храни и напитки с по-ниско качество и в пъти по-висока цена. Срещу тази практика публично се обявиха председателят на ЕК Жан-Клод Юнкер и еврокомисарят по правосъдието и защитата на потребителите Вера Йоурова.В интервю за \"Хоризонт\" Манолова изрази очакване законодателната промяна да бъде приета до края на мандата на този Европейски парламент:\"Освен петицията на български граждани, в Комисията по вътрешен пазар ще бъде обсъждан и гласуван потребителския пакет, част от който е проблемът с двойните стандарти при храните. Ще имам среща и с еврокомисаря Йоурова\".", "date": "2019.01.22", "title": "Манолова представя в ЕП българската петиция срещу двойния стандарт при храните и напитките в ЕС"}
{"url": "https://www.novinite.bg/articles/170086/Ministar-Ananiev-i-makedonskiyat-mu-kolega-Venko-Filipche-podpisaha-Plan-za-satrudnichestvo", "text": "Министърът на здравеопазването Кирил Ананиев и министърът на здравеопазването на Република Македония Венко Филипче подписаха   План за сътрудничество. Планът е в изпълнение на решение № 909 на Министерски съвет от 13 декември 2018 г., като с него се  определят конкретните области на сътрудничество между двете министерства за период от три години, както и целите, очакваните резултати и мерките за постигането им.Прякото сътрудничество ще обхване следните области: първична и специализирана медицинска помощ; профилактика на болестите; превенция и контрол на СПИН и полово предавани болести; околна среда и здраве; държавна лекарствена политика; епидемиологичен надзор на заразните и паразитните болести; нормативни актове в областта на здравеопазването; организация на медицинското осигуряване при извънредни ситуации и други.С подписването на Плана ще бъде насърчено и сътрудничеството между български и македонски болнични заведения, научни институти, учебни заведения в сферата на медицинската наука, както и обменът на кадри и оказване на помощ на Република Македония в нейната подготовка за членство в Европейския съюз.", "date": "2019.01.22", "title": "Министър Ананиев и македонският му колега Венко Филипче подписаха План за сътрудничество"}
{"url": "https://www.novinite.bg/articles/170095/Volen-Siderov-GERB-opredelya-vsichko-v-parlamenta-patriotite-ne-reshavat-kvoruma", "text": "„Предлагам да се спази европейският норматив. В момента българският Изборен кодекс го нарушава“. За това апелира пред БНР лидерът на партия „Атака“ и председател на групата на „Обединени патриоти“ в Народното събрание Волен Сидеров. Той подчерта, че предложенията му са останали в сянка.„Европейският норматив казва, че бариерата не може да бъде повече от 5%. В България при изборите за ЕП бариерата реално е близо 6%. Всичко това ощетява по-малките партии“, обясни депутатът в предаването \"12+3\" и попита: „Защо сега има незаконна методика?“.По думите му, ГЕРБ определя всичко в парламента: „От доста време групата на патриотите не решава кворума. Г-н Цветанов си прави кворума с „Воля“ и ДПС. Г-н Цветанов – един опитен парламентарен играч, голям политик, за мен сравним с Шарл дьо Гол, Аденауер, Кенеди и други титани в световната политическа история – той наистина е много опитен политик и той отдавна не залага кворума в парламента на групата на патриотите“.\"Седейки в парламента, не мога да бъда част от управлението. Нещата, които съм предлагал, не са минавали... Малката коалиция влезе в управляващата коалиция с намерението да направи неща, касаещи доходи, пенсии и т.н. Вместо това ни се предлага да похарчим 2 млрд. лв. за най-луксозната военна стока Ф-16, които по никакъв начин не ни повишават защитата, а хората ще ме питат – какво стана с пенсиите\", отбеляза Волен Сидеров. По думите му, цялата отговорност е в ръцете на ГЕРБ:„Цялата власт в България е в ръцете на Министерски съвет. Когато някой се сети за нещо, продължават да идват в парламента. Самият парламент прилича на Капалъ чаршия, вътре не можеш да се разминеш от хора. В Министерския съвет не можеш да влезеш. Кой където се сети, идва да протестира пред парламента. Ние сме министерска република, трябва да е ясно. Най-подлото през всички последните десетилетия е, че негодуванието и възмущението на хората беше през медиите насочено към парламента“. Според лидера на \"Атака\" целият апарат, който има достъп до ресурсите, остава абсолютно на тъмно: „Тези чиновници, този апарат, който стои там – някои от тях по 20 години, се подсмихват, когато идват избори, и си казват: „Този министър сега ще си отиде, а ние сме пак тук и ще продължим да крадем. Това е сериозният проблем за страната ни“.Сидеров посочи, че на 15 януари в ЕП е гласувана резолюция, в която се защитават правата на мигрантите, търсещи убежище:„Дават се права на мигрантите да идват тук, да се заселват, да изнасилват, да убиват и т.н.“, каза депутатът и изброи как са гласували българските евродепутати, като единствено Николай Бареков е гласувал против тази резолюция.Вчера от „Атака“ обявиха, че ще подготвят нормативни предложения евродепутатите да се отказват от заплатите си. Волен Сидеров подчерта, че евродепутатите са с огромни заплати, но никой не знае те какво правят:„Аз предложих и ще го оформя и законодателно, и като юридическа формула, че този, който се кандидатира за евродепутат, да декларира, че парите, които взима над средната българска заплата, ще отиват в специален фонд за подпомагане на болни деца. Ако някой не иска да направи това, да не се кандидатира за евродепутат. Или ако не иска, но се кандидатира – да излезе и да обясни защо не иска да дарява тези пари“.Сидеров сравни конгреса на ГЕРБ с 13-ия конгрес на БКП и се обърна към ГЕРБ: „Ако искат да приличат на БКП, то нека да върнат цената на тока, водата и парното, както бяха тогава“.В ефира на \"Хоризонт\" лидерът на \"Атака\" разкритикува БНР и БНТ. Според него дневният ред на медиите се разминава с този на обществото.", "date": "2019.01.22", "title": "Волен Сидеров: ГЕРБ определя всичко в парламента, патриотите не решават кворума"}
{"url": "https://www.novinite.bg/articles/170108/Do-10-mln-evro-globa-za-kompaniya-koyato-proizvejda-hrani-s-dvojno-kachestvo-v-ES", "text": "Глобата за компания, която произвежда храни с двойно качество в Европейския съюз, може да стигне 10 млн. евро или до 4% от годишния оборот. Това решение е прието днес от комисията по вътрешен пазар на Европейския парламент, съобщи пред „Хоризонт“ евродепутатът Момчил Неков. „Държавите членки са отговорни за двойните стандарти при храните и ако хванат такова нарушение - или 10 милиона е максималният праг за нарушението на компанията, или 4 процента от годишния оборот, което е по-голямо от двете като санкционен режим. Тези пари остават в компенсационен фонд в държавата членка, която може да ги използва за защита на интересите на потребителите или на засегнати организации“. На въпрос за следващите стъпки Неков отговори така: „Сега имаме два варианта - или да мине на триалог и след това да бъде гласувано в пленарна зала, или директно до края на този мандат да гласуваме с призив в пленарна зала“.", "date": "2019.01.22", "title": "До 10 млн. евро глоба за компания, която произвежда храни с двойно качество в ЕС"}
{"url": "https://www.novinite.bg/articles/170107/Izdignaha-kandidaturata-na-Djambazki-za-evrodeputat", "text": "Евродепутатът Ангел Джамбазки бе издигнат за евродепутат и за следващия мандат, като зад кандидатурата застана комитет от интелектуалци. Те излязоха с декларация в негова подкрепа. Сред тях е и актьорът Андрей Слабаков, който насред кръгла маса за патриотизма стана и заяви, че Джамбазки е неговият евродепутат.Сред авторите на декларацията са представители на патриотични съюзи, университетски преподаватели и историци, като Александър Гребенаров, който оглавява Македонския научен институт, и проф. Христо Смоленов. Номинацията на Джамбазки идва в момент, когато поредният трус клати малката коалиция Обединени патриоти, този път заради евролистата.Желанието на ВМРО е именно Джамбазки да е водач за евровота, с което не е съгласен лидерът на \"Атака\" Волен Сидеров. По вътрешна информация от коалицията Сидеров от месеци си прави устата той да е водачът по пътя към Брюксел, нещо, което лидерът на атакистите вчера публично отрече, припомня „Канал 3“.В позицията си вчера Сидеров нарече откровени лъжи подобни твърдения и продължи да настоява, че до момента разговори за предстоящите евроизбори в коалицията ОП не са водени. Те обаче започнаха миналата сряда, но само между Красимир Каракачанов и Валери Симеонов, просто защото Сидеров не отиде за трети път пореден път на коалиционния съвет и не изпрати свои представители.Поръчковите публикации са предизвикани от истеричния страх на някои евродепутати, че може вече да не са такива и да се лишат от стотици хиляди евро, събрани от заплати в банка, отрича напрежението в ОП около листата Сидеров с намек именно по адрес на своя конкурент за евроводачеството - Ангел Джамбазки. Напоследък той не пести хули по негов адрес, а в отговор днес пък дойде номинирането на съперника му за евролистата от комитет от интелектуалци.", "date": "2019.01.22", "title": "Издигнаха кандидатурата на Джамбазки за евродепутат"}
