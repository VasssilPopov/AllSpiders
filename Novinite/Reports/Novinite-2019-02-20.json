{"url": "https://www.novinite.bg/articles/171320/Biznesat-iska-udaljavane-na-sroka-za-kasovite-aparati", "text": "\r\nве трети от фирмите няма да успеят да спазят новите изисквания за касовите апарати и искат удължаване на срока с шест месеца. Това показва експресна онлайн анкета сред членовете на БТПП относно новите изисквания към фискалните устройства в Наредба Н-18 и готовността на бизнеса за прилагането й.\r\n\r\nДопитването е извършено в периода 16-18 февруари 2019 година, а мотиви за него бяха постъпили сигнали от фирми.\r\nОколо 15% също няма да успеят с този срок и предлагат увеличаване му с 3 месеца. Едва 4% от участващите в проучването са отбелязали, че вече са адаптирали касовите си апарати, а останалите 17% са в процес на промяна и считат, че ще могат да приключат до 31 март т.г.\r\nОще по-трудно изпълнимо се очертава искането за свързване на софтуера за управление на продажбите с фискалните устройства и декларирането му до 31.05.2019 година. Само 15% са на мнение, че ще изпълнят регулацията в срок. 78% искат удължаване с 6 месеца, а останалите 7% са отбелязали, че не ползват такъв софтуер и не са засегнати от това изискване.\r\nКомплексни са причините, поради които фирмите да не могат да се справят с нормативните изисквания в указания срок: около половината съобщават, че доставчиците на апаратура и софтуер се бавят, 35% ползват софтуер, който е унифициран за всички магазини и ще е нужно повече време за промяна, 22% изпитват финансови затруднения. При 24% причините се свързват отново до самия софтуер – част от тях чакат одобрение от НАП, при други той не позволява съответните промени и преработка. Много от фирмите се замислят изобщо дали да не се откажат да приемат плащания в брой, с което ще затруднят много клиентите си и да работят само по банков път. Фирмите сигнализират още, че след като бъде променен софтуерът, е нужно и време за обучение на служителите. Членове на Палатата посочват, че времето за преработка на софтуерите е безкрайно малко, при положение че все още се одобряват фискални устройства, на които трябва да бъдат разработени функции за управление.\r\nВ анкетата бизнесът изразява редица опасения, критики и въпроси, които произтичат от наредбата. Отбелязват, че подкрепят НАП да ограничи сивата икономика, но с Наредба Н-18 само се създава допълнителна тежест върху легалната част от бизнеса. Неиздаването на фискални бонове ще си продължи като практика от работещите в сянка фирми. Периодичната подмяна на касовите апарати се превърна в „квази“ данък и тежест за фирмите в белия сектор на икономиката.\r\nКомпаниите не подкрепят дистанционния достъп и се опасяват от изтичане на търговска информация (доставни цени, търговски намаления, отстъпки по конкретни клиенти  и др., включително и лични данни за някои от случаите – когато клиенти напр. са физически лица) от неоторизирано и неперсонифицирано влизане от служители на НАП. При работещите в момента правила, при оторизирано поискване на тази информация, тя винаги се предоставя от бизнеса. Представяне на такъв достъп на контролните органи е абсолютно излишно, даже опасно.\r\nСъвсем не е за подценяване и значителната финансова тежест, която произтича от наредбата. Практически смяната на софтуера и касовите апарати не е толкова лесен и безболезнен процес. Веднъж компаниите са изхарчили средства /и то никак не малко/ за създаване на ЕРП система, съобразена със спецификата на дейността. Инвестиционни разходи не се правят от днес за утре, те се планират. Фирмите отбелязват, че хилядите левове инвестиции, които са похарчени за касови апарати и доработка на търговски софтуер, могат да се вложат в далеч по-смислени дейности.\r\nСпоред членове на БТПП Наредба Н-18 налага драстични и скъпи промени, приложими по-скоро за обекти, които работят с крайни клиенти, а не например за производствени предприятия или за търговци на едро, където се създават документи от едно място, а се принтират и събират със стоки на друго място.\r\nКато пречка фирмите отбелязват, че не са предвидени случаите с авансови плащания или сложни сделки, които са различни от продажбите на дребно в заведения или магазини, като не е взета изобщо предвид сложността и многообразието на ЕРП системите, които се ползват от фирмите. Липсва яснота как да се процедира, когато са налице сложни сделки (например аванси, абонаменти, плащане на части, смесени плащания и др.) и само част от плащанията по тях са в брой.\r\nПречки и затормозяващи фирмите са и следните регулации: невъзможността да се коригира фактура; блокирането на софтуера когато има проблем с фискалното устройство; изискването за деклариране на нефискални печатащи устройства и декларирането на новите версии на софтуера. Проблем за фирмите е и интерпретирането на плащанията чрез системата на PayPal (само чрез акаунт, без карти) като плащания в брой.\r\nВ анкетата фирмите подчертават, че подобна наредба няма в нито една държава от ЕС. Постоянно се предлагат и внедряват все повече нормативни актове, които затормозяват бизнеса и повишават разходите за дейност. Регламент GDPR, Наредба Н-18, Закона за мерките срещу изпирането на пари, съпроводен с правилник и обучения, вдигане на максималният осигурителен праг над 15% и др. регулации с неясни изисквания, за които ефектът е спорен, но тежестта за бизнеса си остава сигурна.\r\n", "date": "2019.02.20", "title": "Бизнесът иска удължаване на срока за касовите апарати"}
{"url": "https://www.novinite.bg/articles/171302/Djambazki-Tryabva-da-se-reshi-nachinat-po-kojto-shte-se-yavyavame-na-tezi-izbori", "text": "„Няма никаква драма, никакъв проблем една партия да номинира своя председател”. Това заяви евродепутатът Ангел Джамбазки в предаването „Здравей, България”. Джамбазки коментира решението на НФСБ или Валери Симеонов да води листата на Обединените патриоти, или ще се явят сами на евроизбори.„От ВМРО продължаваме да твърдим, че трябва да се явим заедно. Последните месеци се държим възпитано, любезно, уважително с нашите партньори”, коментира Джамбазки. Но подчерта, че месец май наближава и Патриотите трябва да решат вече как ще се явяват на избори. Освен това, според него, трябва да се явят и на вътрешни избори.„Не виждам нищо по-демократично от това. Когато си лидер на политическа сила и искаш да бъде водач на листа, не виждам нищо по-доказателствено за твоята обществена тежест от това да се явиш на вътрешни избори”, коментира Джамбазки. По думите му на подобни вътрешни избори могат да се явят и други формации и даде пример с Петър Москов.Ако обаче партиите се явят по отделно, евродепутатът заяви, че резултатът ще бъде ясна оценка за обществената и политическа тежест на всяка една от партиите.„Изборите за европейски парламент не са инструмент за решаване на бакалски сметки по между ни”, коментира Джамбазки.„Политиката не е семейство, отношенията не могат да бъдат семейни. Нито е фирма, нито семейство. Отношенията трябва да бъдат в преследване на общи цели”, заяви още евродепутатът.За Волен Сидеров коментира само: „Официално никъде не е заявявал или поставял ултиматум”.", "date": "2019.02.20", "title": "Джамбазки: Трябва да се реши начинът, по който ще се явяваме на тези избори"}
{"url": "https://www.novinite.bg/articles/171304/Volen-Siderov-Pri-otsastvie-ot-zala-deputatite-ne-tryabva-da-poluchavat-zaplata", "text": "\r\nКоалиционен съвет във връзка с решението на БСП да напусне пленарна зала, събра вчера управляващите от ГЕРБ и \"Обединени патриоти\". Как мнозинството ще запази кворума в парламента без най-голямата партия от опозицията - гост по темата в Сутрешния блок беше Волен Сидеров, лидер на \"Атака\", председател на ПГ на \"Обединени патриоти\".\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.20", "title": "Волен Сидеров: При отсъствие от зала, депутатите не трябва да получават заплатa"}
{"url": "https://www.novinite.bg/articles/171340/Pochti-vsichki-kontrabandni-zmiorki-umryaha-vav-Varna", "text": "Голяма част от контрабандните змиорки, които бяха задържани от митничари на софийското летище, са умрели във варненския аквариум, съобщи \"Нова Варна\". Посочва се, че са загинали 180 кг от змиорките.Опитът за митническа измама чрез нелегален износ на критично застрашен вид европейска змиорка Anguilla Anguilla бе предотвратен на Летище София на 15 февруари от митнически инспектори.Авиопратка, с направление Малайзия и тегло 1010 кг, е спряна за щателна проверка по метода \"анализ на риска\". 90-те контейнера от стиропор, съдържащи милиони екземпляри, са били обявени в митническите документи като \"шаран и толстолоб за зарибяване\". При проверката се установява, че контейнерите в действителност съдържат 200 кг живи екземпляри, във фаза \"млада змиорка\" (кристална фаза), с приблизителна дължина 7 – 8 см.Бебетата-змиорки бяха транспортирани спешно със съдействието на \"Зелени Балкани\" към Спасителния център на Аквариума във Варна в опит да бъдат спасени, тъй като при опита за износ са били опаковани в неблагоприятни за вида условия.Змиорките Anguilla Anguilla са с голяма търговска стойност, тъй като цената на малките змиорки на азиатските пазари достига до 2000 долара за килограм.", "date": "2019.02.20", "title": "Почти всички контрабандни змиорки умряха във Варна"}
{"url": "https://www.novinite.bg/articles/171341/Slojiha-umni-svetofari-na-opasno-krastovishte-v-Plovdiv", "text": "Нова светофарна уредба е сложена на едно от опасните кръстовища в Пловдив, съобщиха от ОП „Организация и контрол на транспорта“. Оттам призовават шофьорите да бъдат с повишено внимание при преминаването през кръстовището на  ул. „Васил Левски“ (Карловско шосе) с ул. „Георги Бенев“ (до завод „Ален мак).Там  се въвежда нова организация на движение със защитени леви завои за шофиращите по „Васил Левски“.Извършена е реконструкция на светофарната уредба и в момента тя е в режим на 72-часови проби. От общинското предприятие призоваха гражданите да спазват пътната сигнализация и правилата за движение.", "date": "2019.02.20", "title": "Сложиха умни светофари на опасно кръстовище в Пловдив"}
{"url": "https://www.novinite.bg/articles/171344/Pravitelstvoto-reshi-Bez-chadari-shezlongi-karavani-i-koli-varhu-dyuni", "text": "Без чадъри, шезлонги, каравани и коли върху дюните. Това са част от промените в Закона за устройство на Черноморското крайбрежие, одобрени от правителството.От 2000 до 6000 лева стига глобата, ако на плажуващите бъде ограничен достъпът до плажовете или слагат такси за това.До 5000 лева може да стигне глобата за собственик, който спира пешеходния достъп до морето със заграждения.Текстовете трябва да минат и през парламента.", "date": "2019.02.20", "title": "Правителството реши: Без чадъри, шезлонги, каравани и коли върху дюни"}
{"url": "https://www.novinite.bg/articles/171313/NS-zaraboti-i-bez-BSP", "text": "Депутатите от левицата изпълниха заканата си и не дойдоха в парламента.Въпреки че днес народните избраници ще ратифицират протокола за присъединяването на Протокола за присъединяването на Северна Македония към НАТО, левицата предпочете да не участва в заседанието. С това обаче си навлякоха гнева на управляващите.Юлиян Ангелов от ОП обвини социалистите, че предават интересите на България, защото при такива важни решения трябва да присъстват.\"БСП предава братска Македония\", скочи той.Според него без значение какви са вътрешните партийни отношения важното е когато има общ национален интерес, той да бъде защитен.\"Надявам се да имат обяснение, ако ли не обяснение ще го дават на българските избиратели, защото абдикират от важните решения за нас, за Македония\", настоя Ангелов.Константин Попов от ГЕРБ също упрекна левицата, че партийното е взело превес над национално отговорното.\"Сигурен съм, че БСП ще съжаляват, че са пропуснали този ден\", коментира той.Решението на червените да напуснат парламента беше взето от Националния съвет на партията.Лидерът на левицата Корнелия Нинова постави условия на управляващото мнозинство, което според нея е ГЕРБ, ДПС, Обединени патриоти и понякога \"Воля\". Народното събрание се ползвало едва с 8% доверие, а и там не се правели закони, а само \"задкулисни партийни договорки\". Това беше един от аргументите на Корнелия Нинова за предложението БСП да напусне Народното събрание.\"Вместо там да се правят и коват истинските закони, които да подобряват живота на българските граждани, се прави тежък лобизъм... Предложихме своята алтернатива с алтернативен бюджет, с алтернативни закони. Нищо от това не се приема\", мотирива се тя.", "date": "2019.02.20", "title": "НС заработи и без БСП"}
{"url": "https://www.novinite.bg/articles/171314/Cacarov-poiska-otstranyavane-na-prokuror-zarabotval-kato-bukmejkar", "text": "Главният прокурор Сотир Цацаров е внесъл в Прокурорската колегия на Висшия съдебен съвет искане за освобождаване на майор Георги Петров от длъжността „военен следовател“ във Военно-окръжна прокуратура – София. Повод за искането е, че той осъществявал букмейкърска дейност, която е несъвместима със заеманата длъжност в орган на съдебната власт.Проверката е извършена от Военно – апелативна прокуратура. Установено е, че след успешно завършено обучение за букмейкър, от април 2018 майор Георги Петров работи като букмейкър. Той отговаря за събирането на залозите и изплащането на печалбите в частна фирма. Получава по 5% от брутната сума по направените залози.", "date": "2019.02.20", "title": "Цацаров поиска отстраняване на прокурор, заработвал като букмейкър"}
{"url": "https://www.novinite.bg/articles/171316/Borisov-Mnogo-usiliya-polojihme-za-priemaneto-na-Severna-Makedoniya-v-NATO", "text": "Много усилия положихме. Да благодарим на парламента за това мъдро решение по повод ратификацията по приемането на Северна Македония в НАТО. Коментарът направи премиерът Бойко Борисов преди днешното заседание на кабинета, предаде БГНЕС.", "date": "2019.02.20", "title": "Борисов: Много усилия положихме за приемането на Северна Македония в НАТО"}
{"url": "https://www.novinite.bg/articles/171345/Izteglyat-polski-sirop-za-kashlica-ot-aptekite", "text": "Полски сироп за кашлица се изтегля от аптеките в цялата страна по нареждане на изпълнителния директор на Агенцията по лекарствата Богдан Кирилов. Заповедта вече е разпратена до всички Регионални здравни инспекции, предаде БНР. Става въпрос за препарата Syresp syrup 2 mg/ml (INN Fenspiride), който се използва за лечение на бронхобелодробни възпалителни заболявания. Наличните количества от сиропа трябва да се спрат от продажба и да се изтеглят от аптечната мрежа. До второ нареждане се забранява и новото снабдяване с лекарството. Причината е, че в сиропа се съдържа веществото Fenspiride, което крие потенциален риск за проблеми в сърдечния ритъм на пациентите, които го приемат.", "date": "2019.02.20", "title": "Изтеглят полски сироп за кашлица от аптеките"}
{"url": "https://www.novinite.bg/articles/171352/Otlojiha-obsajdaneto-na-naredbata-za-kasovite-aparati", "text": "\r\nОтложиха обсъждането на наредбата, която поставя нови изисквания за фискалните устройства на малките и големите предприятия. Причината е липсата на депутатите от БСП, които пожелаха промените да бъдат обсъждани на редовно заседание на икономическата комисия на Народното събрание.\r\n\r\n \r\nВъпросът за касовите апарати бе пръв в дневния ред на комисията. По предложение на червените трябваше да бъде изслушан представител на Националната агенция по приходите (НАП). Поради отсъствието на представители на партията обаче заместник-председателят на комисията Даниела Савеклиева предложи точката да отпадне от плана за деня. \r\nТемата за Наредба Н-18 предизвика огромен обществен отзвук. От самото й обявяване през лятото на миналата година до момента търговците взеха няколко мерки, сред които изяви пред медии, заплахи за протести, а най-скорошната бе и изпращането на искове до компетентни институции.\r\nНаредбата налага нови правила на бизнеса и цели да изсветли сивия сектор. Според търговците обаче предизвикателствата пред белия бизнес не опират само до кратките срокове.\r\n", "date": "2019.02.20", "title": "Отложиха обсъждането на наредбата за касовите апарати"}
{"url": "https://www.novinite.bg/articles/171321/Parlamentat-othvarli-prezidentskoto-veto-varhu-Zakona-za-lichnite-danni", "text": "Депутатите отхвърлиха ветото на президента Румен Радев и отново гласуваха върнатите за ново разглеждане разпоредби от Закона за личните данни. С ветото си държавният глава възразяваше срещу установените критерии при обработването на лични данни за журналистически цели и за целите на академичното, художественото или литературното изразяване. Аргументите обаче не бяха прието от мнозинството в пленарна зала.", "date": "2019.02.20", "title": "Парламентът отхвърли президентското вето върху Закона за личните данни"}
{"url": "https://www.novinite.bg/articles/171335/13g-i-3-meseca-zatvor-za-dvamata-izvarshiteli-na-grabej-pridrujen-s-ubijstvo-v-s-Vojvodino", "text": "Варненският окръжен съд призна за виновни Ивелин М. и Ангел П., като съизвършители, и Владимир С., като подбудител и помагач, за това, че на 16.11.2017г. са извършили грабеж придружен с убийството на 59- годишен мъж от с. Войводино. Делото беше решено в едно заседание, след като подсъдимите признаха изцяло фактите и обстоятелствата изложени в обвинителния акт и отказаха да се събират други доказателства в съдебната фаза. Съдът уважи искането на страните за провеждане на съкратено съдебно следствие.В този случай, според НПК, съдът не може да наложи наказание доживотен затвор без право на замяна, а наказанието доживотен затвор заменя с лишаване от свобода от 20 до 30г. или ако прецени, че наказанието ще е лишаване от свобода от 15 до 20г., е длъжен да го редуцира с една трета. Варненският окръжен съд наложи на подсъдимия Ивелин М. наказание „лишаване от свобода“ за срок от 20 години, което намали с една трета до размер 13г. и 3 месеца. Същият размер на наказанието беше наложено и на Ангел П. - „лишаване от свобода“ за срок от 20 години, което след редукцията с една трета е с размер 13г. и 3 месеца. „Лишаване от свобода“ за срок от 5 години, което беше намалено с една трета до размер 3г. и 3 месеца e присъдата на Владимир С. Ивелин М. и Ангел П. са осъдени да платят солидарно обезщетение на наследниците на починалия мъж за претърпените неимуществени вреди в резултат на престъплението – сума в размер на 100 000 лв., ведно със законната лихва върху нея, считано от 16.11.2017 г., до окончателното й изплащане. Съдът отхвърли гражданския иск до сумата от 150 000 лв. като неоснователен. Ивелин М., Ангел П. и Владимир С., ще трябва да платят и направените разходи по делото в размер на 7010 лв. Припомняме хронологията според обвинителния акт. Ивелин М. и Ангел П. от Вълчи дол се познавали от години. През лятото на 2017г. на 30-годишният Ивелин М. му се наложило да вземе 80лв. заем от 34- годишния Владимир С., който имал бизнес в Суворово. След като сумата не му била върната в уговорения срок, той започнал да я олихвява. Владимир често посещавал Ивелин във Вълчи дол, за да му напомня за дълга, които достигнал 300лв. При една от срещите предложил на подсъдимите Ивелин М. и Ангел П. да ограбят къщата на мъж от с. Войводино, за който имал информация, че разполага с много средства от продажба на земи. Владимир С. поел ангажимент да разбере, кога пострадалият щял да отсъства от дома си, за да откраднат парите. На 16.11.2017 г. вечерта тримата пристигнали с колата на Владимир С. във Войводино. Ивелин М. и Ангел П. проникнали в къщата на самотно живеещия човек. Той, обаче се събудил, усетил ги, започнал да вика за помощ и опитал да избяга. Нанесени му били множество удари, в следствие на които мъжът починал. Тъй като не открили пари, извършителите откраднали бакърена тава и котел. Присъдите могат да се обжалват или протестират пред въззивната инстанция - Апелативен съд – Варна - в 15-дневен срок от днес.", "date": "2019.02.20", "title": "13г. и 3 месеца затвор за двамата извършители на грабеж придружен с убийство в с. Войводино"}
{"url": "https://www.novinite.bg/articles/171348/32-sa-obshto-sluchaite-na-morbili-v-stranata", "text": "Към 20 февруари общо за страната са регистрирани 32 случая на морбили. 26 случая са съобщени от РЗИ Благоевград, 4 – от Столична РЗИ, 1 – от РЗИ  София област и 1 от РЗИ Хасково.Разпределението по възрастови групи е както следва: Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни и продължава обикновено около 9-10 дни. Оплакванията започват най-често с хрема и кашлица, повишена температура, зачервени и оточни конюнктиви. Температурата се повишава до 39-40 градуса и се появява характерен обрив, първо по лицето, шията и гръдния кош. В хода на или след прекарано заболяване от морбили могат да се проявят усложнения от страна на сърдечно-съдовата система, белодробната система и централната нервна система.Източник на зараза е само човекът. Фактор на предаване е въздухът, заразяването става при близък и директен контакт най-вече в затворени помещения. След преболедуване се изгражда траен пожизнен имунитет.МЗ припомня, че още на 14 февруари на всички регионални здравни инспекции в страната е разпоредено чрез общопрактикуващите лекари да бъдат издирени и установени всички лица от 13-месечна до 18-годишна възраст без данни за имунизация и с пропуск в имунизационната схема и незабавното им обхващане с една доза ваксина срещу морбили, паротит и рубеола. Припомняме, че съгласно Имунизационния календар на Република България на децата безплатно се поставят задължителна профилактична имунизация с комбинирана ваксина срещу морбили, паротит и рубеола от тринадесетия месец (след навършване на 13-месечна възраст) и реимунизация срещу морбили, паротит, рубеола на 12-годишна възраст.Всички лекари на територията на страната следва да подходят с особено внимание към пациенти със съмнение за морбили.Министерството на здравеопазването е осигурило достатъчни количества ваксина срещу морбили, паротит и рубеола и се обръща към родителите с апел при установен пропуск в имунизационния статус на детето си, сами да потърсят общопрактикуващия си лекар.", "date": "2019.02.20", "title": "32 са общо случаите на морбили в страната"}
{"url": "https://www.novinite.bg/articles/171305/Advokat-Marin-Markovski-prognozira-kakvo-shte-se-sluchi-s-chetvorniya-ubiec-ot-Novi-Iskar", "text": "Ако имаше чувствителност в обществото, то можеше да сигнализира и да не се стига до това убийство. Най-добрата психиатрична болница се намира на 2 км от Нови Искър. За съжаление в 21 век нямаме никакво отношение към хората, които имат нужда от психиатрична помощ.Това каза пред камерите на БТВ психологът Христо Монов. Заедно с него гост беше и адвокат Марин Марковски. Двамата коментираха четворното убийство в Нови Искър. \"Съгласен съм, че в България няма никаква държавна политика към хората нуждаещи се от психиатрична помощ\", заяви адвокат Марковски. \"Мога да прогнозирам какво ще се случи с убиеца. За мен няма да го признаят за психично болен, защото той е опитал да заличи следите от убийствата. Личат си подредени действия. Това е една прогноза, защото българските психиатри, които са великолепни, ще имат последната дума при експертизите. За мен те ще дадат отговора, че е вменяем. Убийството е доказано - намерена е брадвата, самият младеж си е признал. За мен Георги няма да получи доживотна присъда. Съдът ще му даде присъдата между 20 и 30 години. Законът в България не е подходящ в тази си част. За Европейския съюз може да е добър, но у нас не действа\", категоричен беше Марин Марковски.\"Общността в Нови Искър е травмирана още от 70-те години с подобно убийство. Миналата година пак имаше кърваво убийство, но никой не работи с тези хора. Сега трябва да се помогне и на Георги. Ако някой беше сигнализирал институциите, сега нямаше да си говорим за четири трупа\", добави психологът Христо Монов.", "date": "2019.02.20", "title": "Адвокат Марин Марковски прогнозира какво ще се случи с четворния убиец от Нови Искър"}
{"url": "https://www.novinite.bg/articles/171354/Broyat-na-zabolelite-ot-morbili-dostigna-32-ma-dushi", "text": "Увеличава се броят на заболелите от морбили, потвърди днес министърът на здравеопазването Кирил Ананиев.32 са регистрираните случаи на заразени с морбили в страната към днешния ден, съобщи по-късно Министерството на здравеопазването.26 случая са били съобщени от Регионална здравна инспекция - Благоевград, 4 - от Столична РЗИ, 1 - от РЗИ-София област и 1 - от РЗИ Хасково.Разпределението по възрастови групи е както следва: в групата под 1 г. - 7 случая; във възрастта 1-4 г. - 16 случая; в диапазона 5-9 г. – 4 случая; от 10 до 14 г. - 1 случай; група 15-19 г. – 1 случай; 25-29 г. – 2 случая; 35-39 г. – 1 случай.", "date": "2019.02.20", "title": "Броят на заболелите от морбили достигна 32-ма души"}
{"url": "https://www.novinite.bg/articles/171315/Prostrelyaha-16-godishen-v-glavata", "text": "Млад мъж е бил докаран с линейка на Бърза помощ в Спешното отделение на УМБАЛ-Бургас току-що. Според очевидец човекът е бил с огромна огнестрелна рана в главата, съмнително било дали изобщо вече диша, докато е транспортиран до Шокова зала.Носилката е била изнесена от линейката в 10:10 часа. По данни на Флагман.бг жертвата е на 16 години. Не е ясно при какви обстоятелства е нанесена огнестрелната рана. Изгубил е много кръв. Става въпрос за драма, която се разиграва в ж. к. \"Изгрев\". ", "date": "2019.02.20", "title": "Простреляха 16-годишен в главата"}
{"url": "https://www.novinite.bg/articles/171322/Otkriha-obesen-43-godishen-petrichanin-v-park-Bachinovo", "text": "43-годишният Иван Вангелов, родом от Петрич, е намерен обесен тази сутрин до алея в парк \"Бачиново\" край Благоевград.\r\nСигналът е подаден в 07:23 часа от случаен минувач, който рано-рано се е разхождал в парка. Той се натъкнал на потресаващата гледка - човека е висял на бор и веднага се е обадил на тел.112.\r\nМъжът е живеел в родния си град, но след развода с жена си се е преселил в Благоевград.\r\nЕкип на полиция и медици от Спешна помощ са констатирали смъртта и тялото на мъртвеца е транспортирано до моргата на благоевградската болница. Трупът на обесения е транспортиран в моргата на благоевградската болница за аутопсия.\r\n", "date": "2019.02.20", "title": "Откриха обесен 43-годишен петричанин в парк Бачиново"}
{"url": "https://www.novinite.bg/articles/171312/Mariya-Gabriel-61-ot-grajdanite-se-strahuvat-ot-manipulirane-na-izbori-chrez-kiberataki", "text": "В днешната цифрова реалност, с бурното развитие на технологиите, рискът от намеса и манипулация в изборния процес е по-висок. Ето защо е нужно да не отслабваме усилията в борбата с дезинформацията и киберзаплахите, за да предотвратим всякакви манипулации. Това може да се случи само ако работим заедно: държавите членки, институциите на ЕС и частния сектор. Това заяви комисарят по цифровата икономика и общество Мария Габриел при откриването на конференция в Брюксел, посветена на подобряването на кибернетичната устойчивост на изборите, която даде възможност  три месеца преди изборите за Европейски парламент да бъдат обсъдени със заинтересованите страни действия за осигуряване на демократичния изборен процес. Българският еврокомисар посочи данни от проучване на Евробарометър, според които 61% от гражданите са загрижени за манипулирането на изборите чрез кибератаки. Заплахите приемат различни форми, вариращи от проникване в системи до кампании за дезинформация или манипулиране на лични данни. „Ние сме наясно с тези рискове и продължаваме да действаме чрез всеобхватен подход за гарантиране на изборния процес. Много е важно да се тестват всички механизми и процедури. Предстои да направим упражнение с Европейската агенция за киберсигурност ENISA и Европейския парламент, за да тестваме някои от препоръките за киберсигурност на технологиите, свързани с изборния процес. Това ще даде възможност за оценка на плановете, политиките и процедурите, въведени от държавите-членки“, заяви Мария Габриел. Тя наблегна на ключовата роля на държавите членки, политическите партии и организатори на кампании в осигуряването на мрежите и информационните системи, използвани за избори. В зората на европейските избори според нея е наложително да се гарантира, че социалните медии не се използват за разпространение на дезинформация. По отношение на дезинформацията, българският еврокомисар изрази очакването си онлайн платформите и рекламодателите да прилагат Кодекса за добри практики, в който мерките варират от прозрачност в политическата реклама до закриване на фалшиви сметки и демонетизиране на доставчици на дезинформация. Всеки месец до изборите Мария Габриел ще изнася резултатите от месечните доклади на подписалите кодекса, за да се оцени напредъка и да се предприемат допълнителни стъпки при необходимост. Освен това между институциите на ЕС и държавите-членки се разработва специална система за ранно предупреждение, която да улеснява обмена на данни и анализите на кампаниите за погрешна информация с една единствена цел: да докладва за потенциалните заплахи в реално време.", "date": "2019.02.20", "title": "Мария Габриел: 61% от гражданите се страхуват от манипулиране на избори чрез кибератаки"}
{"url": "https://www.novinite.bg/articles/171342/Sled-autopsiyata-Zloveshti-detajli-ot-prestaplenieto-v-Novi-Iskar", "text": "25-годишният Георги Ранов, арестуван за четворното убийство в Нови Искър, е ръгал труповете на майка си, баща си и брат си с нож, след като преди това ги насякъл с брадва. Това показва аутопсията на избитото семейство, разкриват разследващи, цитирани от „Телеграф“.Жестокото престъпление се разигра в петък вечерта, но за него се разбра в понеделник, когато колеги на бащата Иван Ранов от военното поделение в Костинброд отишли да го търсят в дома му. Там се натъкнали на труповете на Ирена Ранова, майка ѝ Славка и по-малкия син в семейството Александър. Георги бил неадекватен и заявил, че нямало никой у дома, тъй като родителите му са на погребение в Пловдив.След разпит 25-годишният мъж признал за четворното убийство. Той ще бъде настанен в психиатрията в Ловеч, където ще бъде изследвано какво точно е психическото му заболяване.Аутопсията на труповете показала, че Иван и 19-годишният Александър са убити с по два удара с брадва в главата. Ирена и майка ѝ са съсечени с по един удар. Малкият брат бил ликвидиран, докато спял в леглото си, а бабата – пред печката. Ирена била причакана, след като се върнала от пазар в местния магазин, разказват криминалисти. Иван Ранов бил насечен веднага след като се върнал и дома след работа. Тялото му било открито от разследващите набутано под стълбище, а върху него бил метнат килим.В хода на разследването по трупа на Ранов били открити следи от ръгане с нож в областта на врата, а дупки личали и в шията на Ирена и Александър.След като избил семейството си Георги скрил трите тела под единия креват. Младият мъж бил воден три пъти на психиатри, но не бил освидетелстван, Майка му Ирена, Славка и Александър също имали психически проблеми, твърдят техни съседи. Експерти обясняват, че най-вероятно Георги страда от шизофрения, която не е била лекувана.„През цялото време казваше, че всички го тормозели, пускали му биополета, атакували го НЛО, затова ги убил“, посочват криминални психолози от Института на МВР.След огледите станало ясно още, че семейство Ранови живеели изключително бедно. Ирена пък събирала пари за лечение на Георги от туберколоза в напреднал стадий. Тя била социален асистент на двете си деца, но я уволнили, написала тя в профила си във Фейсбук.", "date": "2019.02.20", "title": "След аутопсията: Зловещи детайли от престъплението в Нови Искър"}
{"url": "https://www.novinite.bg/articles/171343/Sadat-gleda-myarkata-za-neotklonenie-na-ubieca-ot-Novi-Iskar", "text": "Съдът гледа мярката за неотклонение на Георги Георгиев, който е обвиняем за четворното убийство в Нови Искър. 25-годишният мъж е задържан за убийството на родителите си, по-малкия си брат и баба си.  Жертвите са убити с брадва. Мотивите за четворното убийство остават неясни. ", "date": "2019.02.20", "title": "Съдът гледа мярката за неотклонение на убиеца от Нови Искър"}
{"url": "https://www.novinite.bg/articles/171310/MVR-poluchi-9-novi-avtomobila-obosobeni-kato-tehnicheski-rabotilnici", "text": "\r\nДевет нови мобилни технически работилници осигури МВР за поддръжка на системата за комуникация TETRA, съобщиха от вътрешното министерство. Автомобилите са закупени в изпълнение на проект \"Подкрепа за справяне с миграционния натиск по българските външни държавни граници\", финансиран от ЕС.\r\n\r\n\r\n\r\n\r\n\r\n\r\n", "date": "2019.02.20", "title": "МВР получи 9 нови автомобила, обособени като технически работилници"}
{"url": "https://www.novinite.bg/articles/171349/Izzeha-golyamo-kolichestvo-marihuana-kraj-Shumen", "text": "Криминалисти от областната дирекция в Шумен намериха и иззеха голямо количество марихуана. Престъплението било разкрито след получен сигнал от клиент на бензиностанция на АМ “Хемус“ близо до град Шумен малко преди обяд във вторник, съобщава БГНЕС.По телефона било съобщено, че на търговския обект за зареждане на гориво е спрял водач на Опел „Астра“ със софийска регистрация. Мъжът забелязал, че на предния прозорец на автомобила има лепенка, която имитирала полицейски знак. Решил, че може да е измамник, тъй като водачът бил видимо неспокоен и се оглеждал постоянно. Създадена е организация за проверка на лекия автомобил и водача. Установен е в Шумен, полицейски екип го последвал в града. На паркинг пред жилищен блок в района на автогарата бил спрян. Зад волана бил Д.Е. /26г./. По време на извършената проверка в автомобила е намерена голяма торба, в която имало два прозрачни плика с глави суха листна тревна маса с общо тегло около 5, 5 кг. При извършения полеви наркотест реагирал на марихуана.При последвало претърсване в жилище, обитавано от 26-годишния в шуменското село Царев брод е намерена и иззета още 5 грама суха листна тревна маса, по негови думи - марихуана, електронна везна, шест хапчета с лого, които предстои да бъдат лабораторно изследвани и сумата от 2 000 лева. Задържан е за срок до 24 часа в полицейското управление в Шумен. Образувано е досъдебно производство за извършено престъпление по чл. 354 А ал. 1 от НК. Действията по разследването продължават под надзор на прокурор от Окръжна прокуратура- Шумен. ", "date": "2019.02.20", "title": "Иззеха голямо количество марихуана край Шумен"}
{"url": "https://www.novinite.bg/articles/171319/Barekov-Djambazki-dva-pati-izlaga-izbiratelite-mi", "text": "Евродепутатът Николай Бареков посочи двата основни въпроса, които псевдожурналистите трябва да зададат на Джамбазки, влетял в европарламента, благодарение на паритията на Бареков и неговите избиратели.\"Два са въпросите, които псевдожурналистическите създания трябва да задават към “вечната им Амбър” в студиятa Ангел Джамбазки:1 въпрос. Кога Джамбазки ще върне парите (близо милион), които незаслужено прибра от Брюксел, след като излъга два пъти избирателите ми. Първият път ги излъга , след като им обеща публично да дарява заплатата си заедно с мен като евродепутат за нуждаещите се български граждани. Вторият път ги измами, че е опонент на ГЕРБ и Бойко Борисов, а веднага след като го изпратиха избирателите ми в Брюксел - Джамбазки стана отново слуга на Борисов и на ГЕРБ?2 въпрос. Кога ще си признае, че е джендър и подкрепя джендърите. Въпросът би звучал така: Вие, господине, хомосексуалист ли сте или бисексуален и защо ви е срам да го заявите публично? Защо оставяте целия Европарламент и вашите коалиционни партньори да шушукат гадости зад гърба ви и да ви се присмиват с нецензурни шеги на маса и по кьошетата? За да не бъда разбран погрешно. Не самият педераслък е срамен, срамно е да го криеш повече от 40 години и да имитираш поведение на “плейбой” от кафаните. Срамно е да лъжеш избирателите си. Опасни са тайните зависимости, които задкулисието използва, за да принуждава политици да предават избирателите си.Като цяло смятам, че цялостното присъствие на Ангел Джамбазки в българската политика и по всички телевизии не е безобидно и нанася огромни морални вреди на нацията, както и възпитава децата ни в лоши навици като проституция, продажничество, нахалство и алчност. Родители уважаеми, като баща на четирима български сина, на мен не ми е безразлично. А на вас? Искате ли един безполов, безподобен, недобре възпитан и комплексиран, пълен със злост и омраза към по-добрите и по-можещите от него, малък човек да бъде някакво подобие на пример за младото българско поколение? Те и на Хитлер първо са се подигравали и сипели шеги и закачки по негов адрес, а накрая всички му ядоха попарата...\"", "date": "2019.02.20", "title": "Бареков: Джамбазки два пъти излъга избирателите ми!"}
{"url": "https://www.novinite.bg/articles/171347/Zadarjaniyat-za-chetvornoto-ubijstvo-shte-bade-izpraten-za-lechenie-v-MVR-bolnica", "text": "\r\nЗадържаният за четворното убийство в Нови Искър ще бъде изпратен за лечение в МВР болница. Това реши Софийски градски съд, след като гледа мярката за неотклонение на 25-годишния Георги Георгиев.\r\n\r\n\r\n\r\n\r\n", "date": "2019.02.20", "title": "Задържаният за четворното убийство ще бъде изпратен за лечение в МВР болница"}
{"url": "https://www.novinite.bg/articles/171307/Yunker-Brexit-e-naj-tragichnoto-sledvoenno-reshenie-v-Evropa", "text": "Председателят на Европейската комисия Жан-Клод Юнкер призна, че в края на мандата си преживява разочарование от очакваното излизане на Великобритания от Европейския съюз, както и от други политически събития на континента, предаде ДПА.\"Отидох в Брюксел през 2014 г., за да участвам в съзидание, но сега се занимавам с разрушение\", каза Юнкер в реч пред парламента на провинция Баден-Вюртемберг в Щутгарт.Преговорите с британската министър-председателка Тереза Мей не бяха по-приятни от разговорите за митата и търговията с президента на САЩ Доналд Тръмп, каза Юнкер.Неговият мандат като председател на ЕК приключва през ноември и той няма да се кандидатира за нов мандат.Юнкер нарече Brexit най-трагичното следвоенно решение в Европа, добавя ДПА, цитирана от БТА.", "date": "2019.02.20", "title": "Юнкер: Brexit е най-трагичното следвоенно решение в Европа"}
{"url": "https://www.novinite.bg/articles/171330/Velikobritaniya-shte-tryabva-da-uchastva-v-evroizborite-pri-otlagane-na-Brekzit", "text": "\r\nПредседателят на Европейската комисия Жан-Клод Юнкер заяви, че Великобритания ще трябва да участва в изборите за Европейски парламент, ако продължава да е член на ЕС след месец май, съобщи \"Политико\".\r\n\r\n\"Ако Великобритания остане след май, като член на ЕС тя трябва да организира европейски избори\", посочи Юнкер в реч пред парламента на провинция Баден-Вюртемберг в Щутгарт. \"Договорът е договор и той казва това\", допълни той.\r\nПо думите му не Еврокомисията решава кога Великобритания ще напусне ЕС, а самата страна, която иска да напусне.\r\nЮнкер призна, че в края на мандата си преживява разочарование от очакваното излизане на Великобритания от Европейския съюз, както и от други политически събития на континента, предаде ДПА.\r\n\"Отидох в Брюксел през 2014 г., за да участвам в съзидание, но сега се занимавам с разрушение\", каза Юнкер в реч пред парламента на провинция Баден-Вюртемберг в Щутгарт.\r\nПреговорите с британската министър-председателка Тереза Мей не бяха по-приятни от разговорите за митата и търговията с президента на САЩ Доналд Тръмп, каза Юнкер.\r\nНеговият мандат като председател на ЕК приключва през ноември и той няма да се кандидатира за нов мандат.\r\nЮнкер нарече Brexit най-трагичното следвоенно решение в Европа.\r\n", "date": "2019.02.20", "title": "Великобритания ще трябва да участва в евроизборите при отлагане на Брекзит"}
{"url": "https://www.novinite.bg/articles/171346/Lyubopitni-fakti-za-sladkiya-kartof", "text": "Когато говорим за супер храни, сладкия картоф се нарежда на една от почетните позиции. Те са много добро предложение за зимните ястия, особено подправени с розмарин, бахар или канела. foodpanda, подбра няколко интересни факти, които може би не знаете.1. Сладки картофи и ямс не са едно и също нещо! Те са ботанически два различни зеленчука, въпреки че супермаркетът може да ги използва взаимозаменяемо.2. Сладките картофи правят чудесен кухненски декор. Няма нужда да слагате сладки картофи в хладилника! Съъветваме да ги съхранявате в кошница, докато не сте готови да ги приготвите.3. Сладките картофени шейкове могат да бъдат перфектната, енергизираща следобедна закуска. Добавете здравословна мазнина, мляко, джинджифил и канела, сладки картофи и 2 до 3 моркова.4. Те доставят много повече бета-каротин. Известно е, че тези картофи с портокалов цвят са чудесен източник на бета-каротин. Но те също доставят добри източници на „витамин А, витамин С, манган, калций, калий, желязо, витамин В6 и фибри.5. Можете да ядете цялото растение. Можете да ядете листата, издънките и стъблата, които са подобни на спанака, много питателни.", "date": "2019.02.20", "title": "Любопитни факти за сладкия картоф"}
{"url": "https://www.novinite.bg/articles/171308/Dneven-horoskop-za-sryada", "text": "Помогнете на приятел в нужда. След това започнете ремонт вкъщи, едва ли има по-подходящ ден за това от днешния. Възможно е да разрешите заплетени ситуации.Нещо днес не е както трябва да бъде. Имате съмнения, че някой ви мами. Най-добре проверявайте всяко нещо по няколко пъти, за да не позволите да бъдете измамени.  Денят е подходящ да осмислите работата си- какво правите, защо го правите и доволни ли сте, че го правите. Също така денят е подходящ за кандидатстване за работа или приемане на предложение за брак. Вижте повече на: ", "date": "2019.02.20", "title": "Дневен хороскоп за сряда"}
{"url": "https://www.novinite.bg/articles/171350/Neobhodimi-sa-promeni-na-predpaznata-klauza-za-da-se-izbegne-Brexit-bez-sporazumenie", "text": "Правнообвързващи промени на предпазната клауза, целяща да избегне появата на физическа граница между Ирландия и британската провинция Северна Ирландия са единственият начин за избягване на „твърд” Brexit  без споразумение. Това заяви британският външен министър Джереми Хънт, цитиран от БНР.\"Това наистина е единственият начин за излизане от тази сиотуация\", каза Хънт в речта си в Берлин.\"Мисля, че проблемът с удължаването (на срока за Brexit след 29 март) е, че това няма да реши нищо. ЕС трябва да приеме \"проста, но важна промяна\" в предпазната клауза, за да може Великобритания да е уверена, че няма да се окаже притисната за неограничен срок в митнически съюз с ЕС. Британското правителство е уверено, че ако тази промяна бъде направена, ще може убеди парламента да приеме споразумението”, подчерта външният министър на островната държава.Предпазната клауза стана причина за решението на британския парламент да отхвърли споразумението за напускане на ЕС, по което Лондон и Брюксел преговаряха в продължение на две години. В резултат Мей иска от Европа да направи правнообвързващи промени на тази част на договора.\"Мисля, че хората искат да продължат напред и да докажат, че можем да постигнем Brexit, който спазва резултатите от референдума и гарантира, че ще останем приятели с нашите европейски съседи\", заяви още Хънт.Очаква се по-късно днес  британския премиер Тереза Мей да посети Брюксел, за да се срещне с председателя на Европейската комисия Жан-Клод Юнкер, отбелязва Асошиейтед прес.Ако Великобритания и ЕС не успеят да подпишат и ратифицират споразумение, икономическите и политически последствия ще бъдат тежки, предупреди британският външен министър в реч пред фондация \"Конрад Аденауер\". Тя от своя страна пък е свързана с управляващия Християндемократически съюз.Хънт поясни още, че през предстоящите съдбоносни седмици ще бъдат необходими активни действия.Острова има време до средата на март да сключи споразумение с ЕС, за да може то да бъде одобрено на срещата на лидерите на 28-те страни по-късно същия месец. Това пък съобщиха дипломатически източници от блока, цитирани от Ройтерс.Според европейски дипломат страната има срок до 10 март, може би 15 март най-късно. Той подчерта, че блокът ще се нуждае от време, за да подготви одобряването на споразумението на срещата на високо равнище на 21 и 22 март.\"В противен случай ще бъдат принудени да отложат Brexit-а, или да напуснат без споразумение\", добави източникът.Друг брюкселски дипломат също посочи средата на март като практически краен срок за постигането на споразумение, отбелязва Ройтерс.", "date": "2019.02.20", "title": "Необходими са промени на предпазната клауза, за да се избегне Brexit без споразумение"}
{"url": "https://www.novinite.bg/articles/171299/Dnes-otnovo-shte-bade-slanchevo-s-temperaturi-mejdu-12-i-17", "text": "Днес отново ще бъде слънчево. Още сутринта в Дунавската равнина, а след обяд и в останалата част от страната ще се появи до умерен запад-северозападен вятър. Привечер от север ще се увеличи високата облачност – ще бъде незначителна. Максималните температури ще са предимно между 12° и 17°, в София около 12°. Над планините ще бъде слънчево. Вятърът ще се ориентира от север-северозапад и ще се усили; ще бъде умерен, по високите и открити части временно силен. Дневните температури малко ще се понижат и максималната на височина 1200 метра ще бъде около 7°, на 2000 метра – около 0°.Над Черноморието ще бъде предимно слънчево. Сутринта на много места видимостта ще е намалена. Преди обяд ще е почти тихо, след пладне – със слаб запад-северозападен вятър. Максимални температури от 10-11° в северните, до 15-16° в южните райони. Температурата на морската вода е около 7°. Вълнението на морето ще бъде 1-2 бала.", "date": "2019.02.20", "title": "Днес отново ще бъде слънчево с температури между 12° и 17°"}
{"url": "https://www.novinite.bg/articles/171332/Podli-nomera-i-mnogo-smyah-s-parviya-trejlar-na-Moshenichki-ot-klasa", "text": "Ако никога не сте си представяли, че измамата може да е поднесена със стил, изпълнена със скрита мъдрост и приложена от страхотни жени, време е да се срещнете с две Мошенички от класа, които ще ви опровергаят завинаги! През месец май се задава една взривоопасна комбинация от много смях, подли мошенически номера и двете прелестни дами Ан Хатауей и Ребъл Уилсън, които ще научат старите кучета на нови трикове.В първия трейлър на Мошенички от класа зрителите стават свидетели на срещата между две жени, концентрирали целия си потенциал върху идеята да властват над мъжете с единствената цел да се сдобият с колкото се може повече…пари. Пътят до абсолютното съвършенство в света на подлостта е труден, но пред двете се отваря възможността да обединят силите си и следващите им завоевания да се превърнат в най-успешните им „бизнес проекти“. След професионалния инструктаж по изкуство на измамата, който Джоузефин (Ан Хатауей) предава със завиден авторитет на недостатъчно обиграната Пени (Ребъл Уилсън), започва смело приключение, което ще постави двете едновременно в ролята на съпернички и партньорки. Дали ще последва знаменит успех или манипулативните им стратегии ще бъдат увенчани с грандиозен провал, ще разберем съвсем скоро. Режисьор на Мошенички от класа е Крис Адисън. В главните роли на филма влизат звездните актриси Ан Хатауей (Алиса в огледалния свят, Бандитките на Оушън) и Ребъл Уилсън (Шаферки, Перфектният ритъм 1, 2 и 3). Сред останалите актьори в продукцията са Тим Блейк Нелсън, Алекс Шарп, Ингрид Оливър, Ема Дейвис и други. Сценарият на Мошенички от класа е дело на Станли Шапиро, Пол Хенинг, Дейл Лонър и Джак Шефър.Мошенички от класа ще ви научат на някои тънкости в занаята от 10 май само в кината.", "date": "2019.02.20", "title": "Подли номера и много смях с първия трейлър на \"Мошенички от класа\""}
{"url": "https://www.novinite.bg/articles/171329/Dojivotna-prisada-za-nash-policaj-ubil-gracki-lekar-na-Krit", "text": "Бившият полицай Красимир Карчев от България получи доживотна присъда за убийството на гръцки лекар на остров Крит през 2017 г., съобщава телевизия Скай. Същата присъда получи и вдовицата на жертвата.Съдът в Ираклио осъди 38-годишния българин за убийството на 62-годишния кардиолог Христодулос Каландзакис през октомври 2017 г. 39-годишната съпруга на лекаря беше призната за виновна в подбудителство без смекчаващи вината обстоятелства.Според обвинението българският полицай е поддържал любовна връзка със съпругата на жертвата. На 7 октомври 2017 г. извършителят е причакал лекаря на пътя, по който той е отивал на работа с автомобил, и го е застрелял с ловна карабина с четири куршума.В показанията си българинът пое върху себе си цялата вина за деянието, като заяви, че съпругата на жертвата не е участвала по никакъв начин. Тя самата отрече да има вина за убийството", "date": "2019.02.20", "title": "Доживотна присъда за наш полицай, убил гръцки лекар на Крит"}
{"url": "https://www.novinite.bg/articles/171356/Putin-Rusiya-nyama-da-se-varne-kam-komunizma", "text": "Русия трябва да промени ситуацията към по-добро, а не да чака да се върне към комунизма. Това заяви руският президент Владимир Путин, цитиран от RT.Днес Путин държа ежегодното си изявление пред руското Федерално събрание. През миналата година той обърна внимание предимно на външнополитическото състояние, но през тази говори повече за състоянието на самата страна.„През тази година руснаците ще усетят промени към по-добро. Благодарение на колективните усилия, които положихме през последните години, сега ще можем да инвестираме огромни ресурси в развитието на Русия. Никой не е дал тези средства и не сме ги заемали. Те са създадени от милионите наши граждани. Сега с тях ще трябва да подобрим тяхното благосъстояние.До 2024 г. ние трябва да достигнем положителен нетен ръст на населението. За първи път златният и валутният резерв напълно покриват външния ни дълг. Ние целим ръст на производителността на труда, увеличаване на износа на нехранителни стоки, подобряване на бизнес климата и премахване на икономическите ограничения“, заяви Путин.Той обеща повече пари за подпомагане на семейства с деца и данъчни облекчения за многодетни семейства. Според него в момента 19 млн. души в страната живеят в бедност, но припомни, че преди 19 години техният брой е бил 40 млн.  Путин похвали младите експерти, които са осъществили технологичен пробив в сферата на отбраната. Той заяви, че темпът на ръст на икономиката на Русия трябва да достигне 3 процента.", "date": "2019.02.20", "title": "Путин: Русия няма да се върне към комунизма"}
{"url": "https://www.novinite.bg/articles/171303/Masov-protest-na-farmacefti-nad-700-apteki-apteki-ostanaha-zatvoreni-dnes", "text": "\r\nАптеки в страната няма да работят днес в знак на протест. Недоволството на фармацевтите е заради изисквания, касаещи системата за верификация на лекарствата и въвеждането на нов софтуер за контрол върху лекарствата.\r\nКакви са исканията на фармацевтите - вижте от прякото включване на Паулина Найденова.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.20", "title": "Масов протест на фармацефти, над 700 аптеки аптеки останаха затворени днес"}
{"url": "https://www.novinite.bg/articles/171306/25-dushi-sa-postradali-pri-katastrofi-za-denonoshtie", "text": "25 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 18 тежки пътнотранспортни произшествия. В София са регистрирани 33 леки и една тежка катастрофа, при която е пострадал един човек.", "date": "2019.02.20", "title": "25 души са пострадали при катастрофи за денонощие"}
{"url": "https://www.novinite.bg/articles/171355/EK-otreche-da-ima-konflikt-mejdu-Yunker-i-Orban", "text": "Говорителят на ЕК Маргаритис Схинас отрече да има персонален конфликт между председателя на Комисията Жан-Клод Юнкер и унгарския премиер Виктор Орбан. Унгарското правителство започна поредна информационна кампания, насочена срещу Юнкер и милиардера финансист Джордж Сорос. В нея то обвинява двамата, че прокарват план за миграция, който застрашава сигурността на страната.„Не, това не е открит конфликт, нито пък война. Но всеки път, когато на унгарския народ не се дават факти, а му се съобщават алтернативни факти, измислици или пък приказки от такъв тип, ние ще отговаряме“, каза Схинас.Според унгарския кабинет, Юнкер и Сорос искат да наложат задължителни квоти за разселването на бежанци, да отслабят правата на страните членки да защитават границите си и да облекчат бежанци, които имат мигрантски визи.Вчера Схинас нарече тези твърдения „фалшиви новини“, а Юнкер заяви, че партията „Фидес“ няма място в Европейската народна партия.„Няма много възможности за отговор на подобни лъжи“, коментира Юнкер кампанията в изказване в Щутгарт. И посочи, че кандидатът на ЕНП за следващ председател на ЕК Манфред Вебер ще се пита „дали изобщо се нуждае от „Фидес“ в политическата група“.„Консерваторите в Унгария по никакъв начин не представляват християндемократичните ценности“, настоя Юнкер и допълни, че според него „Фидес“ няма място в ЕНП.„Те („Фидес“ - б.р.) не гласуваха за мен в Европейския парламент“, припомни още Жан-Клод Юнкер. ", "date": "2019.02.20", "title": "ЕК отрече да има конфликт между Юнкер и Орбан"}
{"url": "https://www.novinite.bg/articles/171309/Nov-remont-v-centara-na-Sofiya", "text": "Столичната община започва ремонт на улица \"6-и септември\" в София. Той ще обхване участъка между улиците \"Аксаков\" и \"Славянска\", където ще бъдат подсилени основите на уличното платно и тротоарите.Предвидено е ремонтът да продължи до 15 април, но сроковете са зависими от климатичните условия.  В участъка се въвежда временна организация на движението. Първоначално започва работа по пътното платно на улица \"6-и септември\", където ще бъдат поставени гранитни павета. През това време тротоарите ще останат свободни за движение на пешеходци. След това ще започне работа и по тях, като ще им бъде поставена нова настилка от бетонови павета.  Кръстовището между улиците \"Славянска\" и \"6- септември“ остава отворено за автомобили, но местата в \"синята зона\" в участъка се закриват.Ремонтът на \"6-ти септември\" е свързан с обновяването на Зона 2 в столицата и започва на 20 февруари.", "date": "2019.02.20", "title": "Нов ремонт в центъра на София"}
{"url": "https://www.novinite.bg/articles/171323/Novi-sluchai-na-zarazeni-s-morbili-bolnite-stanaha-31", "text": "Нови случаи на заразени с морбили. Три от случаите са от столичния квартал „Христо Ботев”, четвъртият е на дете от „Студентски град”.Същевременно правителството гласува 30 милиона лева в повече за общинските и областните болници.", "date": "2019.02.20", "title": "Нови случаи на заразени с морбили - болните станаха 31"}
{"url": "https://www.novinite.bg/articles/171325/16-pojara-samo-za-edin-den-v-Kyustendilsko", "text": "В Кюстендилска област вчера са възникнали 16 пожара, всички са причинени от небрежно боравене с открит огън. Два от пожарите са нанесли щети – в сeло Блато, община Бобов дол, са изгорели 15 овощни дръвчета. Противопожарният екип е спасил от унищожение 6 сгради и 10 кошера.В село Жиленци при пожар в къща са изгорели 70 кв. м покривна конструкция и дограма, спасени са от опожаряване 2 сгради.", "date": "2019.02.20", "title": "16 пожара само за един ден в Кюстендилско"}
{"url": "https://www.novinite.bg/articles/171326/Putin-Rusiya-shte-podkrepi-dopalnitelno-mnogodetnite-semejstva", "text": "Семействата с три и повече деца в Русия ще могат да получават от федералния бюджет по 450 хиляди рубли за погасяване на ипотечен кредит. Това заяви президентът Владимир Путин в годишното си послание към Федералното събрание,, предаде ТАСС.Тази допълнителна мярка в подкрепа на многодетните семейства ще бъде въведена с оглед стабилната макроикономическа ситуация в Русия и нарастващите доходи на държавата, отбеляза Путин.\"Хората не можеш ги излъга, те остро усещат лицемерието, неуважението към себе си и всяка несправедливост. За хората е от значение какво се прави реално и как това подобрява живота им, живота на семействата им, и то не след време, а сега\", заяви държавният глава.Путин подчерта: \"Не бива да повтаряме грешките от минали десетилетия и да чакаме пришествието на комунизма, трябва сега да променяме ситуацията към по-добро\". Дейността на изпълнителната власт на всички равнища трябва да бъде добре съгласувана, съдържателна, енергична - и руското правителство трябва да дава тон, добави президентът.Руският лидер предложи от 1 януари 2020 г. помощите за първо и второ дете да бъдат увеличени, като достигнат двойния размер на жизнения минимум. Той изрази убеденост, че през 2023-2024 г. в страната ще бъде възстановен естественият прираст на населението. Държавните и общинските служители, заети в социалната сфера, не бива \"никога да допускат високомерно отношение, неуважение към гражданите - нито с думи, нито с действия\", подчерта в посланието си Владимир Путин. ", "date": "2019.02.20", "title": "Путин: Русия ще подкрепи допълнително многодетните семейства"}
{"url": "https://www.novinite.bg/articles/171333/Ekipi-remontirat-otvorila-se-dupka-na-Dunav-most", "text": "Екипи на поддържащата фирма към Областното пътно управление в Русе ремонтират отворила се дупка на пътното платно на \"Дунав мост\". Размерите на отвора, през който се е виждала и железопътната линия, е 70 на 50 см, съобщиха от Областното пътно управление.От там посочиха, че дупката ще бъде ремонтирана до края на утрешния ден. Движението в участъка се осъществява в едната лента, водачите на превозни средства трябва да шофират с ниска скорост и с повишено внимание. Причината за пропадането е остаряване на бетона на един от панелите, както и интензивният трафик.Статистиката от последното тримесечие показва, че през \"Дунав мост\" средно за денонощие в двете посоки преминават между 2700 и 3100 превозни средства. Около две трети от тях са товарни автомобили. От Областното пътно управление информираха, че екипи на поддържащата фирма асфалтират и други дупки в българския участък, като при тях няма пропадане на бетоновата настилка. От Гранична полиция обясниха, че времето за преминаване през съоръжението не се удължава заради ремонта.", "date": "2019.02.20", "title": "Екипи ремонтират отворила се дупка на \"Дунав мост\""}
{"url": "https://www.novinite.bg/articles/171317/Nad-2000-apteki-sa-s-chetci-za-razlichavane-na-falshivi-lekarstva", "text": "Над 2000 аптеки са свързани с Националната система за верификация на лекарствата до момента и тя работи стабилно. Те притежават четци, с които могат да бъдат засичани фалшивите лекарства.\r\nВ нея са качени данните на над 20 млн. опаковки лекарства, които се отпускат по лекарско предписание. Това съобщи Илиана Паунова, изпълнителен директор на Българската организация за верификация на лекарствата (БОВЛ).Българската система е част от европейската система за верификация на лекарствата, която стартира официално на 9 февруари 2019 година.\r\n“След 9 февруари започна оперативната фаза и тече плавният преходен период за пълно внедряване на системата. В България тя е изградена навреме, тествана е няколко месеца и работи успешно, изцяло според очакванията за този етап”, подчерта Илиана Паунова.\r\nОт БОВЛ обявиха, че през първата седмица от работата на системата са забелязани някои технически неточности, свързани най-често с настройките на баркод четците. Софтуерните доставчици на всички потребители на системата са информирани веднага.“Те имат готовност да съдействат за изчистване на неточностите и да проведат обучение за работа с техните софтуерни приложения”, увериха от организацията.\r\nСистемата за верификация на лекарствата е задължителна за всички страни членки на Европейския съюз според Директива 62 от 2011 г. и Делегиран регламент 161 от 2016 г. на ЕС.\r\nДържавните институции в лицето на Министерството на здравеопазването и Изпълнителната агенция по лекарствата гарантираха, че е предвиден плавен преход за внедряването на системата у нас и през това време няма да има санкции за аптеки, непокриващи новите изисквания.\r\n", "date": "2019.02.20", "title": "Над 2000 аптеки са с четци за различаване на фалшиви лекарства"}
{"url": "https://www.novinite.bg/articles/171339/Doklad-Nad-70-ot-mladite-hora-smyatat-che-sredstvata-im-za-jivot-sa-dostatachni", "text": "Над 70 на сто от младите хора смятат, че средствата им за живот са достатъчни, младежите, които са в тежко социално положение, са основно от етническите малцинства. Това констатира годишният доклад за младежта за 2017 г., внесен от Министерския съвет и приет от Народното събрание. През 2017 г. намалява броят и относителният дял на напусналите училище спрямо общия брой ученици - от 2,9 на сто през 2016 г. (или 21 170 души) до 2,7 на сто (или 20 092 души), с което се прекъсва установената през последните четири години тенденция на стабилно нарастване на този показател, се посочва в документа. В него е записано, че с решение на МС от 5 юли 2017 година е създаден Механизъм за съвместна работа на институциите по обхващане и задържане в образователната система на деца и ученици в задължителна предучилищна и училищна възраст. Завършващите средно образование, които продължават да учат в България, са 51 на сто, а 14 процента заминават да се образоват в чужбина. Безработицата при младежите е намаляла с почти 16 на сто. Над 50 процента от работещите млади хора декларират, че са намерили по-лесно работа, отколкото са очаквали. В България младежите с основно и средно образование в по-голяма степен са склонни при възможност да заминат в чужбина.Политиката на Министерството на младежта и спорта е насочена към насърчаване на учащите за системни занимания със спорт, създаване на навици за здравословна двигателна активност и възможности за спортна изява. В изпълнение на тази политика министерството администрира ежегодно програмите \"Спорт за деца в риск\" и \"Развитие на спорта на учащите\". Шейсет и три процента от живеещите в селата и 59 на сто - в малките населени места, не смятат, че могат да получат добро образование там, според доклада на правителството за 2016 г. Той също бе приет от парламента. В столицата 79 процента са на мнение, че могат да получат добро образование, а едва 11 на сто - че не могат. Положителна е била тенденцията и през 2016 г. за намаляване на безработицата при младите хора. Като негатив се отчита, че 54 процента не работят по специалността си, а едва 30 на сто са се реализирали в съответствие с образованието си. През 2016 г. са финансирани 36 младежки информационно-консултантски центрове на територията на 28 от големите градове и 39 младежки инициативи, свързани с доброволчество.", "date": "2019.02.20", "title": "Доклад: Над 70% от младите хора смятат, че средствата им за живот са достатъчни"}
{"url": "https://www.novinite.bg/articles/171331/Kabinetat-dade-30-mln-leva-za-bolnici-i-psihiatrii", "text": "30 млн. лв. допълнително ще разпредели здравното министерство на общински и областни болници и центрове за психиатрично здраве. Това обяви здравният министър Кирил Ананиев след заседанието на правителството.\r\n \r\n\r\nЦелта на отпуснатия ресурс е осигуряване на равнопоставен достъп на българското население до медицинска помощ. Парите ще бъдат отпуснати за спешната помощ, психиатричната помощ, консултативните прегледи на пациенти , преминали през спешно отделение.\r\nОт думите на ресорния министър стана ясно, че 18 млн. лв. ще отидат за болниците, като 71 от тях са в списъка с лечебни заведения, обслужващи труднодостъпни и отдалечени населени места. Част от сумата ще бъде използвана за повишаване на заплатите на служителите в лечебните заведения, като размерът ще се определя от ръководствата. 10 млн. лв. ще получат 41 лечебни заведения за спешна помощ, а 2 млн. лв. ще отидат при 12-те центъра за психично здраве и при психиатричните отделения към общинските и областните болници. \r\nПо механизма ще бъдат събсидирани 171 лечебни заведения. С друго постановление пък ще бъдат заделени още 10,5 млн. лв. за капиталови разходи, добави здравният министър. По думите му към края на миналата година просрочените плащания на общинските и областните болници са достигнали 161 мнл. лв., от които 126 млн. лв. са в областните болници и 35 млн. лв. в общинските.\r\n", "date": "2019.02.20", "title": "Кабинетът даде 30 млн. лева за болници и психиатрии"}
{"url": "https://www.novinite.bg/articles/171327/Siderov-V-Ataka-ne-e-stavalo-duma-za-nominacii-za-evrovota", "text": "В „Атака“ не е ставало дума за номинации за евроизборите, заяви лидерът на партията и председател на групата на патриотите в парламента Волен Сидеров, предаде БГНЕС.В кулоарите на парламента той коментира възможността „Обединени патриоти“ да се явят заедно на изборите за Европейски парламент, което започва да изглежда все по-невъзможно. „В коалиция досега на европейски избори не сме участвали. Поотделно шансът не е толкова добър, но ако се стигне до това – какво да правим?“, смята Сидеров.Не е решено дали той ще оглави листата на „Атака“, ако партията се яви самостоятелно. „Коректно е докато не уточним с двамата ми колеги какво правим, да не поставяме въпроса за нови коалиции“, смята той. Сидеров е категоричен, че каквото и да е решението на патриотите, за него най-важното е то да не се отрази върху продължаването на мандата.Според Сидеров срок за постигане на договорка между патриотите няма как да бъде поставен, а на въпроса дали той би се съгласил да поведе евролистата, ако бъде номиниран, лидерът на „Атака“ отговори, че не знае дали би приел.", "date": "2019.02.20", "title": "Сидеров: В „Атака“ не е ставало дума за номинации за евровота"}
{"url": "https://www.novinite.bg/articles/171328/DPS-skochi-sreshtu-Lukovmarsh-iska-obshto-reshenie-na-NS", "text": "ДПС отново разкритикува провеждането на т.нар. Луковмарш в столицата, като го определиха като профашистко мероприятие. Според движението действията срещу него ставали само декларативно и изтъкват, че в забранени формации в Европа са намерили поле за изява и са участвали в него.\r\nДжейхан Ибрямов изрази недоволството си, че институциите не са изпълнили задълженията си да не допускат шествието. Наказателния кодекс съдържа разпоредби, забраняващи подобни шествия., каза депутатът и добави „Историята трябва да се помни и уроците от нея също”.\r\nСпоред него не трябва да се позволяват нито десни, нито леви фашисти и поиска обща позиция на НС по темата. По думите му партиите, които не искат да реагират, са политически сурогати, а основен идеолог на Луковмарш били от ВМРО. „Докога ГЕРБ ще прикриват политическите си партньори\", попита той. депутатът.\r\nОт ДПС припомниха, че още в края на януари са внесли решение заради нарастващите неофашистки прояви. То било разпределено на пет комисии, но така и не е разгледано. От движението разглеждат това като „демократичен тест към партиите”, като е поискала да се осъди Луковмарш., но това така и не станало. От ДПС припомниха, че лидерът Мустафа Карадайъ е правил писмо до всички посланици на страни от ЕС, включително до САЩ, Русия и Китай и ги молят да следят отблизо случая.\r\n", "date": "2019.02.20", "title": "ДПС скочи срещу Луковмарш, иска общо решение на НС"}
{"url": "https://www.novinite.bg/articles/171338/Ide-prolet-Parviyat-shtarkel-kacna-u-nas", "text": "Първият предвестник на пролетта вече е у нас. От вчера в хасковското село Подкрепа се радват на щъркел, който кацна на гнездото до местната църква, предаде БГНЕС.\"Вярващи са хората в нашето село, затова тук идва първият щъркел\", споделя Величка Кирева.\"Всяка година първият щъркел каца на това гнездо, но тази година много подрани\", смята Нела Канева. Хората обаче вярват, че това е за добро и годината ще е плодородна. Още не сме сложили мартениците, а щъркелът дойде, шегуват се в Подкрепа.В селото миналата година и в петте гнезда са дошли щъркели и са имали по две рожби, разказват още местните.", "date": "2019.02.20", "title": "Иде пролет! Първият щъркел кацна у нас"}
{"url": "https://www.novinite.bg/articles/171324/Borisov-se-sreshtna-s-predsedatelya-na-parlamenta-na-Republika-Severna-Makedoniya-Talat-Djaferi", "text": "Министър-председателят Бойко Борисов се срещна с председателя на парламента на Република Северна Македония Талат Джафери, който е на посещение в България по повод гласуването в Народното събрание на законопроекта за ратифициране на Протокола към Северноатлантическия договор за присъединяването на Република Северна Македония. Двамата отбелязаха отличното сътрудничество между София и Скопие в последните години, както и усилията на България за подпомагане на Република Северна Македония по европейския й път и развитие.Премиерът Борисов подчерта, че България е последователна в подкрепата си за Република Северна Македония - и с Договора за приятелство, добросъседство и сътрудничество, подписан през 2017 г., и по време на Българското председателство на Съвета на ЕС през 2018 г., както и днес, когато Народното събрание одобри ратифицирането на Протокола към Северноатлантическия договор за присъединяването на Република Северна Македония. Борисов акцентира върху значението на проектите за инфраструктурна, транспортна и дигитална свързаност и допълни, че страните от региона трябва да работят активно за повишаването на брутния вътрешен продукт. „Колкото сме повече свързани по региони, толкова са по- големи перспективите за инвестиции, за мир и за просперитет“, каза министър-председателят. Борисов посочи, че с осъществяването на проекта за коридор №8 регионът ще изглежда по различен начин. Председателят на парламента на Република Северна Македония Талат Джафери благодари на българското правителство, както и за личната ангажираност на премиера Борисов, за усилията, които страната ни положи и продължава да полага за евроатлантическия път на югозападната ни съседка. Той подчерта, че само с добросъседските отношения и тясното сътрудничество страните ни могат да вървят напред.", "date": "2019.02.20", "title": "Борисов се срещна с председателя на парламента на Република Северна Македония Талат Джафери"}
{"url": "https://www.novinite.bg/articles/171337/Joncheva-GERB-ne-sa-partiya-te-sa-grupirovka-koyato-ima-edin-vojd", "text": "Няма политически субект, на който да бъдем опозиция. ГЕРБ не са партия, те са групировка, която има един главатар, един вожд. Този вожд им казва какво да правят. Това каза пред журналисти в Народното събрание говорителят на БСП Елена Йончева.По думите ѝ в парламента няма управляваща партия. „В този смисъл ние не можем да бъдем опозиция, защото няма политически диалог. Няма политически сблъсък, няма политически субект от другата страна“, коментира Йончева.„Казахме, че няма да влезем в парламента и обяснихме защо. Това, което се случи с Изборния кодекс, на практика е покушение срещу демокрацията. Нямаме намерение да участваме в този цирк“, посочи тя. \"Ще влезем, ако бъдат изпълнени основните ни искания. Те са не само за нов избор на ЦИК и във възстановяването на преференциалния вот, а и за машинното гласуване и за вземането на решения в избирателните комисии“.", "date": "2019.02.20", "title": "Йончева: ГЕРБ не са партия, те са групировка, която има един вожд"}
{"url": "https://www.novinite.bg/articles/171351/Borisov-Davame-osnovata-za-promeni-v-Zakona-za-mestnoto-samoupravlenie", "text": "Днес даваме основата, върху която в парламента да се проведе дебат, отбеляза премиерът Бойко Борисов по време на правителственото заседание, на което бяха одобрени изменения и допълнения в Закона за местното самоуправление и местната администрация, става ясно от стенограмата на заседанието.Решението на Министерския съвет е във връзка с ангажимента, който министър-председателят пое в края на миналата година по време на срещата си с представители на сдружението на кметовете на кметства. Тогава премиерът Борисов разпореди на финансовия министър изготвянето на законодателни промени, които да подобрят субординацията между общинските кметове и кметовете на кметства, съобщават от пресслужбата на правителството.\"С този законопроект сме предложили изменения, които според нас са балансирани и приемливи\", заяви министърът на финансите Владислав Горанов по време на правителственото заседание.Той изтъкна, че проектът предвижда задължение на общинския съвет при приемането на бюджета на общината да одобрява разходи по определени показатели на кметствата в рамките на общия бюджет на общината. Изрично се регламентира задължението за кмета на общината в хода на изпълнение на бюджета да осигурява своевременно през годината одобрените разходи по бюджетите на кметствата. Създава се възможност кметовете чрез свои представители да участват в цялостния процес по подготовката на офертите, строително-ремонтните работи и приемателните комисии за обекти, които се намират на територията на кметството.Министър Горанов отбеляза, че на база на становищата, постъпили в рамките на общественото обсъждане на текстовете, може да се направи извода, че няма единно мнение между Националното сдружение на общините и Националното сдружение на кметовете на кметства.\"Считам, че не е роля на изпълнителната власт да бъде арбитър между двете сдружения. Независимо от липсата на единно мнение, предлагам този законопроект да бъде одобрен от Министерския съвет и внесен в Народното събрание, където да продължи дебатът по законопроекта, тъй като тази тема продължава да бъде обект на политически спекулации между отделни представители на политическите сили\", каза още министърът на финансите.", "date": "2019.02.20", "title": "Борисов: Даваме основата за промени в Закона за местното самоуправление"}
{"url": "https://www.novinite.bg/articles/171353/Pargov-Dve-godini-chakam-analiz-na-prichinite-za-lipsata-na-shofori-v-gradskiya-transport-no-analiz-nyama-ima-protesti", "text": "Увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд. Това коментира председателят на БСП - София и на групата на социалистите в СОС Калоян Паргов. \"Безспорно заплатите са много важни, но не по-малко важни са и условията на труд, каза той. - Дано това 10% увеличение на месечните възнаграждения да не е опит за купуване на индулгенция. Това обаче няма да промени факта, че шофьорите и ватманите в градския транспорт са принудени да използват тоалетни на крайните спирки, които са в отвратително състояние. А на последната спирка на тролей №1 на Пета градска болница около мизерната тоалетна за шофьорите и диспечерите се прескачат плъхове\".Калоян Паргов, който е и заместник-председател на Комисията по транспорт и туризъм в СОС, отбеляза и факта, че от две години има трудности при изпълнението на транспортната задача, но управляващите не предлагат оптимизация на транспортната мрежа, факт са дублираните маршрути на места, а на други има големи интервали на движение на градския транспорт.\"Тези въпроси Комисията по транспорт и туризъм все ги отлага, замита ги под килима, коментира той. - Недостигът на водачи в градския транспорт е от години. Шофьорите продължават да напускат, все по-малко са желаещите да работят в транспортните дружества. А в Комисията по транспорт и туризъм не сме видели досега анализ защо има такова текучество и недостиг. Удобните оправдания, че в цяла Европа бил този недостиг с нищо не помагат да бъдат решени проблемите в България. Аз от години искам да видя анализ, който да покаже основните причини за това защо професията шофьор или ватман в градския транспорт на София не е атрактивна и желана? Само в заплатите ли е проблемът, условията ли са, отношението към работниците ли е? Освен това, на каква база управляващите решиха, че 10 милиона увеличение на бюджета за транспорт са достатъчни. А действително достатъчни ли са? Защо тези 10 милиона не са 20, не са 30 при положение, че очевидно има толкова сериозни проблеми в столичните транспортни дружества? Или тези 10 милиона са само за туширане на напрежението?\".Калоян Паргов е категоричен, че проблемът със санитарно-битовите условия за шофьорите е следствие от безотговорно отношение на управляващите. \"Това, което видяхме с очите си на няколко последни спирки е скандално, коментира той. - Уникална безотговорност е да предложиш на хора, упражняващи тежък труд, такива унизителни битови условия. Това са проблеми, които е абсурдно работниците да поставят за разрешаване. Ако решаването на въпроса с недостига на кадри изисква повече време, подобряването на санитарно-битовите условия на труд в дружествата изисква най-вече желание от страна на ръководството и не много средства. Каква е причината да са такива условията? Кой е отговорен за това?\".Според председателя на БСП - София проблемите в Столичния градски транспорт, които принудиха водачите в градския транспорт да облекат жълтите жилетки и да протестират символично, са следствие от отказа да бъдат решавани различни въпроси във времето и натрупването им.\"Като започнем от подбора на ръководните кадри, които са избирани с конкурс, но на партиен, а не на експертен принцип, през страха на държавните органи ДАИ и Иснспекция по труда да следят какво се случва в дружествата и по този начин осъществяват \"естествено политически чадър\" до недостатъчната компетентност на управляващия екип - пример е ветровитият пост на заместник-кмета по транспорт. За последния мандат се смениха трима, а последно временно за това отговаря вездесъщият Дончо Барбалов. Отдавнашен очевиден факт е, че няма ясна стратегия за развитието на транспорта в София. Освен проблемите с дружествата, доказателство за това са и тези с трафика, с паркирането и т.н.\".", "date": "2019.02.20", "title": "Паргов: Две години чакам анализ на причините за липсата на шофьори в градския транспорт, но анализ няма, има протести"}
{"url": "https://www.novinite.bg/articles/171334/GERB-kam-Radev-Osvobodete-dvama-savetnici-osadeni-i-globeni-sa", "text": "Президентът Румен Радев да освободи члена на правния си съвет Борислав Цеков и излъчения от неговата квота в Комисията за защита от дискриминация Петър Кичашки, защото те са глобени за злоупотреба с лични данни. Това призова депутатката от ГЕРБ Десислава Атанасова по време на дебатите по ветото на държавния глава на Закона за личните данни.Тя разказа, че двамата са осъдени да заплатят глоба от по 10 хиляди лева, защото са злоупотребили с лични данни на граждани и журналисти, пише в.\"24 яаса\".Софийският административен съд е потвърдил постановление на Комисията за защита на личните данни, което Цеков и Кичашки са обжалвали. През 2016 г. блогъри и журналисти сезираха комисията, че ЕГН-тата им са в списък на лицата, подкрепящи Инициативен комитет с представляващ Петър Кичашки, който се е регистрирал като застъпник на теза в инициирания от Слави Трифонов референдум.\"Недоумявам, как сте такъв яростен защитник на свободата на словото\", обърна се Атанасова задочно към президента. \"Сега е времето да докажете, че сте принципен човек, иначе ветото ви ще изглежда като пореден висш пилотаж в лицемерието\".Тя попита задочно и БСП дали ще събира пари за глобата на Цеков и Кичашки, както плати гаранцията на Елена Йончева, след като двамата са били кандидати за депутати от левицата.БСП е подкрепила на второ четене промените в Закона за личните данни, а след това каза на Асоциацията на европейските журналисти, че ще подкрепи ветото. \"Това обикновено лицемерие ли е или излъгахте?\", попита депутатката от ГЕРБ. И задочно попита соцлидерката Корнелия Нинова дали вече е в луксозен спа център, както направила при предишното излизане на БСП от парламента.", "date": "2019.02.20", "title": "ГЕРБ към Радев: Освободете двама съветници, осъдени и глобени са!"}
{"url": "https://www.novinite.bg/articles/171357/Ninova-Upravlyavashtite-prodaljavat-da-producirat-pravni-absurdi", "text": "Управляващите продължават да продуцират правни абсурди и с днешното решение на парламентарната комисия по правни въпроси. Това заяви лидерът на БСП Корнелия Нинова:„Нищо не коментирам, преди да изтекат поне няколко часа от последната им приумица. 26 часа им обяснявахме – не правете тези грешки. Не, направиха си ги. Нареди им Борисов да се поправят, сега ще гласуват точно обратното. Влязоха сами в кашата да предлагат поправки на поправките, по които президентът не се е произнесъл, сега се отказват. Не знам до довечера какво ще измислят тези хора“, каза още Нинова.Според нея етикетът на всичко това е \"правен хаос\":„Това е подигравка с правото, това е подигравка с парламентаризма. И всичко друго, което се сетите. Така не се прави. Неслучайно всички – и юристи, и конституционалисти, и адвокати – се оттеглиха и от правен съвет, изтеглиха си имената от страницата на парламента, просто защото не искат да се мърсят, затова, да си мърсят имената с това най-ниско равнище на законодателния процес в България“.Депутатите от БСП няма да влизат в пленарна зала. Те няма да използват служебни коли, нито ще им се начислява надница за времето, когато не са в пленарна зала, поясни лидерът на БСП.Връщането на депутатите в парламента може да стане единствено с решение на Националния съвет на партията.", "date": "2019.02.20", "title": "Нинова: Управляващите продължават да продуцират правни абсурди"}
{"url": "https://www.novinite.bg/articles/171311/Angelkova-Proveryavame-vsichkite-237-morski-plaja", "text": "„Повечето от тези казуси са заварени от времето и са стартирали като процедура много преди 2008 г., когато е приет Законът за устройството на Черноморското крайбрежие. Важно е контролните органи да са на мястото си”. Така министърът на туризма Николина Ангелкова коментира казусите със скандалните строежи по морето.„На плажа е забранено строителството. В частните имоти от Зона А и Зона Б се разрешават строителни дейности при строго спазване на определените параметри. Още януари с нашите мобилни екипи стартирахме проверки на всичките 237 морски плажа. Изискала съм от кметовете на всички черноморски общини да ни предоставят информация за разрешенията за строеж, които са издали, за Зона А и Зона Б”, заяви Ангелкова.По думите й обаче тази информация още се чака.", "date": "2019.02.20", "title": "Ангелкова: Проверяваме всичките 237 морски плажа"}
{"url": "https://www.novinite.bg/articles/171336/Ministar-Dimov-podpisa-dogovor-za-kompostirashta-instalaciya-na-Obshtina-Lom", "text": "Министърът на околната среда и водите Нено Димов и кметът на община Лом Пенка Пенкова подписаха договор за изграждане на компостираща инсталация. По проекта ще се построи съоръжение за преработка на разделно събрани зелени и/или биoразградими отпадъци, образувани на територията на общината. Инсталацията е с капацитет над 3000 тона годишно и ще обслужва близо 25 000 жители.Общият размер на инвестицията е над 3,2 млн. лв. Оперативна програма „Околна среда 2014-2020 г.“ осигурява безвъзмездна финансова помощ в размер на 2,4 млн. лв. Срокът за изпълнение на проекта е 17 месеца.Проектът е в съответствие с йерархията за управление на отпадъците и с европейските и националните цели за поетапно намаляване на количествата на биоразградимите битови отпадъци, предназначени за депониране.", "date": "2019.02.20", "title": "Министър Димов подписа договор за компостираща инсталация на Община Лом"}
{"url": "https://www.novinite.bg/articles/171318/Ministar-Angelkova-Vsichki-licenzirani-turisticheski-obekti-v-stranata-shte-otchitat-gostite-si-v-realno-vreme", "text": "Единната система за туристическа информация (ЕСТИ), която представихме вчера, свързва в реално време регистрите на всички места за настаняване с Министерството на туризма, НАП, МВР, общините и ще увеличи приходите в туризма. Всички лицензирани туристически обекти в страната ще отчитат гостите си в реално време, което важи включително и за най-малките обекти - къщи и стаи за гости и др. – всяко място, което се използва с цел туризъм. Това заяви министърът на туризма Николина Ангелкова пред Нова телевизия. Предвидили сме сериозни глоби при неподаване на данни към ЕСТИ, включително и спиране на дейността на обектите. За да сме сигурни, че като институция сме дали всичко за правилното функциониране на системата, определихме гратисен период до 1 октомври. От тази дата на 100% ще действа санкционният режим. Следим на всеки 2 седмици подаването на данните и след гратисния срок стартираме с глобите, поясни министърът и призова бизнеса да не чака последния момент.По отношение сигналите за строителство по морето тя коментира, че тези изключително неприятни казуси са заварено положение във времето и са стартирали преди 2008 г., когато е приет Законът за устройството на Черноморското крайбрежие (ЗУЧК). Няма как да има решение със задна дата, но е важно всички контролни органи да сме на мястото си, категорична бе министър Ангелкова. Тя отбеляза, че по закон Министерството на туризма е отговорно за дейностите по стопанисване на територията в границите само на морските плажове. Върху плажните ивици е категорично забранено строителството. ЗУЧК регламентира териториални зони на устройствена защита А и Б, които не забраняват строителството в тези зони, но то е с ограничения. Министър Ангелкова съобщи, че още през януари мобилните екипи на ведомството са проверили всичките общо 237 плажа. Тя е поискала информация от кметовете на морските общини за издадените разрешителни за строеж в зоните А и Б. През тази година ни предстои много работа, за да продължим устойчивата тенденция в развитието на туризма през последните години. През 2018 г. за първи път имахме над 9 млн. чуждестранни туристи, а приходите за хазната възлязоха на над 7,3 млрд. лв. , каза министър Ангелкова. Ние отчитаме реализираните нощувки в категоризираните места за настаняване, подчерта тя. Към момента няма спад в ранните записвания на обща база, но засега се отбелязва известен отлив на туристи от Русия. Предприели сме всякакви мерки съвместно с бизнеса и общините, включително за повече чартъри, за да насърчим интереса на гостите от Русия. Министър Ангелкова информира, че има данни за отлив в младежкия туризъм. Длъжни сме да спазваме изискванията на закона и е много важно да се пази имиджът на дестинация България, заключи министърът на туризма.", "date": "2019.02.20", "title": "Министър Ангелкова: Всички лицензирани туристически обекти в страната ще  отчитат гостите си в реално време"}
{"url": "https://www.novinite.bg/articles/171300/Ogranichavat-dvijenieto-ot-74-ti-do-79-ti-km-na-AM-Hemus", "text": "От 9 ч. до 17 ч., ще бъде ограничено движението в участъка от 74-ти до 79-ти км на АМ „Хемус“ край Ябланица. Временната организация на движението е за извършването на геодезическо заснемане, свързано със строителството на новия участък от автомагистралата. Движението ще се пренасочва по път I-3 Ботевград – Ябланица. Необходимо е шофьорите да карат внимателно и да спазват стриктно въведената временна организация за движение.", "date": "2019.02.20", "title": "Ограничават движението от 74-ти до 79-ти км на АМ „Хемус“."}
{"url": "https://www.novinite.bg/articles/171301/Speshni-merki-sreshtu-razprostranenieto-na-morbili-v-Sofiya", "text": "Спешни мерки срещу разпространението на морбили в София. Здравните власти изпращат мобилен екип от лекари, които да поставят ваксини в столичния квартал „Христо Ботев”. Там в последните дни са пребивавали болни дете и бременната му майка.Заразените с морбили вече са 27. Засега се смята, че основният източник на заразяване е детското отделение в болницата в Разлог. По данни на здравното министерство, страната ни не изпълнява препоръките на Световната здравна организация за поне 95% имунизационен обхват срещу морбили.", "date": "2019.02.20", "title": "Спешни мерки срещу разпространението на морбили в София"}
