{"url": "https://www.novinite.bg/articles/176163/Korneliya-Ninova-Zaedno-s-drugite-kandidati-shte-se-yavya-pred-chlenovete-i-simpatizantite-na-BSP-za-tyahnoto-doverie-otnovo", "text": "\"Благодаря на всички гласували за БСП, на всички членове, симпатизанти и всички работили в кампанията\". Това заяви председателят на БСП пред медиите. \"Искам да им дам кураж, защото въпреки загубата, БСП е единствената партия, която повишава гласовете си на тези евроизбори с 30 хил., единствената партия, която увеличава броя на евродепутатите си в Европа, в това състезание, където участват 25 социалистически и социалдемократически партии- ние сме на 5-то място. Имайте самочувствие и сили да продължим напред\", каза още тя.Нинова коментира, че въпреки това БСП е загубила изборите и смята, че отговорността трябва да е на всички. \"Моята представа за морал и достойнство в политиката означава първият да поеме най-голямата отговорност. Затова днес, преди началото на Националния съвет, преди приемането на дневния ред, направих обръщение и подадох своята оставка пред НС и поисках свикване на конгреса на 15-ти юни\", обясни лидерът на левицата. По думите й, тъй като Конгресът е органът, който я е избрал, по устав, той трябва да констатира оставката и да я приеме. \"След 15-ти юни ще се приемат правилата за избор на председател пряко от цялата партия\", каза още тя и допълни, че когато тези правила бъдат приети, кандидатите ще се явят на състезание пред цялата партия за избор на нов председател. \"Когато това се случи, възнамерявам заедно с другите кандидати да се явя, скъпи членове и симпатизанти на БСП, пред вас за вашето доверие отново\", заключи Корнелия Нинова.", "date": "2019.05.28", "title": "Корнелия Нинова: Заедно с другите кандидати ще се явя пред членовете и симпатизантите на БСП за тяхното доверие отново"}
{"url": "https://www.novinite.bg/articles/176118/GERB-predstavyat-izvodite-ot-evrovota", "text": "ГЕРБ ще представи изводите от евровота на официална пресконференция. Те получиха най-голям процент от подкрепата на избирателите и си осигуриха най-много спечелени мандати.Досега лидерът на ГЕРБ - премиерът Бойко Борисов, избягваше да коментира проведените избори. В понеделник той все пак заяви, че е доволен от постигнатата победа и че вижда в нея стабилност.Премиерът се закани да затегне редиците в партията и заяви, че ролята на Цветан Цветанов в нея е била силно преувеличена.", "date": "2019.05.28", "title": "ГЕРБ представят изводите от евровота"}
{"url": "https://www.novinite.bg/articles/176132/Obrat-GERB-ne-gubi-deputat-VMRO-ostava-s-edin", "text": "ГЕРБ все пак ще има 7 депутати в Европарламента, съобщи .Така ВМРО остава с един - водачът Ангел Джамбазки. Няма да влезе вторият по преференции Андрей Слабаков, както вчера очакваха от партията.Управляващите събират 30,9% според последните данни на база на обработените протоколи.Партията на Каракачанов за момента е със 7,42 процента при 7,84% вчера.", "date": "2019.05.28", "title": "Обрат: ГЕРБ не губи депутат, ВМРО остава с един"}
{"url": "https://www.novinite.bg/articles/176134/CIK-chaka-5-RIK-da-predadat-protokolite-si", "text": "Остават 5 Районни избирателни комисии (РИК), които следва в днешния ден да донесат протоколите си. Това каза за „Фокус“ говорителят на Централната избирателна комисия (ЦИК) Александър Андреев.„В Централната избирателна комисия няма проблем за предаването. Вече всички секционно избирателни комисии (СИК) предадоха в районните избирателни комисии (РИК) техните протоколи. Очакваме вече колегите да пристигнат и да ги предадат в ЦИК“, поясни Андреев.На 100% протоколите би следвало днес да са изцяло отработени в РИК-вете. „В момента, в който ги получим в ЦИК, ще бъде извършено повторното въвеждане“, добави Андреев.", "date": "2019.05.28", "title": "ЦИК чака 5 РИК да предадат протоколите си"}
{"url": "https://www.novinite.bg/articles/176159/Zapaleni-avtomobilni-gumi-prichiniha-silno-zadimyavane-kraj-jp-liniya-v-Plovdiv", "text": "\r\nПожар причини силно задимяване в района на железопътната линия и Източния Околовръстен път на Пловдив.\r\n\r\n\r\n\r\n\r\n\r\n", "date": "2019.05.28", "title": "Запалени автомобилни гуми причиниха силно задимяване край жп линия в Пловдив"}
{"url": "https://www.novinite.bg/articles/176155/NSTS-othvarli-promenite-v-Naredbata-za-medicinskata-ekspertiza", "text": "Националният съвет за тристранно сътрудничество (НСТС) не прие предложените промени в Наредбата за медицинската експертиза, предаде репортер на БГНЕС.Заседанието на НСТС, което се провежда днес в Министерски съвет, е свикано във връзка с постъпило искане от Министерство на здравеопазването за разглеждане и даване на становище относно предложените от МС промени в наредбата.", "date": "2019.05.28", "title": "НСТС отхвърли промените в Наредбата за медицинската експертиза"}
{"url": "https://www.novinite.bg/articles/176152/Imenieto-Dauntan-otvarya-vrati-na-13-septemvri", "text": "Официалният трейлър на дългоочаквания филм-продължение на хитовия сериал Имението Даунтън е вече тук и най-накрая разкри част от самия сюжет. На 13 септември в кината Имението Даунтън ще посрещне кралското семейство в лицето крал Джордж V и кралица Мери – дядо и баба на настоящата кралица на Великобритания Елизабет II.Действието се развива през 1927 и аристократичното семейство определено не тъне в обичайния лукс заради Голямата депресия и края на Първата световна война. Но за техни кралски височества всичко трябва да е по конец. Това налага завръщането на иконома Карсън, който трябва да впрегне всички сили в трескавата подготовка за знаковата визита. Когато комптенциите на персонала на имението са поставени под въпрос, назрява недоволство. Както е видно от трейлъра и постера на филма феновете на сериала с радост ще отбележат завръщането на Маги Смит като Вайлет Кроули, вдовицата графиня на Грантъм, Мишел Докъри като лейди Мери Кроули, Лора Кармайкъл като лейди Едит Кроули, Елизабет Макгавърн като Кора Кроули, графиня на Грантъм, Хю Боневил като Робърт Кроули, граф на Грантъм, Алън Лийч като Том Брансън, Джим Картър като иконома Карсън, Роб Джеймс- Колиър като Томас Бароу, Лесли Никол като готвачката г-жа Патмор, Филис Лоугън като г-жа Хюс и други. Към актьорския състав се присъединява Имелда Стонтън (поредицата Хари Потър, Господарка на злото).Интересен факт е, че в реалния живот тя е омъжена за актьора Джим Картър (икономът Карсън). С роли в Имението Даунтън влизат още Джералдин Джеймс, Дейвид Хейг, Саймън Джоунс, Тъпанс Мидълтън, Кейт Филипс и Стивън Кембъл Мур. В Имението Даунтън се завръща и неговият създател, носителят на „Оскар“ Джулиан Фелоус (Госфорд парк). Фелоус е автор на сценария на филма и негов продуцент наравно с Гарет Нийм и Лиз Трубридж. Режисьор е Майкъл Енглър. Брайън Пърсивал, който е режисьор на пилотния епизод на сериала, ще бъде изпълнителен продуцент заедно с Найджъл Мърчант.Телевизионният сериал Имението Даунтън следва съдбите на членовете на семейство Кроули и прислугата в имението им по време на Едуардовата ера в началото на ХХ в. За шест сезона поредицата печели 3 награди „Златен глобус“ и 15 награди „Еми“ от общо 69 номинации, което го прави най-номинирания неамерикански сериал в историята на наградите. Той също така печели специална награда БАФТА и отбелязва рекорд на Гинес за най-високо оценено от критиката ТВ шоу.Имението Даунтън отваря врати само в кината на 13 септември 2019.", "date": "2019.05.28", "title": "Имението Даунтън отваря врати на 13 септември"}
{"url": "https://www.novinite.bg/articles/176145/VMRO-kategorichno-vkarva-dvama-predstaviteli-v-EP-Angel-Djambazki-i-Andrej-Slabakov", "text": "Забавянето на крайните официални резултати от ЦИК очевидно даде повод за спекулации, но математическата истина е една – 2 мандата за войводите.Това е категоричната позиция на ВМРО – БНД по повод разпространената от някои медии информация, че се губи вторият мандат за партията.Няма истина в тези твърденията. Разпределението е по системата „Хеър-Ниймайер“ и предполага неизпълнените мандати да се разпределят на принципа най-големия остатък.", "date": "2019.05.28", "title": "ВМРО категорично вкарва двама представители в ЕП – Ангел Джамбазки и Андрей Слабаков"}
{"url": "https://www.novinite.bg/articles/176111/Prezidentskoto-veto-varhu-Zakona-za-darjavnata-sobstvenost-vliza-v-NS", "text": "\r\nПравната комисия в парламента ще разгледа президентското вето върху Закона за държавната собственост.\r\n\r\n\r\n\r\n\r\n\r\n", "date": "2019.05.28", "title": "Президентското вето върху Закона за държавната собственост влиза в НС"}
{"url": "https://www.novinite.bg/articles/176147/Korneliya-Ninova-e-podala-ostavka", "text": "Соцлидерът Корнелия Нинова подаде оставка, потвърдиха за \"Монитор\" от БСП. В понеделник тя обяви, че няма да прави това веднага след като БСП загуби битката с ГЕРБ на евроизборите в неделя, а ще изчака да бъдат одобрени правилата за избор на нов лидер на Столетницата и самата процедура за това да стартира официално след около два месеца.\r\nНинова ще се бори отново за доверието на съпартийците си. Тя обяви решението си да подаде оставка по време на пленума, който беше свикан от нея на \"Позитано 20\". На него Нинова е поискала бързо свикване на конгрес, на който да се определят условията за пряк избор на лидер. В същопто време възникна дебат около това дали тя да остане на поста като председател в оставка до свикването на въпросния конгрес.\r\nОчаквайте подробности\r\n", "date": "2019.05.28", "title": "Корнелия Нинова е подала оставка"}
{"url": "https://www.novinite.bg/articles/176151/Tarsyat-osinoviteli-za-chast-ot-obitatelite-na-zooparka-v-Ajtos", "text": "Зоопаркът в Айтос търси осиновители на част от своите обитатели. Сред тях са лисици, маймуни, щрауси, миещо мече и гълъби.Осиновителят на дадено животно помага чрез месечна финансова издръжка, която ще бъде изразходвана за храна или подобряване на неговото местообитание. Това съобщиха от управата на зоопарка. От там информираха, че днес се отбелязват 50 години от създаването му. Към момента там се отглеждат общо 200 екзотични животни и птици на близо 13 декара площ. За отглеждането на животните се грижат ветеринарен лекар и биолог. От тази година старите клетки на животните са обновени с нови изцяло с екологични материали.По повод половинвековният юбилей на парка, до 18,00 часа днес входът за посетители е безплатен.", "date": "2019.05.28", "title": "Търсят осиновители за част от обитателите на зоопарка в Айтос"}
{"url": "https://www.novinite.bg/articles/176150/Korneliya-Ninova-Az-poemam-cyalata-otgovornost-za-tazi-zaguba-Podavam-si-ostavkata-kato-predsedatel-na-BSP", "text": "Изявление на председателя на НС на БСП Корнелия Нинова  Искам да започна с благодарност към вас, към листата, към народните представители, към общинските председатели, към областните активисти, към всички, които гласуваха за БСП в една много трудна ситуация и много оспорвана кампания.  Да, ние загубихме тези избори, но трябва да си кажем и доброто, което постигнахме. Факт е, че сме единствената партия, която повишава в абсолютен брой гласовете, които я подкрепят на Европейските избори- близо 30 хиляди. Факт е и че всички други партии, от най-голямата до най-малката- губят подкрепа в гласове спрямо предходните Европейски избори. Факт е, че само ние увеличаваме евродепутатите си с един. Нека това ви служи за самочувствие и гордост. Да, знаем, че авторитарна власт се сваля трудно. Срещу нас беше изправена цялата държавна машина, медии, анализатори, купен вот, страх и изкарване на администрацията под команда да гласува. Дори и при тази ситуация, нашият основен опонент има около 500 хиляди гласа. Затова се обръщам към всички вас- да имате самочувствие, да не униваме и да продължаваме по същия начин и по същия път, с нови сили. Вярвам, че всичко, което направихме в последните 3 години, дава този резултат - подобряване в абсолютни стойности. Но е факт и че ние загубихме тези избори. Смятам, че трябва всеки да носи отговорност за това в цялата партия, че трябва да се проведат конференции с обективен анализ за причините и да се вземат съответните решения там, където организациите преценят, че е необходимо да се носи персонална отговорност от ръководството. При демократичните партии, в правовите държави, в модерното общество, отговорността винаги се носи от председателя. Затова аз поемам цялата отговорност за тази загуба. Подавам си оставката като председател на БСП. Предлагам свикване на Конгрес в съкратени срокове - от 15 дни, който да констатира по силата на Устава тази оставка. Дотогава да стартира кампания за номинации, приемане на правила и процедури за избор на председател по новия Устав, чрез пряк избор. Ако приемете това решение, ще ви предложим хронограма, по която да се състои, и това да бъде съчетано с анализа на резултатите на изборите, отчетите на изборите, подготовка за местните избори, номинации за председател и до края на юли да изберем новия предател такъв, какъвто партията реши. За да можем през август, септември, октомври- да се съсредоточим върху местната кампания и, дай Боже, да спечелим местните избори,  в което вярвам. Благодаря ви още веднъж за всички усилия. Бъдете със самочувствие, че сме сила, че зад вас стоят хора, които ни вярват. Най-вече тях не трябва да предаваме. Да им дадем самочувствие, че сме на прав път и да им дадем енергия за местните избори.Благодаря ви!", "date": "2019.05.28", "title": "Корнелия Нинова: Аз поемам цялата отговорност за тази загуба. Подавам си оставката като председател на БСП"}
{"url": "https://www.novinite.bg/articles/176140/100-obraboteni-protokoli-Izbiratelnata-aktivnost-u-nas-e-bila-3327", "text": "\r\nПри 100% обработени протоколи в РИК - избирателната активност на евроизборите е била 33,27%, съобщиха от ЦИК. \r\n\r\n\r\n\r\n\r\n\r\n\r\n\r\n\r\n\r\n", "date": "2019.05.28", "title": "100% обработени протоколи: Избирателната активност у нас е била 33,27%"}
{"url": "https://www.novinite.bg/articles/176146/Karakachanov-Imame-dvama-deputati-prav-me-pozdravi-Borisov", "text": "Имахме най-подготвената листа - Ангел Джамбазки е шестият най-авторитетен евродепутат от всички 751. Андрей Слабаков е нашият най-вероятен втори депутат. Това каза вицепремиерът, министър на отбраната и лидер на ВМРО Красимир Каракачанов в интервю за 24 часа.Той отдава успеха на Воеводите на ясните принципи, които партията изповядвала и каузите, които е защитавала - \"винаги в полза на нормалния българин.\"\"Не сме лъкатушили - а на Изток, а на Запад, а наляво, а надясно\", категоричен е Какарачанов.Той за пореден път коментира и отношенията в малката коалиция \"Обединени патриоти\", които се обтегнаха допълнително след края на изборите. Вицепремирът твърди, че е поведението на \"Атака\" било изключително враждебно. От партията на Волен Сидеров атакуваха сериозно лидерът на листата на ВМРО Ангел Джамбазки, който от своя страна обяви, че ще търси правата си в съда.Каракачанов сподели, че пръв да го е поздравил му се е обадил премиерът Бойко Борисов.\"Забележете, депутати от БСП ми се обадиха да ме поздравят за добрия резултат на ВМРО. Обадиха ми се всякакви други представители на политически формации, с които сме били конкуренти. Но от моите коалиционни партньори не ми се обадиха.Така са преценили... Единствено Валери Симеоно звънна на Джамбазки\", разочарован е той.Министърът на отбраната обяви, че евродепутатите на ВМРО ще се присъединят отново към групата на Алианса на консерваторите и реформистите, дори и да бъде създаден нов националистически блок в Европейския парламент.\"Там е нашето място, не в крайните движения. които искат разпускане на Европейския съюз. Нашето убеждение винаги е било, че мястото на България е в ЕС\", поясни Каракачанов.Относно очакваното решение по сделката със закупуването на американските изтребили F-16, лидерът на ВМРО разказа, че разговорите продължават, но някои от параметрите в договора не са добре изчистени и не звучали добре от гледна точка на българския финансов интерес. По думите му до края на юни най-късно вече ще има яснота дали се отива към подписване на договора или не.Попитан дали според него предсрочни парламентарни избори стоят на дневен ред, Каракачанов отговори:\" Не стоят. На дневен ред е един откровен разговор в общестовто за някои основни приоритети, а не и как да бъдат решавани някои проблеми, които хората очакват. Например интеграцията на циганското население, битовата престъпност и демокрафската криза.\"", "date": "2019.05.28", "title": "Каракачанов: Имаме двама депутати, пръв ме поздрави Борисов"}
{"url": "https://www.novinite.bg/articles/176115/BSP-sabira-Nacionalniya-si-savet-sled-evroizborite", "text": "БСП трябва да реши дали се връща в парламента. Това се очаква да се случи на днешния Национален съвет на партията, който се събира и да анализира резултатите от евровота и да начертае план за бъдещи действия.В понеделник Корнелия Нинова обяви, че БСП започва процедура за пряк избор на нов председател като знак за поемане на отговорност.Според нея всички общински и областни партийни структури трябва да обсъдят представянето си на изборите и при нужда да сменят ръководствата си.Нинова обяви още, че отсъствието на БСП от парламента не се е отразило на изборните резултати. Въпреки това, тя ще предложи връщане на депутатите в зала.На Националния съвет се очаква именно излизането от Народното събрание да бъде посочено като една от основните грешки на Корнелия Нинова, довели до по-ниския от очакваното резултат на вота. Затова част от членовете на НС на БСП ще искат да се вземе решение за връщането на червените в пленарната зала. Част от соцдепутатите вече са заявили, че се връщат на работа, независимо от решението на ръководството.Със сигурност на пленума ще бъде поставен и въпросът за отговорността за представянето на БСП. Очаква се дори да бъде поискана оставката на Нинова. По устав правомощията на председателя се прекратяват предсрочно по негово искане, по искане на повече от половината от всички членове на БСП, по решение на конгреса след промени в устава и др.", "date": "2019.05.28", "title": "БСП събира Националния си съвет след евроизборите"}
{"url": "https://www.novinite.bg/articles/176114/Specprokuraturata-KPKONPI-i-SDVR-provejdat-akciya-v-kmetstvoto-v-Bojurishte", "text": "\r\nСпециализираната прокуратура извършва действия по разследване в община Божурище със съдействието на служители от КПКОНПИ и СДВР, съобщиха от пресслужбата на обвинението.\r\n\r\n\r\n\r\n\r\n\r\n\r\n", "date": "2019.05.28", "title": "Спецпрокуратурата, КПКОНПИ и СДВР провеждат акция в кметството в Божурище"}
{"url": "https://www.novinite.bg/articles/176153/Merkel-i-Makron-sporyat-za-naslednika-na-Yunker", "text": "Канцлерът на Германия Ангела Меркел смята, че новият председател на Европейската комисия трябва да бъде избран измежду водещите кандидати на големите партии в Европейския парламент, но френският президент Еманюел Макрон не иска този принцип да се прилага автоматично, предаде Ройтерс.\r\nМеркел прикани европейските лидери да се споразумеят бързо за номинацията на председател на ЕК. \"Искаме да намерим решение възможно най-бързо, тъй като Европейският парламент ще се събере в началото на юни и, естествено, е желателно по това време да имаме номинация от Европейския съвет\", каза тя. Макрон също иска бързо да се постигне споразумение за номинация и би било идеално това да стане през юни, въпреки че според него системата на \"шпиценкандидатите“ (кандидатите за председател на ЕК на политическите семейства в Европейския парламент) не бива да се прилага автоматично. Тази система е легитимна, но според френския президент изборът на новия председател на ЕК трябва да отразява резултатите от евроизборите. Макрон е казал на Меркел, че Алиансът на либералите и демократите в Европа (АЛДЕ), към който се присъедини и неговата партия \"Република, напред\", трябва да участва в процеса на селекция на новия председател на ЕК. Председателят на Европарламента Антонио Таяни обяви, че \"мнозинството\" ще подкрепи за председател на Европейската комисия само някой от участвалите предварителни кандидати. Лидерите на отделните държави в ЕС се събраха извънредно в Брюксел, за да обсъдят резултатите от евроизборите.Според съобщените от Европейския парламент данни, Европейската народна партия и социалистите губят от досегашните си позиции и след дълги години на съвместно управление повече не могат да съставят самостоятелно мнозинство. Европейските избиратели дадоха миналата седмица допълнителна подкрепа за Зелените и за либералите, като по този начин се откри необходимостта от широка коалиция в следващия ЕП.Сред кандидатите за следващ председател на Европейската комисия са Манфред Вебер (ЕНП), Франс Тимерманс (социалисти), Маргрете Вестагер (АЛДЕ), Ска Келер (Зелени), Нико Куе (Европейска обединена левица), Ян Захрадил (Европейски консерватори и реформатори).В изборната нощ Зелените и ЕНП заявиха, че в европарламента ще подкрепят само кандидат, участвал в предварителното състезание, а АЛДЕ изрази мнение, че председателят трябва да разчита на широка политическа подкрепа. От партията на консерваторите настояха за кандидат с богат управленски опит, без непременно да е бил водещ претендент. Когото и да подкрепи Европейският съвет за следващ председател на ЕК, кандидатът трябва да получи 376 гласа в ЕП. Без гласовете на Зелените и либералите постигане на проевропейско мнозинство изглежда невъзможно.Еврокомисията, която е в момента, ще работи до 31 октомври и дотогава се очаква да бъдат определени следващият председател на комисията и бъдещите еврокомисари. Ако изборът срещне препятствия, комисията на председателя Жан-Клод Юнкер може да остане на работа и след октомври по силата на действащото законодателство.\r\n", "date": "2019.05.28", "title": "Меркел и Макрон спорят за наследника на Юнкер"}
{"url": "https://www.novinite.bg/articles/176161/Novi-64-000-kvm-ofis-ploshti-v-Sofiya", "text": "През първото тримесечие на текущата година в София са пуснати в експлоатация 64 000 кв.м нови офиси. Така процентът на незаетите площи отчита лек ръст – от 9.5% на 9.8%. Основните клиенти продължават да бъдат компании от IT и BPO секторите.Висок процент от пуснатите в експлоатация офис сгради са успели да намерят своите наематели още преди да отворят врати. Поради и това корекцията в дела на свободните площи е нисък.Към първото тримесечие на 2019 г. офис площите в строеж в столицата са 427 000 кв.м. Със завършването на нови проекти, предлагането на клас „А” и „Б” офиси през периода достигна 1.882 млн. кв.м. Очаква се за цялата 2019 г. и през първите месеци на 2020 г. да бъдат въведени в експлоатация над 200 000 кв.м.„Това е значителен обем, но предвид факта, че около 45% от тези офиси са договорени с наематели още в строеж, не очакваме въвеждането им в експлоатация да доведе до съществени пазарни промени през настоящата година. В средносрочен план нашата прогноза е за по-осезаем ръст на незаетите площи и вероятно лек натиск върху наемните нива“, казва Станимира Пашова, мениджър „Офис площи“ в Cushman & Wakefield Forton. Офертните наемни цени се задържат без промяна спрямо предходното тримесечие – 15 EUR/кв.м за най-високия клас офиси в центъра на София и 13-14 EUR/кв.м за първокласни площи по големите булеварди.", "date": "2019.05.28", "title": "Нови 64 000 кв.м офис площи в София"}
{"url": "https://www.novinite.bg/articles/176126/Raste-broyat-na-bolnite-ot-morbili-v-stranata", "text": "Продължават да се увеличават случаите на заразени с морбили у нас.В момента има 759 заразени, разкри националният здравен инспектор д-р Ангел Кунчев.В сравнение с миналата година увеличението е повече от 40 пъти. В София са две трети от заразените.Голям е броят им и в областта на Благоевград, от където тръгна заразата. Първите случаи бяха в детското отделение на болницата в Разлог.Вече има болни от морбили в Пазарджик, Бургас, Перник и Пловдив. В момента най-много заразени има в София област. Случаи са регистрирани в Самоков и Ихтиман, но и в столицата и Кюстендил.Около 90% от случаите са сред ромското население, затова натам са насочени усилията за по-голям имунизационен обхват. Личните лекари и родителите на децата, които не са ваксинирани, се глобяват. Установява се, че доста често вината за липса на ваксинация при децата е на родителите. „Това е най-заразното инфекциозно заболяване”, припомни Кунчев.Макар в повечето случаи да протича леко, все пак то отслабва имунната ни система и има един смъртен случай при 1000 заболели, сочи статистиката.", "date": "2019.05.28", "title": "Расте броят на болните от морбили в страната"}
{"url": "https://www.novinite.bg/articles/176127/Spipaha-1800-kutii-cigari-v-tajnik-na-patnicheski-mikrobus", "text": "Митнически служители от Главна дирекция „Митническо разузнаване и разследване“ /ГД МРР/ откриха 1800 кутии /34 000 къса/ цигари в тайник на пътнически микробус с българска регистрация. Микробусът, управляван  от български гражданин, е напускал страната през ГКПП Дунав мост –Русе на 25.05.2019 г., привечер и е селектиран за щателна митническа проверка, включително с мобилна рентгенова система. Митническите служители установяват наличието на специално изграден тайник в пода на превозното средство, под задните седалки. В тайника са открити 1800 кутии цигари от 6 различни търговски марки, всички с валиден български акцизен бандерол. Шофьорът на микробуса е признал в писмените си обяснения, че сам е изработил тайника, твърдейки, че превозва цигарите за сватба на свой роднина в Германия. При проверката, той не е представил необходимия  придружителен документ за цигарите, според изискванията на Закона за акцизите и данъчните складове. Когато количествата са над лимитите за лична употреба, акцизните стоки, освободени за потребление на територията на страната (облепени с валиден български бандерол), следва да се превозват за друга държава - членка на ЕС с опростен придружителен документ, съгласно чл. 76а, ал. 1 от Закона за акцизите и данъчните складове /ЗАДС/.Други 1230 кутии /24 600 къса/ цигари с български акцизен бандерол и без придружаващ документ по ЗАДС, са открити в личен багаж, също на български гражданин,  при митническа проверка на служители от ГД МРР в района на ГКПП Силистра на 24.05.2019 г.Също на 24.05.2019 г., митнически служители на Митнически пункт Калотина  откриват 828 кутии /16 560 къса/ цигари от различни търговски марки с български акцизен бандерол, при проверка на напускащ страната лек автомобил, управляван от български гражданин. Шофьорът не е представил документ по ЗАДС за превозваните цигари.Откритите общо 3858 кутии цигари при тези три случая са иззети. Срещу нарушителите са съставени актове за установените административни нарушения. ", "date": "2019.05.28", "title": "Спипаха 1800 кутии цигари в тайник на пътнически микробус"}
{"url": "https://www.novinite.bg/articles/176124/Dneven-horoskop-za-vtornik", "text": "Днес ще откриете, че способността ви да правите планове и да организирате различни събития я няма. Не се притеснявайте, всичко това е временно и нещата ще се подредят.Спомен или човек от миналото ви ще ви застигнат днес. Това ще ви послужи за вдъхновение да опитате нещо ново. Енергията ви е подходяща за проучване на възможностите, направете го.Вашето семейство и приятели ще се навъртат покрай вас през целия ден. Опитайте тактично да им обясните, че трябва да уважават личното ви пространство. Днес можете да се справите страхотно и сами.Вижте повече на :", "date": "2019.05.28", "title": "Дневен хороскоп за вторник"}
{"url": "https://www.novinite.bg/articles/176138/Geshev-Vissh-magistrat-e-zamesen-v-imotnite-prestapleniya-v-Bojurishte", "text": "В повечето малки градове всички се познават и има оплетен кръг от зависимости. Принципната ситуация в страната е, че се краде много и нагло, и затова се намираме на това положение. Това заяви на пресконференция в Божурище зам.-главният прокурор Иван Гешев.''Всеки може да направи разлика между 8 млн и 160 хил лв. Една разлика, която не е влязла в община Божурище'', допълни Гешев.''Купувачите са четири, 3 от които са търговски дружества. За едното към момента е ясно, че това е бащата на кмета, който е бил пълномощник на дружеството. Проверява се информацията, че тези дружества имат определени взаимовръзки с местната администрация'', каза Гешев.''Интересен е четвъртият купувач е висш магистрат, който следовател от Национална Следствена служба'', допълни още той.Специализираната прокуратура, със съдействието на служители от КПКОНПИ и СДВР, извършва действия по разследване на длъжностно престъпление на кмета на община „Божурище“.Събраните до момента доказателства сочат, че от 21 ноември 2018 г. до 27 декември 2018 г., в гр. Божурище, в условията на продължавано престъпление, в качеството си на длъжностно лице, заемащо отговорно положение, той е нарушил служебните си задължения с цел да набави за себе си или за другиго имотна облага. С това е създал условия за нанасяне на вреда на общината в значителни размери.Извършени са претърсвания и изземвания в сградата на общината и на други адреси, както и лични обиски. Провеждат се разпити на свидетели.„За конкретния случай в Божурище става дума за 4 поземлени имота, които в момента са частна собственост, а преди това държавата ги е предоставила безвъзмездно на община Божурище. В резултат на манипулирани търгове са продадени на цена около 150 000 лева, а реалната им цена е друга. Всеки знае, че за по-малко от 40-50 евро на кв. м едва ли може да се намерят такива имоти. Разликата от 8 млн. до 150 000 лева не е влязла в общината. Ще бъдат задържани за 24 часа кметът на община Божурище, зам.-кметът и още едно длъжностно лице. Работи се в посока на престъпление по служба”, каза Гешев.", "date": "2019.05.28", "title": "Гешев: Висш магистрат е замесен в имотните престъпления в Божурище"}
{"url": "https://www.novinite.bg/articles/176158/Den-19-ot-izdirvaneto-Kuche-ulovi-sleda-ot-Chane-kraj-Kostenec", "text": "На 19-ия ден от издирването на Стоян Зайков, полицията откри нови следи от заподозрения за убийството на двама души, съобщи Нова тв. Следата от 43-годишния издирван за двойно убийство е била уловена от полицейско куче.МВР издирва Стоян Зайков от 10 май, когато тялото на 38-годишната Милена Шишкова беше открито край дома й в Костенец. Всички следи водят към бившият й партньор Стоян Зайков.Дни по-късно, на 14 май, братовчедът на Зайков - Валентин Петров, бе открит мъртъв в дома си.Преди дни МВР разпита сина на Стоян Зайков. От полицията не изключиха възможността Зайков да е избягал и в Гърция след двойното убийство.В разследването и търсенето на Зайков са включени барети, антимафиоти, жандармерия, участват дори хора от местните ловни дружинки.Първата следа от Чане беше уловена от полицейско куче на 17 май. Полицаите намериха и пушката, с която беглецът вероятно е убил братовчед си Валентин Петров. Убиецът скрил оръжието в пчелен кошер.По публикацията работи: Боряна Павлова", "date": "2019.05.28", "title": "Ден 19 от издирването: Куче улови следа от Чане край Костенец"}
{"url": "https://www.novinite.bg/articles/176121/Po-sledite-na-ubieca-ot-Kostenec-razbil-vila-kapal-se-otkradnal-hrana", "text": "19 дни след смъртта на фризьорката Милена Шишкова заподозреният убиец Стоян Зайков-Чане е жив и се укрива в района на Костенец, убедени са участници в разследването.През почивните дни полицията е стигнала до следа за Чане, научи Trafficnews.Семейство е подало сигнал, че е намерило разбита вилата си, която се намира при почивна станция Долна Баня в местността \"Свети Спас\". Откраднати са консерви и суха храна, както и три одеала. Ползвана била и банята. Полицейското куче разпознало следи именно от Зайков.Роми от махалата в Долна Баня също подали сигнал, че са видели Чане. Дори се похвалили, че са се опитали да го хванат, но той избягал. В района на Долна Баня има няколко почивни станции, както и база на МВР.Кучета са открили следи и във вили до Костенец, което окончателно убедило полицията, че Чане се крие в района, който познава най-добре и преди време е бил неуловим с месеци.Доказателствата на този етап сочат, че убийството на Милена, от която Стоян има син, е планирано, а не в момент на гняв. 38-годишната жена беше намерена застреляна на 19 май.Последната версия, която се появи е, че по случая с убитата жена са замесени и наркотици. По непотвърдена информация в дома на Милена е открито сериозно количество хероин.Самата тя признавала само, че пуши \"весели цигари\". Направената експертиза след смъртта на фризьорката обаче била категорична, че поне наскоро тя не е взимала наркотици.Дали Зайков е планирал и второто убийство на неговия съсед и братовчед Валентин Петров, все още няма отговор от криминалистите.Издирването на Чане буксува повече от половин месец, а досега той е неоткриваем. Подозренията са, че той има помагачи и е добре информиран за действията на полицията. За залавянето му бяха ангажирани освен редови полицаи и екипи от всички специализирани части на МВР, дронове и хеликоптер. Операцията погълна и сериозен финансов ресурс, но засега резултат няма.", "date": "2019.05.28", "title": "По следите на убиеца от Костенец - разбил вила, къпал се, откраднал храна"}
{"url": "https://www.novinite.bg/articles/176131/Kucheta-nadushiha-novi-sledi-ot-izdirvaniya-za-ubijstva-Stoyan-Zajkov", "text": "Полицейско куче е надушило следи от 43-годишния Стоян Зайков, който се издирва на две убийства в Костенец. През уикенда семейство е подало сигнал, че е намерило разбита вилата си, която се намира при почивна станция в местността \"Свети Спас\" край Долна Баня.Съпрузите разказали пред криминалистите, че са откраднати консерви и суха храна, както и три одеяла, информира trafficnews. Ползвана била и банята. Полицейското куче разпознало следи именно от Зайков. Междувременно цигани от махалата в Долна Баня също подали сигнал на тел. 112, че са видели Зайков. Кучета са открили следи от издирвания и във вили до Костенец, поради което разследващите са убедени, че двойният убиец не е напускал района и се крие в гората, която познава добре. Няколко дни по-късно - на 14 май вечерта, беше намерен застрелян в дома си 42-годишният Валентин Петров - съсед и трети братовчед на издирвания Стоян.", "date": "2019.05.28", "title": "Кучета надушиха нови следи от издирвания за убийства Стоян Зайков"}
{"url": "https://www.novinite.bg/articles/176157/Prokuraturata-v-Sliven-razsledva-ubijstvo-na-8-mesechno-bebe-i-opit-za-ubijstvo-na-7-godishno-momche", "text": "Окръжната прокуратура в Силистра ще ръководи досъдебно производство за убийство на 8-месечно бебе и опит за убийство на 7-годишно момче. На 25 май тази година около 20,15 ч. е получен сигнал за паднали във водите на река Дунав в района на стоянката за лодки зад ресторант „Дунав“ жена и дете, съобщават от прокуратурата. Случаен минувач, който разхождал кучето си в Дунавския парк на Силистра, е помогнал да бъде спасено от удавяне 7-годишното момче, син на 31-годишната Айшегюл М. Мъжът забелязал момчето във водата, след като чул виковете на деца. 7-годишното момче се държало на подводен храст и 56-годишният свидетел Валентин М. е скочил във водата и го е извадил на брега.До момента телата на 31-годишната майка и осеммесечното й момиченце не са открити. Спасеното дете е било настанено в болницата веднага след инцидента. Няма опасност за живота му. Уведомени са граничните власти на Румъния, тъй като теченията на реката може да отнесат издирваните тела на румънския бряг.Семейството живеело в Германия, но наскоро се завърнали в силистренското село Победа, откъдето са, за да изкарат акт за раждане на роденото в чужбина момиченце. По данни на съпруга на 31-годишната жена в деня на инцидента тя му е писала няколко съобщения със странен текст.Разследващите са иззели запис от камера в района на произшествието, на който се виждат майката и двете й деца. Веднага след като 7-годишният й син е бутнат в река Дунав, Айшегюл е скочила с бебето си.", "date": "2019.05.28", "title": "Прокуратурата в Сливен разследва убийство на 8-месечно бебе и опит за убийство на 7-годишно момче"}
{"url": "https://www.novinite.bg/articles/176128/Mitnicheski-slujiteli-zadarjaha-blizo-7000-mobilni-telefoni-i-ustrojstva-za-tyah", "text": "Митнически служители от Главна дирекция „Митническо разузнаване и разследване“ /ГД МРР/ задържаха 6245 мобилни телефона, 444 зарядни устройства и 100 слушалки за тях с обозначения на световноизвестни търговски марки поради съмнения, че нарушават права на интелектуална собственост. Стоката е открита при митническа проверка на влизащ в страната товарен микробус с българска регистрация  през ГКПП Дунав мост –Русе на 26.05.2019 г. Микробусът е управлявал български гражданин. Той е превозвал 29 кашона с мобилни телефони и артикули за тях, за които  е представил пред митническите служители транспортни документи.За случая са сезирани правопритежателите на съответните търговски марки.", "date": "2019.05.28", "title": "Митнически служители задържаха близо 7000 мобилни телефони и устройства за тях"}
{"url": "https://www.novinite.bg/articles/176119/Poredno-zasedanie-po-deloto-za-falita-na-KTB", "text": "В Специализирания наказателен съд продължава разглеждането на делото за фалита на КТБ. Обвиняеми по него са бившият мажоритарен собственик на банката Цветан Василев и още 17 души.В предишните заседания съдът изслуша основния свидетел на прокуратурата - Бисер Лазов. Соченият за дясна ръка на банкера разказа детайли около кредитирането на дружества на Василев с пари от банката.Лазов заяви, че първоначално размерът на кредитите не е бил висок. Впоследствие сумите нараснали - от 16 млн. лв през 2011 г., до над 68 милиона - три години по-късно.", "date": "2019.05.28", "title": "Поредно заседание по делото за фалита на КТБ"}
{"url": "https://www.novinite.bg/articles/176110/Predsrochnite-izbori-v-Garciya-shte-se-provedat-v-kraya-na-yuni", "text": "Предсрочните избори, обявени в неделя вечерта от премиера Алексис Ципрас след поражението на партията му по време на европейските избори, най-вероятно ще се проведат на 30 юни, предаде БГНЕС.През месеца преди изборите няма да има служебно правителство, какъвто беше случаят през лятото на 2015 г., като Ципрас ще назначи нови министри на правосъдието и вътрешните работи, според същите източници.Очаква се той да избере и нов говорител на правителството, който да замени сегашния Димитрис Цанакопулос.След преброяването на 87,12% от гласовете СИРИЗА изостава от консервативната Нова Демокрация с 9,44 процентни пункта.", "date": "2019.05.28", "title": "Предсрочните избори в Гърция ще се проведат в края на юни"}
{"url": "https://www.novinite.bg/articles/176130/Ogranicheniyata-za-rabota-na-balgari-v-Shvejcariya-otpadat-ot-1-yuni", "text": "От 1 юни 2019 г. отпадат ограниченията за работа на граждани на България в Швейцария. Сънародниците ни ще могат да пребивават свободно в страната при условие, че имат работно място. Това стана възможно, след като правителството на Швейцария прие на 15 май решение за отмяна на квотите за пребиваване на граждани от България и Румъния. С него се променя регламентът за изпълнението на Споразумението за свободно движение на хора между Швейцария и ЕС.Протоколът към документа предвиждаше преходен период от максимум 10 години за гражданите от България и Румъния, който изтича на 31 май 2019 г. По последни данни на миграционните служби към края на март тази година в страната пребивават около 11 400 български граждани. От 1 юни българските граждани няма да се нуждаят от разрешение, за да започнат работа в Швейцария (Arbeitsbewilligung/work permit). При заетост с продължителност до 3 месеца сънародниците ни не трябва да кандидатстват за получаване на разрешение за пребиваване.Необходимо е обаче да бъдат регистрирани от своя работодател по електронен път. При започване на работа за повече от 3 месеца в една календарна година работникът/служителят следва да получи разрешение за пребиваване срещу представяне на своя трудов договор. Документът е валиден за цялата територия на Швейцария и дава право на смяна на професията или работното място. За да го получат, българските граждани следва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи (лична карта или паспорт) и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място. Разрешенията са два вида: за краткосрочно пребиваване (категория „L“ при договори за работа между 3 месеца и една година (364 дни) и за продължително пребиваване (категория „В“ при представяне на договор за работа за срок по-дълъг от година или при безсрочен договор), което е валидно до 5 години. Командированите работници могат да пребивават в Швейцария до 90 дни за една календарна година без разрешение за пребиваване.Въпреки това имат задължението за регистрация. При командироване за повече от 90 дни важат други правила, които са определени извън рамките на Споразумението с ЕС за свободно движение. Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност в компетентните служби по въпросите на заетостта и трудовата миграция в съответния кантон. За целта следва да носят лични документи (лична карта или паспорт) и да могат да докажат пред тези служби, че ефективно ще упражняват самостоятелна заетост в Швейцария (например доказателства за наличие на начален капитал, регистрация в търговския регистър и др.). Самостоятелна заетост се осъществява само след получаване на разрешение, което е с 5-годишна валидност.", "date": "2019.05.28", "title": "Ограниченията за работа на българи в Швейцария отпадат от 1 юни"}
{"url": "https://www.novinite.bg/articles/176149/10-godini-zatvor-za-maja-prebil-do-smart-jena-si-s-chuk", "text": "Окръжен съд – Бургас наложи наказание от 15 години „Лишаване от свобода“ на подсъдимия Манол М., което наказание бе редуцирано на 10 години „Лишаване от свобода“, при първоначален „строг“ режим на изтърпяване на наказанието. Това съобщиха от пресцентъра на съда.Съдът осъди подсъдимия да заплати на пострадалото лице Т. К. – син на починалата, обезщетение за причинени неимуществени вреди в размер на 100 000 лв., като отхвърли като немотивиран остатъка от предявения граждански иск. Окръжен съд – Бургас призна подсъдимия Манол М. за виновен в това, че на 19 октомври 2018 г., за времето от 11.00 до 11.50 ч., в къща в Бургас, умишлено умъртвил Я. М., чрез нанасяне на множество удари с чук в областта на главата на пострадалата, довели до тежка черепно – мозъчна травма в следствие на което настъпила смъртта й, като деянието е извършено с особена жестокост.Делото бе гледано по реда на съкратено съдебно следствие, като подсъдимият изцяло призна фактите, изложени в обстоятелствената част на обвинителния акт и не пожела да се събират нови доказателства. Пострадалото лице, Т. К., син на починалата Я. М., бе конституиран като частен обвинител и граждански ищец в съдебния процес. Той предяви граждански иск в размер на 200 хил. лв.Защитникът на подсъдимия определи като смекчаващи вината обстоятелства направените пълни самопризнания от Манол М. и оказаното съдействие на органите на разследването. Присъдата на Окръжен съд – Бургас може да бъде обжалвана или протестирана пред въззивна инстанция в 15-дневен срок.", "date": "2019.05.28", "title": "10 години затвор за мъжа, пребил до смърт жена си с чук"}
{"url": "https://www.novinite.bg/articles/176133/Bistryat-naslednika-na-Yunker-na-evropejski-savet", "text": "\r\nДържавните и правителствените ръководители на страните от ЕС се събират днес извънредно в Брюксел, за да обсъдят резултатите от изборите за евродепутати. Началото на заседанието е насрочено за 19.00 ч. българско време.\r\n\r\nСпоред оповестените от Европейския парламент данни, Европейската народна партия (ЕНП) и социалистите губят от досегашните си позиции и след дълги години на съвместно управление повече не могат да съставят самостоятелно мнозинство. Европейските избиратели дадоха миналата седмица допълнителна подкрепа за Зелените и за либералите, като по този начин се откри необходимостта от широка коалиция в следващия ЕП.\r\nТази вечер се очаква Европейският съвет да обсъди основно възможностите за определяне на следващия председател на Европейската комисия. Според очаквания на политически наблюдатели не е изключено да не бъде последван принципът за излъчване на председател на ЕК измежду предварителните водещи кандидати. В процеса участваха Манфред Вебер (ЕНП), Франс Тимерманс (социалисти), Маргрете Вестагер (АЛДЕ), Ска Келер (Зелени), Нико Куе (Европейска обединена левица), Ян Захрадил (Европейски консерватори и реформатори).\r\nВ изборната нощ Зелените и ЕНП заявиха, че в ЕП ще подкрепят само кандидат, участвал в предварителното състезание, а АЛДЕ изрази мнение, че председателят трябва да разчита на широка политическа подкрепа. ЕКР настоя за кандидат с богат управленски опит, без непременно да е бил водещ претендент. Когото и да подкрепи Европейският съвет за следващ председател на ЕК, кандидатът трябва да получи 376 гласа в ЕП. Без гласовете на Зелените и либералите постигане на проевропейско мнозинство изглежда невъзможно. Сегашната ЕК е в правомощията си до 31 октомври и дотогава се очаква да бъдат определени следващият председател на комисията и бъдещите еврокомисари. Ако изборът срещне препятствия, комисията на председателя Жан-Клод Юнкер може да остане на работа и след октомври по силата на действащото законодателство.\r\n", "date": "2019.05.28", "title": "Бистрят наследника на Юнкер на европейски съвет"}
{"url": "https://www.novinite.bg/articles/176123/Mladen-Marinov-Fenomenat-kiberprestapnost-ne-poznava-granici", "text": "Феноменът киберпрестъпност не познава граници и се развива благодарение на глобализацията на военни, политически и икономически кризи. Киберсигурността е наш приоритет. Това заяви министърът на вътрешните работи Младен Маринов по време на кръгла маса на тема „Киберсигурност - Предизвикателства пред институциите и бизнеса в България“.\"Благодаря на спонсорите и на фондация „Ханс Зайдел“. Убеден съм, че колегите ми от МВР ще продължават да бъдат гарант за киберсигурността\", каза още министърът, предаде Novini.bg.\"МС прие национална стратегия „Киберустойчива България 2020“. МВР има изключително отговорна работа в този сектор\", коментира по темата народният представител от ПГ на ГЕРБ и председател на Комисията по вътрешна сигурност и обществен ред Пламен Нунев.\"С подкрепата на министър Маринов, секторите за киберпрестъпност нарасна в отдел. Киберпрестъпленията нанасят сериозни поражения на българския бизнес и изискват сериозна работа \", разкри началникът на отдел „Киберпрестъпност“ в ГДБОП Явор Колев", "date": "2019.05.28", "title": "Младен Маринов: Феноменът киберпрестъпност не познава граници"}
{"url": "https://www.novinite.bg/articles/176108/Slanchevo-s-temperaturi-mejdu-mejdu-28-i-33", "text": "Днес ще бъде предимно слънчево. След обяд над планинските райони в Западна България ще се развие купеста облачност и на отделни места ще превали и прегърми. Ще духа до умерен южен вятър и дневните температури ще се повишат, максималните ще са между 28° и 33°, по-ниски по Черноморието.Над планините ще бъде предимно слънчево. След обяд над масивите от Западна България ще се развие купеста облачност и на отделни места ще превали и прегърми. Ще духа силен, по билата и временно бурен южен вятър. Максимална температура на височина 1200 метра около 22°, на 2000 метра – около 14°.Над Черноморието ще бъде предимно слънчево. Ще духа до умерен южен вятър. Максимални температури на въздуха: 22-25°. Температура на морската вода е 16-18°. Вълнението на морето ще е 2-3 бала.", "date": "2019.05.28", "title": "Слънчево с температури между между 28° и 33°"}
{"url": "https://www.novinite.bg/articles/176137/Balgarin-se-vzrivi-v-doma-si-v-Germaniya", "text": "\r\nПолицията в източногерманския град Халберщадт започна разследване срещу 43-годишен българин след експлозия в обитаваната от него къща. Според разследващите, той е причинил взрива в неделя срещу понеделник.\r\n\r\n\r\n\r\n\r\n\r\n\r\n", "date": "2019.05.28", "title": "Българин се взриви в дома си в Германия"}
{"url": "https://www.novinite.bg/articles/176154/Grob-na-7-600-godini-otkriha-v-Slatina-arheolozi-ot-BAN", "text": "Раннонеолитен гроб на около 7 600 години откри в селище Слатина екип от археолози, ръководени от чл.-кор. Васил Николов, зам.-председател на БАН, съобщи БГНЕС. Находката е изключително рядка. Проучванията, които предстоят, ще дадат информация за физическите характеристики на хората, дали началото на първата европейска цивилизация в днешните български земи.Според чл.-кор. Николов, учените имат достатъчно данни за начина на живот на хората в селището Слатина, но все още не е установено какви са били погребалните практики. Известно е, че селището е просъществувало около 500 години – от края на седмото хилядолетие пр. Хр., когато са пристигнали първите заселници, до около средата на шестото хилядолетие пр. Хр.„Новооткритият скелет принадлежи най-вероятно на жена, погребана с дете в близост, непосредствено до останките на къща в периферията на селището”, обясни чл.-кор. Николов. Смята се, че при погребенията по това време починалите са били полагани в Земята - Майка в ембрионална поза.По време на дългогодишните разкопки на учените от Националния археологически институт с музей на БАН в селището Слатина са открити много постройки. Сред тях са две големи къщи от 117 и 147 кв. м., както и една от почти 300 кв. м. Селището е било оградено с концентрични ровове, които са имали предпазни и магически функции, в тях са извършвани жертвоприношения.Сред новооткритите находки в селището Слатина са различни предмети от бита и култа като костна лъжица и керамични съдове, пинтадера, части от култови масички за жертвоприношения. Разкопките на екипа на чл.-кор. Николов ще продължат в централната част на селището. Там те се финансират от Столична община, с подкрепата на Столичния инспекторат.", "date": "2019.05.28", "title": "Гроб на 7 600 години откриха в Слатина археолози от БАН"}
{"url": "https://www.novinite.bg/articles/176144/Naprejenie-mejdu-Sarbiya-i-Kosovo-Vuchich-naredi-palna-bojna-gotovnost", "text": "Президентът на Косово Хашим Тачи събра в кабинета си всички шефове на структурите за сигурност в Косово, предаде Танюг, като се позова на Радио и телевизия Косово. В кабинета на Тачи дойдоха директорът на Косовската разузнавателна служба, директорът на полицията, шефовете на правосъдните институции.Междувременно в Белград бе свикано заседание на Съвета за национална сигурност, съобщи сръбската държавна телевизия РТС. Президентът Александър Вучич предупреди ЕС, че Сърбия ще реагира, ако косовските специални части РОСУ не се изтеглят от Северно Косово. РТС съобщава и че е забелязано придвижване на сръбската армия и полиция към Косово.Косовската полиция предприе тази сутрин операция в четирите северни общини с предимно сръбско население. Властите в Прищина съобщиха, че това е операция срещу организираната престъпност, докато директорът на сръбската правителствена служба за Косово Марко Джурич заяви, че тя има за цел да сплаши сърбите и да предизвика паника.Двама сърби бяха леко ранени при стрелба в северната косовска община Зубин поток рано тази сутрин, когато специалните косовски сили РОСУ са пристигнали в района, потвърди за Танюг полицейски служител от мястото на събитието.Около 6.20 часа е започнала престрелка между неизвестни лица и специалните полицейски части.Сръбският президент Александър Вучич нареди всички части на сръбската армия да бъдат поставени в степен на пълна бойна готовност поради навлизането на косовските специални части РОСУ в населеното предимно със сърби северно Косово. По-рано и сръбското министерство на вътрешните работи постави в степен на пълна готовност специалните полицейски части.Силите на НАТО в Косово /КейФОР/ също потвърдиха, че е в ход операция на косовската полиция, която по нареждане на прокуратурата в Прищина се извършва в рамките на борбата с престъпността на цялата територия на Косово, а не само в северните общини с предимно сръбско население, предаде Танюг.Операцията не е насочена срещу сърбите, а срещу хора, обвинени в корупция и престъпност, каза за Танюг говорителят на КейФОР Винченцо Грасо.\"Засега ние следим ситуацията, в контакт сме с властите в Прищина, но сме отворени и за комуникация със Сърбия\", каза Грасо. По неговите думи, става дума за полицейска операция, каквито е имало и в миналото, и КейФОР само наблюдава ситуацията.\"Това е обсъждано и по-рано, ние не се намесваме в операции на полицията, докато не ни поискат съдействие\", каза говорителят на КейФОР, коментирайки призивите на сръбски представители КейФОР да направи нещо по въпроса за операцията на косовските специални части в Северно Косово.", "date": "2019.05.28", "title": "Напрежение между Сърбия и Косово: Вучич нареди пълна бойна готовност"}
{"url": "https://www.novinite.bg/articles/176116/Zrelostnicite-zapochvat-yavyavaneto-na-maturite-po-jelanie", "text": "Днес е държавният зрелостен изпит по желание по три предмета - биология и здравно образование, физика и астрономия и философски цикъл. Това е третата матура, която обаче не е задължителна, на нея се явяват само тези дванадесетокласници, които са решили да положат и трети държавен зрелостен изпит.Препитването започва в 08:00 ч. и продължава 4 астрономически часа, а за зрелостниците със специални образователни потребности – 6 часа.По география и химия са на 30 май, а по математика и история – на 31 май.Около 800 ученици са подали заявления за явяване на матура по желание.Резултатите от държавните зрелостни изпити ще бъдат обявени до 13 юни, припомнят от Министерството на образованието.", "date": "2019.05.28", "title": "Зрелостниците започват явяването на матурите по желание"}
{"url": "https://www.novinite.bg/articles/176125/Berlinskoto-duo-Pan-Pot-se-zavrashta-v-YALTA-CLUB-na-1-yuni", "text": "Обичаното берлинско дуо Pan-Pot се завръща с обещание за още по-незабравимо парти. На  момчетата ще се качат зад пулта на в , а компания ще им прави Последно ги видяхме в клуба през април 2018 година, когато Тасило и Томас за пореден път ни потопиха в дълбините на своята музика. Доминиращото им присъствие в света на електронния саунд кара феновете им да искат да ги чуят отново и отново и това ще се случи тази събота.Историята им започва oт института SAE в Берлин, където двамата са единствените студенти, интересуващи се от техно звуци. Първоначалните им музикални опити поставят началото на електронно експериментиране с минимални стилове като едновременно с това създават дълбоки и тъмни звуци, които по-късно се превръщат в синоним на името им. През следващите години започва поток от оригинални парчета и ремикси издадени чрез лейбълите и  като всеки един демонстрира отдадеността и прецизността на дуото към музиката.Определящият момент в кариерата на Pan-Pot e през 2007 година с издаването на дебютния им албум Pan-O-Rama, чиято 10 годишнина беше отпразнувана по време на SOLAR Summer 2017. Toва е и албумът, който ни даде хитът . По-скорошните им хитови релийзи като и  отново демонстрираха класическият им, смел и вечен стил, представяйки ги като продуценти на върха на играта си, както звуково, така и концептуално.Pan-Pot съвсем не са стигнали до тук само заради качествените си продукции. Когато двамата не прекарват безброй часове в студиото, заети с ремикси и оригинални причведения, те непрекъснато пътуват. Ето как те наистина са стигнало до тук – чрез докосване на еуфоричните, танцуващи тълпи от хора на безброй участие всяка година. Не само, че те притежават химия помежду си, която е приятна за гледане, но и разбират, че всеки дансинг е несравним. Независимо дали става въпрос за интимна клубна вечер или за изява на фестивали като и , те знаят точно какво да правят. Без да се притесняват от нарушаването на каквито и да било граници, те преминават през техно към хаус и всичко между тях с майсторско докосване.На 1 юни, още качествена музика ще чуем и от резидетна на YALTA CLUB, Liubo Ursiny.", "date": "2019.05.28", "title": "Берлинското дуо Pan-Pot се завръща в YALTA CLUB на 1 юни"}
{"url": "https://www.novinite.bg/articles/176109/Startira-Proletniyat-bazar-na-knigata", "text": "Започва най-голямото пролетно книжно изложение в България – традиционният пролетен базар на книгата. Събитието отново ще предложи на публиката вълнуваща разходка сред хиляди книги, представяйки над 160 български книгоиздатели и книготърговци на три нива в НДК в София. В рамките на шестте дни на изложението посетителите ще се срещнат с писатели и поети, сред които Божана Апостолова, Боян Биолчев, Деян Енев, Димо Райков, Здравка Евтимова и други. Паралелно с пролетния базар на книгата ще се проведе и Софийски международен литературен фестивал за деца и младежи.", "date": "2019.05.28", "title": "Стартира Пролетният базар на книгата"}
{"url": "https://www.novinite.bg/articles/176112/Vrashtat-knijniya-pazar-i-pejkata-na-Slavejkovi-na-Graf-Ignatiev", "text": "\r\nДнес приключва ремонтът на емблематичната за София ул.\"Граф Игнатиев\". Довършителни дейности все пак остават, сред които подмяната на превърналите се в обект на полемика ограничители.\r\nПовече за равносметката на тази реконструкция вижте от прякото включване на Тереза Ставрева и нейните събеседниците - директорът на Дирекция \"Транспортна инфраструктура\" инж. Даниел Евлогиев и инж. Тодоров от надзора на ремонта.\r\n\r\n\r\n\r\n\r\n\r\n\r\n\r\n", "date": "2019.05.28", "title": "Връщат книжния пазар и пейката на Славейкови на \"Граф Игнатиев\""}
{"url": "https://www.novinite.bg/articles/176120/Poradi-planirana-aktualizaciya-e-vinetkite-nyama-da-sa-dostapni-na-29-maj", "text": "Поради планирана актуализация услугите за продажба на е-винетки няма да са достъпни от 17 ч. до 19 ч. на 29 майПоради планирани актуализации и поддръжка на системата за електронни винетки от 17 ч. до 19 ч. на 29 май 2019 г. (сряда) услугите за купуване на електронни винетки няма да бъдат достъпни. Препоръчваме на клиентите, които планират пътуване, да купят електронна винетка преди този период, за да избегнат санкции.", "date": "2019.05.28", "title": "Поради планирана актуализация е-винетките няма да са достъпни на 29 май"}
{"url": "https://www.novinite.bg/articles/176135/Trima-dushi-postradaha-pri-katastrofa-na-Hemus", "text": "Трима души са пострадали при катастрофа на автомагистрала \"Хемус\", станала на 27 май в района на Провадия. Това информират от варненската полиция.Пострадалите са били в лека кола \"Деу\" с 19-годишен шуменец зад волана. Заради липса на концентрация, младият водач загубил контрол  над колата и след рязка промяна в посоката на движение се ударил странично в товарен автомобил \"Мерцедес\". След това колата се забила в крайпътно дърво. Вследствие на инцидента шофьорът е получил контузия в гръдната област. Пострадали са и двама негови спътници. 65-годишна жена е с контузии, а 67-годишен  мъж настанен за лечение с фрактура на шиен прешлен. Няма опасност за живота на тримата пострадали. По случая има образувано досъдебно производство. ", "date": "2019.05.28", "title": "Трима души пострадаха при катастрофа на „Хемус“"}
{"url": "https://www.novinite.bg/articles/176113/CIK-ochakva-poslednite-protokoli-ot-evrovota", "text": "Пет български партии ще изпратят депутати в Европейския парламент. До каква степен преференциите ще пренаредят партийните листи и кога ще станат ясни имената на новите евродепутати обаче все още не ясно.Все още не са готови на 100% резултатите от евроизборите, които се проведоха в неделя у нас. Очакват се книжата от последните пет районни избирателни комисии, а в сряда Централната избирателна комисия (ЦИК) трябва да обяви разпределението на мандатите на 17-те места за български евродепутати.При обработени 95% от изборните протоколи със сигурност в Европарламента влизат представители на ГЕРБ, БСП, ДПС, ВМРО и \"Демократична България\". ГЕРБ събира близо 31% от гласовете в страната. БСП е втора политическа сила - с малко над 24% подкрепа. Третото място е за ДПС с над16% гласове, ВМРО има над 7% одобрение. \"Демократична България\" е последната политическа сила, която минава бариерата със над 6% одобрение. Около 1/3 от гласоподаватели са използвали преференциалния вот и се очаква да има пренареджане в листите на БСП и ВМРО.", "date": "2019.05.28", "title": "ЦИК очаква последните протоколи от евровота"}
{"url": "https://www.novinite.bg/articles/176117/Remont-zatvarya-chastichno-bul-Prezident-Linkaln-v-Sofiya-do-kraya-na-yuni", "text": "От днес започва ремонт на бул. \"Президент Линкълн\" в столичния квартал \"Овча купел\".Строително-ремонтните дейности ще започнат от ул. \"Карел Трънка\" до ул.\"Сребърни звънчета\". Ще се работи на етапи до ул. \"Зеленика\" при метростанцията, която в момента се изгражда.От днес до 28 юни се затваря за ремонт участъка от бул.\"Президент Линкълн\" от ул.\"Карел Трънка\" до ул. \"Д-р П. Димков\". Движението от булеварда между ул.\"Д-р П. Димков\" и ул.\"Сребърни звънчета\"ще се извършва двупосочно по едното пътно платно.Ремонтът включва подмяна на асфалтовата настилка, а също изграждане и обновяване на тротоари от двете страни на булеварда. Подменят се и бордюрите, а уличното осветление се обновява. Антипаркинг колчетата по цялата дължина на двата тротоара също ще бъдат подменени. Всички пешеходни пресичания ще са с понижени бордюри и тактилни плочи в помощ на хората с увредено зрение. На трите кръстовища ще бъдат поставени нови светофарни уредби.По време на ремонта се изместват автобусните спирки \"пазара \"Овча купел\"на бул. \"Президент Линкълн\" след ул. \"Сребърни звънчета\" в посока бул. \"Никола Мушанов\" и \"ж.к. Овча купел - 2\" в посока крайна-начална спирка на автобусни линии №№ 11, 60, 73, 102 и нощна линия №3.Проектът е на стойност 4,8 млн. лв. с ДДС, а срокът на изпълнение по договор е 168 дни. Фирмата изпълнител е ГБС-Инфраструктурно строителство.", "date": "2019.05.28", "title": "Ремонт затваря частично бул. \"Президент Линкълн\" в София до края на юни"}
{"url": "https://www.novinite.bg/articles/176122/Zapaliha-se-spirachkite-na-tramvaj-na-bulKonstantin-Velichkov-nyama-postradali", "text": "Запалиха се спирачките на трамвай, който се движи по линия 10. Инцидентът е станал в района на бул.„Константин Величков“, предаде БГНЕС. Няма пострадали.Проблем със спирачките е причинил най-вероятно запалването. Пожарът не е голям, мотрисата е спряна. Затруднено е движението на трамваите в района.", "date": "2019.05.28", "title": "Запалиха се спирачките на трамвай на бул.„Константин Величков“, няма пострадали"}
{"url": "https://www.novinite.bg/articles/176129/BDJ-pita-grajdanite-za-razpisanieto-na-vlakovete", "text": "БДЖ ще приема предложения от гражданите във връзка с разписанието на влаковете, който ще влезе в сила от 15-ти декември тази година. Той е публикуван на официалния сайт на дружеството.Гражданите, които имат препоръки и предложения по варианта за разписание на влаковете, могат да се обадят на тел. 064/ 881 288 и 064/ 881 264, както и да ги изпратят писмено на електронния адрес .Получените предложения ще бъдат обобщени и изпратени на „БДЖ - Пътнически превози”, които ще разгледат техническите възможности за извършване на съответните корекции в проекта и до началото на септември 2019 г. ще предоставят актуална информация за Графика за движение на влаковете.", "date": "2019.05.28", "title": "БДЖ пита гражданите за разписанието на влаковете"}
{"url": "https://www.novinite.bg/articles/176136/Parnoto-i-toplata-voda-shte-poskapne-s-do-17-ot-1-yuli", "text": "\r\nНай-голямо е увеличението за топлофикацията в Разград и Габрово, намаление има единствено за дружеството в Сливен.\r\n\r\n\r\n\r\n\r\n\r\n", "date": "2019.05.28", "title": "Парното и топлата вода ще поскъпне с до 17% от 1 юли"}
{"url": "https://www.novinite.bg/articles/176141/Cenite-na-klinichnite-pateki-za-lechenie-na-deca-shte-se-uvelichat", "text": "Исканията на Българския лекарски съюз /БЛС/ за повишаване на цените на редица клинични пътеки, и най-вече на тези в педиатрията, са изпълнени. Това става известно от проекта на Анекса към Националния рамков договор /НРД/ за медицинските дейности между Националната здравноосигурителна каса и Българския лекарски съюз за 2018 г., публикуван на официалната интернет страница на НЗОК, съобщиха от БЛС.Така, с влизането в сила на Анекса към НРД 2018 г., всички пътеки, които в сега действащия Анекс към НРД 2018, са общи за деца и възрастни, ще бъдат разделени в отделен Пакет и ще бъдат финансирани изцяло като Пакет \"Педиатрия\". Цените на клиничните пътеки, изпълнявани в клиники/отделения по \"Педиатрия\" в структури от трето ниво на компетентност се увеличават с 30 на сто, а тези от първо и второ ниво на компетентост с 20 на сто. Поради значителните разходи за хирургично лечение на деца, както и необходимостта от по-продължително проследяване на състоянието им, е било договорено увеличение с 50 на сто на цените на клинични пътеки за операции на хранопровод, стомах, тънки и дебели черва.Увеличението на цените в областта на пулмологията ще бъде с 10 на сто, като там, където има разделение на пътеки за деца и за възрастни, детските пътеки ще бъдат завишени с 20 на сто. Повишаване с 10 на сто ще има и на цените на терапевтични клинични пътеки, изпълнявани в отделения по \"Вътрешни болести\", \"Кардиология\"и \"Анестезиология\" и интензивно лечение\"от първо и второ ниво на компетентност. Имайки предвид факта, че за изпълнението на клинични пътеки в областта на \"Инфекциозни болести\", са необходими значителни средства, както за диагностициране на съответното заболяване, така и за лечението на пациентите, договореното увеличение при тях е в размер на 20 на сто.В подкрепа на демографската политика със 100 лв. е увеличена цената на клинична пътека \"Раждане\" - от 750 на 850 лв. Увеличение има и при цените на амбулаторни процедури.Проектът на Анекс към Националния рамков договор за медицинските дейности между Националната здравноосигурителна каса и Българския лекарски съюз за 2018 г. е публикуван на официалната интернет страница на НЗОК за 14-дневно обществено обсъждане.", "date": "2019.05.28", "title": "Цените на клиничните пътеки за лечение на деца ще се увеличат"}
{"url": "https://www.novinite.bg/articles/176148/Kola-se-vryaza-v-tramvaj-na-bul-Konstantin-Velichkov-v-Sofiya", "text": "Лека кола се вряза в трамвай 11 на бул. Константин Величков в София, предаде репортер на Канал 3.Шофьорът се опитал да направи неправомерен ляв завой, а ватманката не успяла да реагира и да спре на време. Пострадали няма. На мястото вече са пристигнали полицейските служби. Движението на трамваите в тази посока към момента е спряно.", "date": "2019.05.28", "title": "Кола се вряза в трамвай на бул. Константин Величков в София"}
{"url": "https://www.novinite.bg/articles/176142/Otcepiha-chast-ot-Plovdiv-zaradi-spukan-gazoprovod", "text": "При строителни и ремонтни дейности на Рогошко шосе в района на моста Адата в Пловдив е бил спукан газопровод, предаде БНР.Сигнал за инцидента е постъпил в полицията малко преди 12.00 часа днес.Районът е отцепен и обезопасен от полицейски служители. На място са екипи на пожарната и представители на газоразпределителното дружество.Трафикът се пренасочва по обходни маршрути.", "date": "2019.05.28", "title": "Отцепиха част от Пловдив заради спукан газопровод"}
{"url": "https://www.novinite.bg/articles/176162/I-shefat-na-predizborniya-shtab-na-BSP-za-evrovota-Georgi-Svilenski-podade-ostavka", "text": "И шефът на предизборния щаб на БСП за евровота Георги Свиленски подаде оставка пред Националния съвет.По-рано лидерът на социалистите Корнелия Нинова също се оттегли от поста си.", "date": "2019.05.28", "title": "И шефът на предизборния щаб на БСП за евровота Георги Свиленски подаде оставка"}
{"url": "https://www.novinite.bg/articles/176139/Ne-e-imalo-kiberataki-po-vreme-na-izborite", "text": "Не е имало кибератаки по време на изборите, каза вътрешният министър Младен Маринов и заяви, че сигурността на вота е била добре организирана. Той обаче прогнозира, че неизбежно ще се увеличават случаите на кибератаки.Проблем е законодателството у нас, защото Законът за електронните съобщения възпрепятства разследванията.Няколко текста в него, които предвиждат съвсем леки наказания, ограничават възможностите на разследващите, каза Явор Колев - ръководител на звеното за киберпрестъпления в ГДБОП на тематичен форум в столицата.Младен Маринов допълни, че киберпрестъпленията не познават граници. А този тип престъпност се развива благодарение и на военни и икономически конфликти.", "date": "2019.05.28", "title": "Не е имало кибератаки по време на изборите"}
{"url": "https://www.novinite.bg/articles/176160/Eksperti-i-grajdani-obsajdat-pri-ombudsmana-promenya-li-neshto-novata-formula-za-sgradna-instalaciya", "text": "Омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. Форумът ще се състои утре, 29 май 2019 г., от 11.00 часа в институцията на омбудсмана – гр. София, ул. „Георг Вашингтон“ № 22.Защитени ли са правата и интересите на потребителите с промените в наредбата, позволяват ли фактуриране на действително отдадената и потребена топлинна енергия от сградната инсталация, са част от въпросите, на които ще се търси отговор. Поканени да участват са всички отговорни и заинтересовани страни – Министерството на енергетиката, Комисията по енергетика към НС, Комисия за водно и енергийно регулиране, Столичен общински съвет, Комисия за защита на конкуренцията, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, топлофикационни дружества, Асоциация на дружествата за топлинно счетоводство, Асоциация за регулиране отношенията в етажната собственост „Справедливост“ и граждани.", "date": "2019.05.28", "title": "Експерти и граждани обсъждат при омбудсмана променя ли нещо новата  формула за сградна инсталация"}
{"url": "https://www.novinite.bg/articles/176156/Pravnata-komisiya-othvarli-vetoto-na-prezidenta-varhu-promenite-v-Zakona-za-darjavnata-sobstvenost", "text": "С 14 гласа „за” Комисията по правни въпроси в НС отхвърли ветото на президента върху Закона за изменение и допълнение на Закона за държавната собственост, съобщава БГНЕС.Законът беше приет от НС на 15 май 2019 г.", "date": "2019.05.28", "title": "Правната комисия отхвърли ветото на президента върху промените в Закона за държавната собственост"}
{"url": "https://www.novinite.bg/articles/176143/Zadarjaha-kmeta-na-Bojurishte", "text": "\r\nПри акция на Спецпрокуратурата, служители на Антикорупционната комисия и СДВР в община Божурище е задържан кмета Георги Димов. Той е разследван за длъжностно престъпление.\r\n\r\n\r\n\r\n\r\n\r\n", "date": "2019.05.28", "title": "Задържаха кмета на Божурище"}
