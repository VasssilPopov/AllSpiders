{"url": "https://www.novinite.bg/articles/162364/Rosatom-Sigurni-sme-che-kabinetat-shte-vzeme-madro-reshenie-za-AEC-Belene", "text": "На 25 юли 2018 г. в София се проведе тържествената церемония по подписването на заключителните документи за изпълнените дейности по договора между АЕЦ „Козлодуй“ и консорциума „Русатом Сервис“ – „Концерн Росенергоатом“ – „Риск Инженеринг“ за обосновката на възможността за удължаване на срока на експлоатация на Шести енергоблок до 60 години. От страна на АЕЦ „Козлодуй“ предавателният протокол бе подписан от изпълнителния директор Иван Андреев, а от страна на „Русатом Сервис“ – от генералния директор Евгений Салков. В събитието участваха министърът на енергетиката на България Теменужка Петкова, първият заместник генерален директор и директор на Блока за развитие и международен бизнес на руската корпорация „Росатом“ Кирил Комаров, представители на АЕЦ „Козлодуй“, Българския енергиен холдинг, Агенцията по ядрено регулиране и предприятията на „Росатом“, които участват в реализирането на проекта – „Русатом Сервис“, „Концерн Росенергоатом“, ОКБ „ГИДРОПРЕСС“. Резултатите от проведените в рамките на проекта дейности показаха, че обследваното оборудване, строителните конструкции и системи са в работоспособно състояние и, като се отчита съществуващата система за техническо обслужване и ремонт, могат безопасно да бъдат експлоатирани до 2051 г. при условие, че се провеждат дейностите за управление на ресурсните характеристики и се изпълняват посочените в заключенията препоръки. „Заедно с партньорите ние извършихме колосална работа. Успешното осъществяване на проекта стана възможно благодарение на изключително отговорния подход към проекта от страна на руските и българските специалисти, културната близост и атмосферата на доверие. Ние си сътрудничим с България в областта на атомната енергетика повече от половин век. Предвид уникалния опит на „Росатом“, ще се радваме да окажем всестранна подкрепа на българските колеги и по други атомни енергийни проекти“, отбеляза Кирил Комаров. „Запазването на капацитета и развитието на ядрената енергетика при стриктно спазване на международните норми за защита на околната среда и човешкото здраве е основен приоритет за българското правителство. След като през миналата година Пети енергоблок на АЕЦ „Козлодуй“ получи нов десетгодишен лиценз, днес проектът за удължаване на експлоатационния срок на Шести енергоблок е една от най-важните ни задачи за изпълнение на този приоритет“, заяви министър Теменужка Петкова. „Ние планираме и по-нататък да развиваме сътрудничеството си за поддържане на експлоатацията на атомната централа, нейната модернизация и техническо обслужване. Освен това трябва да отбележим важността на АЕЦ „Козлодуй“ за развитието на социалната АО «РУСАТОМ СЕРВИС» +7 (495) 995 7680 info@rusatomservice.ru екосистема на общината. Като отговорен партньор „Росатом“ обръща специално внимание на благотворителните програми. Преди година подарихме на града детска площадка, а сега с финансовата подкрепа на „Русатом Сервис“ ще бъде построен съвременен спортен комплекс, който ще бъде достъпен за всички желаещи“, коментира Евгений Салков. Справка: Договорът между АЕЦ „Козлодуй“ ЕАД и консорциума АО „Русатом Сервис“ – АО „Концерн Росенергоатом“ - „Риск Инженеринг“ АД за изпълнение на дейностите за разработване на обосновката за удължаване на срока на експлоатация на Шести енергоблок на АЕЦ „Козлодуй“ до 60 години бе подписан на 28 януари 2016 г. Срокът за изпълнение на договора е 30 месеца. АО „Русатом Сервис“ е част от електроенергийното подразделение на руската корпорация „Росатом“. Компанията предоставя пълния спектър от услуги и доставки, необходими за осигуряване на експлоатацията и ремонта на чуждестранни АЕЦ с реактори ВВЕР. Компанията присъства на практика във всички страни с действащи АЕЦ с реактори ВВЕР извън пределите на Русия. На пазарите в България, Китай, Иран и Армения АО „Русатом Сервис“ има лидерски позиции, като е основен изпълнител на дейностите за удължаване на сроковете на експлоатация, плановите ремонти и модернизиране на оборудването на АЕЦ с реактори ВВЕР. www.rusatomservice.ru", "date": "2018.07.25", "title": "\"Росатом\": Сигурни сме, че кабинетът ще вземе мъдро решение за АЕЦ “Белене“"}
{"url": "https://www.novinite.bg/articles/162346/Do-selo-Sharkovo-ne-se-dopuskat-vanshni-hora-zaradi-chumata-po-jivotnite", "text": "\r\nОбстановката в Болярово и съседните населени места с констатирано заболяване на чума по дребните преживни животни остава без промяна. Блокадата в три километровата зона около село Шарково остава вече четвърти ден. До селото не се допускат външни за населеното място хора.\r\n\r\n\r\n\r\n\r\n\r\n\r\n", "date": "2018.07.25", "title": "До село Шарково не се допускат външни хора заради чумата по животните"}
{"url": "https://www.novinite.bg/articles/162351/Naj-capite-gpadove-v-cveta-vs-Cofiya-Kolko-struva-mesec-jivot", "text": "Paзxoдитe пo пpeмecтвaнe ca нeщo, ĸoeтo чoвeĸ винaги тpябвa дa имa пpeдвид, ĸoгaтo cмeня гpaдa, в ĸoйтo живee, a oщe пoвeчe, ĸoгaтo e peшил дa зaминe в чyжбинa. Caмo визaтa зa Hoвa Зeлaндия, нaпpимep, cтpyвa нaд 2000 дoлapa, пoĸaзвaт дaннитe нa плaтфopмaтa Nеѕtрісk, ĸoятo cтpaвнявa paзxoдитe зa пpeмecтвaнe в 80 гpaдa пo cвeтa, съобщава Money.bg.Дecтинaциитe в cпиcъĸa ca пoдpeдeни cпopeд тoвa ĸaĸви ca нeизбeжнитe xapчoвe пpeз пъpвия мeceц oт пpиcтигaнeтo тaм, вĸлючвaщи визaтa зa eдин чoвeĸ, нaeмът нa eднocтaeн aпapтaмeнт, тpaнcпopтa, цeнитe нa xpaнaтa, интepнeтa и paзгoвopитe.Ha бaзa нa тeзи изчиcлeния Дyбaй ce oĸaзвa гpaдът, в ĸoйтo чoвeĸ тpябвa дa cи пoдгoтви минимyм 4250 дoлapa зa пъpвитe 30 дни тaм. Cтoлицaтa нa eднoимeннoтo eмиpcтвo e нa пъpвo мяcтo в ĸлacaциятa зa 2018 гoдинa, ĸaтo визaтa зa тaм e нaй-гoлeмият paзxoд c цeнa oт 2125 дoлapa. Haeмът нa aпapтaмeнт тaм cтpyвa cpeднo 1340 дoлapa, a xpaнaтa зa eдин мeceц - oĸoлo 530 дoлapa.Ha втopo мяcтo e Oyĸлaнд c oбщи paзxoди oт 4002 дoлapa, cлeдвaн oт Caн Фpaнциcĸo c тaĸивa oт 3768 дoлapa. Bизaтa зa Hoвa Зeлaндия излизa нaй-cĸъпo - нaд 2150 дoлapa, ĸaтo вpeмeтo зa издaвaнe e пoвeчe oт гoдинa - 381 дни. Зa cpaвнeниe нaй-eвтинa e тя зa Xoнĸoнг - пoд 25 дoлapa, ĸaтo дoĸyмeнтитe cтaвaт гoтoви зa пo-мaлĸo oт мeceц.Haй-cĸъп oт вcичĸи 80 гpaдa пъĸ e нaeмът в Caн Фpaнциcĸo - cpeднo близo 2380 дoлapa. Oт дpyгa cтpaнa нaй-изгoдeн e тoй в индийcĸия гpaд Бaнгaлop - cpeднo 160 дoлapa нa мeceц.B тoп 10 нa нaй-cĸъпитe гpaдoвe зa пpeмecтвaнe влизaт oщe Hю Йopĸ, Лoндoн, Cидни, Ocлo, Цюpиx, Teл Aвив и Aмcтepдaм. Bъв вcичĸи тяx oбщитe paзxoди зa пъpвия мeceц ca нaд 2700 дoлapa.Haй-мaлĸи ca paзxoдитe пoпpeмecтвaнe в Kaйpo - oбщo 656 дoлapa. B тoп 3 ca oщe Бaнгaлop и Бyĸypeщ. Coфия e нa ceдмo мяcтo ĸaтo нaй-eвтинa дecтинaция c oбщи paзxoди oт 951 дoлapa.Ha пъpвo мяcтo пo тeжecт в бългapcĸaтa cтoлицa e нaeмът нa eднocтaйнo жилищe, ĸoйтo oт Nеѕtрісk изчиcлявaт нa cpeднo 355 дoлapa мeceчнo. Xpaнaтa cъщo излизa cpaвнитeлнo cĸъпo - 300 дoлapa. Oт дpyгa cтpaнa интepнeтът e нaй-eвтин - cpeднo 11 дoлapa нa мeceц.", "date": "2018.07.25", "title": "Нaй-cъпитe гpaдoвe в cвeтa vs Coфия: Колко струва месец живот?"}
{"url": "https://www.novinite.bg/articles/162352/Ucheni-sazdadoha-raztvorimi-vav-voda-plastmasovi-torbichki", "text": "Чилийски учени представиха разтворими във вода пластмасови торбички, които не замърсяват околната среда, съобщи Франс прес. Каква е тайната им? При производството на тези торбички петролът е заменен с варовик. \"Продуктът ни е дериват на варовикова скала, която не влияе върху околната среда\", заяви ръководителят на фирмата Роберто Артете на пресконференция в Сантяго. Артете и Кристиан Оливарес са инициатори на проекта. Те се надяват новият продукт на базата на разтворимия във вода поливинилов алкохол да бъде пуснат на пазара през октомври в Чили - една от първите страни в Латинска Америка, забранили използването на традиционни пластмасови торбички. \"Това е като да месиш хляб - поясни Артете. - За целта са нужни брашно и други съставки. Нашето брашно е поливинилов алкохол, а използваните от нас други съставки бяха одобрени от американското Управление за контрол на храните и лекарствата. То ни разреши да произвеждаме различни пластмасови продукти с този материал.\" Освен въпросната торбичка, която се разтваря в студена вода, бе представена и друга, която се отличава с по-голяма устойчивост. Тя се разтваря в топла вода.", "date": "2018.07.25", "title": "Учени създадоха разтворими във вода пластмасови торбички"}
{"url": "https://www.novinite.bg/articles/162336/Yspenie-na-sv-Anna", "text": " вета Анна е сочена от традицията за майка на Дева Мария и баба на Иисус Христос. Тя е потомка на известен род - Аароновия.Култът към светицата се разпространява широко през VI век, когато в Константинопол е построена първата черква, носеща нейното име. Тя е смятана за покровител на полуостровите Квебек и Бретан, както и на родилките и миньорите, на брака, на майчинството, на семейството, на бременните, девиците и вдовиците. Народът нарича празника Янино или Анино зачатие, Аньовден, Анино въведение, Света Ана Каталина.Освен с майчинството денят се свързва и с обръщането на слънцето на изток, към пролет, денят започва да расте (колкото просено зърно или колкото скок на тригодишен елен). Ражда се нещо ново, нова светлина, ново време, Нова година, нов късмет. Нощта срещу празника се смята за най-дългата в годината (по стар стил празникът се е празнувал на 22 декември, денят на зимното слънцестоене). В Македония разказват, че на този ден 7 светии понасят слънцето на ръце и го \"завъртат към пролет\", а на св. Вартоломей (11 юни) - \"го завъртат към зимата\". На други места вярват, че обратното завъртане към зима става на Еньовден, 24 юни, когато св. Иван намята кожуха и се стяга за зима.Според неканоничното Протоевангелие на Яков Анна и нейният съпруг Йоаким са посетени от ангел, който им съобщава, че ще имат дете. Анна обещава да посвети детето си на служба на Бог и на тригодишна възраст Мария е отведена във Втория храм. Историята е подобна на тази на Самуил, чиято майка също дълго време е бездетна и се нарича Ханна.", "date": "2018.07.25", "title": "Yспение на св. Анна"}
{"url": "https://www.novinite.bg/articles/162335/Ostava-bedstvenoto-polojenie-v-Tetevensko", "text": "Бедственото положение в Тетевенско остава, след като през изминалото денонощие в района паднаха близо 100 литра дъжд на кв.м. Водната стихия взе една жертва, а много населени места останаха без ток. В момента няма бедстващи хора, но продължава да вали. Това каза за БНР кметът на града Мадлена Бояджиева. Тази сутрин се събира кризисният щаб. Голяма част от пораженията след пороя от миналото денонощие са преодолени. Вече е укрепен пътят между селата Глогово и Градешница, които вчера бяха най-тежко засегнати. Всичките около 20 пострадали къщи вече са отводнени. Започва работа за осигуряване на подход за автомобили към двете махали, които бяха откъснати заради срутването на мостове. В двете махали има общо около 300 души, които разполагат с достатъчно хранителни запаси и вода, увери градоначалникът. Няма спешно нуждаещи се от медицинска помощ. Нощните валежи временно са откъснали и село Черни Вит, пътят е бил блокиран от вода и свлачище, но към момента е пробит и достъпът е възстановен, допълни Мадлена Бояджиева. 13 деца са били изолирани във вила край село Гложене, но впоследствие са били евакуирани и са в добро състояние. Днес комисии започват обход на засегнатите населени места, за да регистрират и описват щетите, които тепърва ще се остойностяват, посочи Бояджиева. Заради дъждовете под 24-часово наблюдение има при язовир \"Ивайловград\". Под непрекъснато наблюдение е и нивото на река Марица. Българското външно министерство вече предупреди властите в Гърция и Турция за очаквано опасно покачване на водите на реките Арда и Марица.", "date": "2018.07.25", "title": "Остава бедственото положение в Тетевенско"}
{"url": "https://www.novinite.bg/articles/162353/Ovcevadi-i-kozevadi-iskat-korenna-promyana-v-darjavnata-agrarna-politika", "text": "Овцевъди и козевъди настояват за коренна промяна в държавната аграрна политика, както и за създаване на стратегия за развитието и обединяването на бранша. Страната ни от години няма аграрна политика, а малките и средните производители не са защитени, каза на пресконференция проф. Иван Станков - изпълнителен директор на Националната овцевъдна и козевъдна асоциация. Необходими са и държавни спешни меки за недопускане отново на зараза сред животните в Странджа, призова Йордан Трифонов, чието стадо беше евтаназирано заради чума. По думите му би трябвало да се изгради буферна зона между България и Турция. Протестите ни не са политически, тъй като предишните бяха по време на служебно правителство, а от година и половина имаме едни и същи искания, подчерта Симеон Караколев, съпредседател на асоциацията. По думите му чл. 23 от проекта за изменение и допълнение на Наредбата за условията и реда за прилагане на схемите за директни плащания е дискриминативен и настоя всички овцевъди и козевъди да работят по еднакви правила. Проектът е за обществено обсъждане до 22 август. Целта на протестите не е да се създава хаос, а ред, допълни той. В асоциацията има 1750 членове с близо 230 хиляди животни, посочи Караколев и допълни, че има и 16 организации на производители.", "date": "2018.07.25", "title": "Овцевъди и козевъди искат коренна промяна в държавната аграрна политика"}
{"url": "https://www.novinite.bg/articles/162342/Arhitekti-ot-cyal-svyat-se-sarevnovavat-za-noviya-centar-na-Veliko-Tarnovo", "text": "Архитекти от цял свят ще се съревновават с проекти за изграждане н нов градски център на Велико Търново, който е планиран за терена на Старото военно училище. В края на миналата седмица /20 юли/ изтече срокът за приемане на материалите за обявения от Община Велико Търново международен архитектурен конкурс, иницииран от кмета Даниел Панов.Своите виждания за територията от 190 декара предлагат архитектки от Холандия, Полша, Колумбия, Унгария, Белгия, Япония, Италия, Испания, Индия, Канада, Русия, Франция, Босна и Херцеговина, Турция, Съединените щати, България и др. Част от тях - както от България, така и от Франция, Турция и Русия, не се довериха на куриерски фирми, а предпочетоха да предадат лично проектите си в деловодството на Община Велико Търново. Други от желаещите да се включат в престижната международна надпревара не успяха да се справят със сроковете и да завършат разработките си, други пък имаха проблеми с изпращането на своите материали.Много архитекти от цял свят изпратиха специални благодарствени писма до ръководството на Община Велико Търново и до екипа на проекта. В тях те изразяват своето отлично впечатление от добре организирания конкурс, изключително интересната задача и възможността да се запознаят с проблематиката на града, неговите гражданите и техните нужди. Те обещаха един ден задължително да посетят старата българска столица.Международният архитектурен конкурс за нов градски център на Велико Търново, който се провежда под мотото “Ново сърце за стария град“, е най-мащабното и престижно състезание на професионални идеи, което се провежда в страната. 75000 евро е наградният фонд. Журирането ще се проведе в периода 27 – 29 юли, като за целта в старата столица пристигат именити архитекти от няколко държави, доказани професионалисти в областта на архитектурата и градското проектиране. Имената на класираните ще бъдат обявени в събота – 28 юли, вечерта. Това ще се случи в 18,30 ч. в Голямата зала на Община Велико Търново.Международният архитектурен конкурс включва две части, които са неразривно свързани – градоустройствено решение (концепция) за територията на Старото военно училище и проект (концепция) за сграда на Експозиционен център. С нейното строителство, заедно с прилежащата инфраструктура, Община Велико Търново ще постави началото на поетапното развитие на територията от близо 190 декара. Изграждането на експозиционния център е част от одобрената инвестиционна програма на общината по мерките за градска среда на оперативна програма „Региони в растеж“.Публична лекция във Велико Търново ще изнесе един от членовете на престижното международно жури - архитект Андреа Д`Антраси, асоцииран партньор в MAD Architects – Europe. Той е известен с участието си в мащабни международни проекти. Събитието ще се проведе на 27 юли от 18,00 ч. и ще бъде в Голяма зала на Община Велико Търново. Темата на лекцията ще е „MAD Works, MAD Architects“.Входът е свободен и достъпен за всички желаещи. Лекцията ще бъде на английски език, осигурен е превод на български. ", "date": "2018.07.25", "title": "Архитекти от цял свят се съревновават за новия център на Велико Търново"}
{"url": "https://www.novinite.bg/articles/162354/Kaso-saedinenie-ot-ruter-opojari-apartament-v-Pleven", "text": "На 24 юли в 10:11 часа в Оперативен център при РДПБЗН - Плевен е съобщено за пожар в апартамент в град Плевен ж.к. \"Сторгозия\". Причина за инцидента е късо съединение в рутер. Унищожено е домашно имущество и са опушени стени – 100 кв.м. Пламъците са погасени от четирима служители на РС ПБЗН – Плевен с един автомобил.", "date": "2018.07.25", "title": "Късо съединение от рутер опожари апартамент в Плевен"}
{"url": "https://www.novinite.bg/articles/162356/Dete-pochina-v-bolnica-sled-kato-be-blasnato-ot-avtomobil-na-trotoar-v-Sandanski", "text": "6-годишно момченце почина от тежки травми в болницата в Сандански, след като бе блъснато от лек автомобил на тротоара, водачът е задържан. Пътният инцидент стана малко след 9 ч. тази сутрин на ул. \"Александър Буйнов\". Лек автомобил, управляван от 73-годишен водач от гр. Сандански, движейки се по улицата с наклон, блъска детето, което било на тротоара. То е било с баба си. Преди момченцето, лекият автомобил блъска още два паркирани автомобила. Проблемът е, че улицата е затворена заради ремонт, но въпреки това водачът на фолксвагена е влязъл в нея. Пострадалото дете е транспортирано със случаен превоз в болница \"Свети Врач\" в Сандански с фрактура на бедро и травми на главата. За съжаление 3 часа по-късно то е починало.", "date": "2018.07.25", "title": "Дете почина в болница, след като бе блъснато от автомобил на тротоар в Сандански"}
{"url": "https://www.novinite.bg/articles/162339/Vzimat-merki-za-zamarsyavaneto-na-vazduha-v-Shumen", "text": "През летния сезон ще бъде засилен контролът върху източниците на фини прахови частици в атмосферния въздух на територията на Шумен.От Община Шумен обръщат внимание на всички физически и юридически лица, които извършват складови, ремонтни и строителни дейности, свързани с формирането на неорганизирани емисии на прахообразни вещества, да вземат необходимите мерки. Да се ограничи складирането на инертни строителни материали на открито, а при наличие на такива да се предприемат мерки за оросяване и/или поставяне на покритие, което да предпазва от запрашаване.След запълване на изкопите, излишните количества прахообразуващи материали да се извозват своевременно. Да се извършва оросяване при осъществяване на дейности, при които се формират прахообразни вещества.При транспортиране на строителни отпадъци, земни маси и насипни материали да се използват платнища за покриване на транспортните средства. Да се почистват своевременно уличните платна в случай, че са замърсени с инертни материали, строителни отпадъци или земни маси.", "date": "2018.07.25", "title": "Взимат мерки за замърсяването на въздуха в Шумен"}
{"url": "https://www.novinite.bg/articles/162331/Dneven-horoskop-za-sryada", "text": "Ако кажем, че последните няколко дни са били трудни за вас, няма да бъде достатъчно. За щастие, винаги след тежък период следва по-хубав, така че не се отчайвайте. Днес е първият ден от този по-хубав период, така че се наслаждавайте!Вече можете да излезете от черупката си. Безопасно е! Опитвате се да забравите нещо, затова сте се затворили в себе си и се опитвате да постигнете целта си. Вече напредвате, така че можете да излезете навън и да продължите живота си. Напоследък преживяхте много стрес и напрежение, затова е време да си починете. Уредете си среща със стар приятел или познат. Важно е да се разсеете и да се разведрите. Имате нужда от почивка, която е напълно заслужена. Вижте повече на : ", "date": "2018.07.25", "title": "Дневен хороскоп за сряда"}
{"url": "https://www.novinite.bg/articles/162333/Psiholog-komentira-strelbata-v-podlez-v-Sofiya", "text": "Става нещо в обществото ни. Ценностната ни система е рухнала. Това каза в сутрешния блок на БТВ психологът Христо Монов, който коментира вчерашната стрелба в подлеза на бул. \"България\" и \"Гоце Делчев\", при която 50-годишен мъж е с опасност за живота. \"Немислимо е заради това, че куче е маркирало територия да се извади пистолет. Оказва се също така, че стрелецът от подлеза има криминална регистрация за побой. Нашият закон за придобиване на оръжие е един от най-рестриктивните. Когато действително един човек, който има оръжие, има криминална регистрация, би трябвало незабавно да му се отнема оръжието. Трябва да се помисли за по-прецизна система за подбор на хората, които да притежават оръжие. Една по-точна диагностична система ще ни предпази от подобни ситуации”, каза още Монов. \"Когато насреща човек извади оръжие, няма как да реагираме по друг начин освен агресивно. Надявам се поне свидетелите на инцидента вчера да са реагирали адекватно”, завърши психологът.", "date": "2018.07.25", "title": "Психолог коментира стрелбата в подлез в София"}
{"url": "https://www.novinite.bg/articles/162334/Zaloviha-mladej-s-kanabis", "text": "На 24.07.2018г. около 15.00 часа в с. Челопек е извършена полицейска проверка на М.К. /19г./ от гр.Враца. У младежа е намерен полиетиленов плик, съдържащ суха зелена листна маса с тегло около 24 грама. При направения полеви наркотест съдържанието реагира на канабис. М.К. е задържан в РУ-Враца за срок до 24 часа. По случая е образувано бързо полицейско производство.", "date": "2018.07.25", "title": "Заловиха младеж с канабис"}
{"url": "https://www.novinite.bg/articles/162337/Darjavata-predlaga-klyuchovi-promeni-kasaeshti-vtorata-pensiya", "text": "Всеки доброволен пенсионен фонд да бъде задължен да информира хората, които се осигуряват при него, за размера на прогнозната пенсия. Това предлага с промени в Кодекса за социално осигуряване финансовият министър Владислав Горанов. Мотивът е всеки човек да може да планира по-добре своите спестявания, които поверява за управление на фонда. Ако предлаганите промени бъдат одобрени от парламента, Комисията за финансов надзор допълнително ще запише в наредба как да се прогнозира пенсията, така че данните да са надеждни. 2886 лева средно имат хората за втора пенсия 2886.44 лв. е средната сума по партидите за втора пенсия в универсалните фондове, показват последните данни на Комисията по финансов на... Прочети повече През тази година стана ясно, че допълнителните пенсии, които ще започнат да се изплащат, са в размер на 20-30 лева. Пред в. \"24 часа\" пенсионни компании обявиха, че е много трудно да се каже какъв точно ще е размерът на втората пенсия, защото се работи на принципа на дефинираните вноски. Този принцип и заложената в Кодекса забрана фондовете да обещават доходност прави разпоредбата трудно изпълнима. От компаниите споделиха също, че евродирективата, която определя положението, не се отнася до задължителните фондове, а някои от промените са адресирани и към тях. КФН да разрешава прехвърляне на професионална схема или на част от нея от един фонд за доброволно пенсионно осигуряване в друг, предвиждат също промените. Заявлението ще се подава от пенсионноосигурителното дружество, което представлява фонда, в който се прехвърля схемата. В момента у нас лиценз за осигуряване по професионални схеми, при които пенсията е дефинирана, а не капиталова, има само фондът \"ДСК Родина\", става ясно от сайта на КФН. Кодексът няма да разрешава възможност за прехвърляне на управлението на професионална схема или част от нея в друга държава-членка от ЕС и за поемане на управлението на схема от такава институция. Над половината българи ще взимат едва 30 лв. втора пенсия Плачевни прогнози за първите пенсионери, които ще получават втора пенсия от универсалните фондове, публикува вчера социалното министерс... Прочети повече В кодекса да се запише принципно изискване за осъществяване на надзор, основан на риска. Като елемент за него се въвежда извършването на стрес тестове като инструмент за оптимално разпределение на надзорните ресурси и за навременно установяване на потенциални проблеми в сектора на допълнителното пенсионно осигуряване. Дружествата към пенсионните фондове ще бъдат задължени да правят и собствена оценка на риска, е записано още в поправките. Управлението на инвестициите и други ключови функции на пенсионните фондове да не се възлагат на външни изпълнители, тъй като тези дейности имат ключово значение и за фондовете, и за осигурените лица, предлага още министър Горанов. За тези дейности, които пенсионен фонд реши да възложи на външен изпълнител, се въвеждат изисквания, които да гарантират ефективен надзор. Пенсионните дружества да получат право да инвестират до 5% средства на фонд за допълнително доброволно осигуряване по професионални схеми в корпоративни облигации. Средства от фонд да могат да се инвестират и в акции, различни от акциите на предприятие за колективно инвестиране, както и в права или варианти по тях, при условие че те също са приети за многостранна схема за търговия или от организирана система за търговия в държава от ЕС, предвиждат още промените. Налагат ограничения на правото за наследяване на втора пенсия Родените след 1959 г. ще имат избор между три варианта за изплащане на втора пенсия, но всички те не зависят изцяло от волята на осигур... Прочети повече За да се ограничи ликвидният риск, поправките в кодекса предвиждат въвеждането на количествено ограничение за експозицията към инструменти. Да бъдат отменени изискванията към инвестиционната дейност на чуждестранни институции за професионално пенсионно осигуряване, които управляват професионални схеми на български предприятия, е записано в предложенията за поправки. Поправките в кодекса въвеждат и нови задължения в контролните функции на банките-попечители - те ще трябва да следят при сделки с активи на пенсионния фонд дали всички плащания по тях се превеждат в обичайните срокове. Това ще доведе до постоянни по-високи разходи за банките-попечители, пише в оценката за въздействието, но без да се посочват конкретни суми. Експертите на финансовото министерство смятат, че разходите не са високи, но и не могат да бъдат избегнати, защото сме задължени да приложим европейско законодателство в нашето. Реално ще бъдат засегнати 9 пенсионноосигурителни дружества, 9 универсални пенсионни фонда, 9 професионални пенсионни фонда, 9 доброволни пенсионни фонда и 2 доброволни пенсионни фонда по професионални схеми. Това означава 4,61 млн. осигурени лица и 1,2 млн. пенсионери. Отделно ще се увеличи административната тежест за фондовете, защото ще трябва да изготвят и подават нови документи пред надзорния орган. Общественото обсъждане на предложенията за промяна в Кодекса за социално осигуряване ще продължат до 21 август.", "date": "2018.07.25", "title": "Държавата предлага ключови промени, касаещи втората пенсия"}
{"url": "https://www.novinite.bg/articles/162341/Razbiha-grupa-za-narkorazprostranenie-v-Ruse", "text": "Неутрализирана е престъпна група, доставяла и разпространявала наркотици на територията на Русе. На двама от задържаните при операция на ТСБОП са повдигнати обвинения и наложени постоянни мерки за задържане.Служители на ТСБОП-Русе извършили процесуално-следствени действия в Русе и Приморско във връзка с доказване и документиране дейността на организирана престъпна група, занимаваща се с доставка и разпространение на наркотични вещества. Претърсвания са извършени на седем жилища и един автомобил. В условията на неотложност е проверен и адрес в Приморско. Намерени и иззети са 30 г. хероин, близо 2 г. метамфетамин, везна и около 10 мобилни телефона.В хода на операцията по пресичане на престъпната дейност за срок до 24 часа задържани трима жители на Русе – на 34, 25 и 26 години. Изяснено е, че групата е действала от март 2018 г., като същия месец е започнало и наблюдението й. Според събраните до момента данни групата е доставяла и  разпространявала хероин и метамфетамин във формата на кристал.По случая е образувано досъдебно производство за престъпление по чл. 321 вр. чл. 354 „а“ от НК. Разпитани са 11 свидетели, двама от тях - от съдия от Специализирания наказателен съд - София. На двама от задържаните са повдигнати обвинения за участие в организирана престъпна група, занимаваща се с доставка и разпространение на наркотици. С постановление на прокурор мерките им за задържане са удължени до 72 часа, а впоследствие, с решение на съда, са им наложени постоянни мерки за неотклонение. Установено е и участие на още двама души – на 50 и 43 години – задържани по други досъдебни производства на Окръжна прокуратура – Русе.", "date": "2018.07.25", "title": "Разбиха група за наркоразпространение в Русе"}
{"url": "https://www.novinite.bg/articles/162348/Maj-zaplashi-dvama-s-pushka-v-stolichniya-kv-Hristo-Botev", "text": "Софийска районна прокуратура задържа мъж за отправена закана с убийство с незаконно притежавано оръжие. Това съобщиха от пресцентъра на Прокуратура на Република България. Обвиняемият Т. Рангелов е привлечен към наказателна отговорност за това, че: - на 23 юли 2018 г. около 19.10 часа в София в кв. „Христо Ботев“ се заканил с убийство на лица с инициали А. К. и А. Д., като насочил към тях огнестрелно оръжие – пушка марка Hakan, калибър 12 и ги заплашил с думите: “..сега ще застрелям някой!“, като това заканване би могло да възбуди у двамата основателен страх за осъществяването му. - на същата дата и място - 23 юли 2018 г. около 19.10 часа в град София в кв. „Христо Ботев“ е държал в себе си огнестрелно оръжие – пушка марка Hakan, калибър 12, без да има за това надлежно разрешение (съгласно Закона за оръжията, боеприпасите, взривните вещества и пиротехническите изделия). Предвид високата обществена опасност на деянието и дееца, наблюдаващият прокурор е постановил задържане на обвиняемата за срок до 72 часа, като е разпоредено привеждането му в сградата на СРС днес – за разглеждане на искане за вземане спрямо него на мярка за неотклонение „Задържане под стража“.", "date": "2018.07.25", "title": "Мъж заплаши двама с пушка в столичния кв. \"Христо Ботев\""}
{"url": "https://www.novinite.bg/articles/162362/Zaloviha-vandalite-vilnyali-v-Svishtov", "text": "Заловени са вандалите, посегнали на сградата на община Свищов и пейките в парк „Радост“.За по-малко от месец в град Свищов станаха свидетели на две вандалски прояви от нарушители на обществения ред, които бяха заловени в изключително кратки срокове.На 7-ми срещу 8-ми юли новоизграденият парк „Радост“ осъмна без 8 пейки, които през нощта бяха откраднати от недобросъвестно лице. Благодарение на изграденото видеонаблюдение, бързата и адекватна намеса на органите на реда в лицето на РУ – Свищов, извършителят на злодеянието беше заловен.Седмица по-късно, на 14 юли сутрина, отново беще регистрирано умишлено посегателство върху новата фасада на административната сграда на община Свищов. Със съдействието на община Свищов нарушителят е заловен в най-кратки срокове от служителите на РУ – Свищов, след което прави самопризнания, в които изразява и своето разкаяние за злодеянието си.И двамата извършители са докладвани на Свищовска районна прокуратура за продължаване на действията по разследването и налагане на административно наказание по смисъла на НК.Община Свищов изразява категоричното си становище, че такива прояви на вандалщина и неспазване на обществения ред, в цялата община, ще бъдат строго съблюдавани и санкционирани. Изразяват благодарност на органите на реда, в лицето на РУ – Свищов, за тяхната навременна и компетентна намеса.", "date": "2018.07.25", "title": "Заловиха вандалите, вилняли в Свищов"}
{"url": "https://www.novinite.bg/articles/162358/Valejite-zabavyat-jatvata-v-Targovishtko", "text": "Валежите забавят  в Търговищко. До момента стопаните от региона са прибрали 96 на сто от реколтата, съобщи за БТА Драгомир Драгнев - експерт в областната дирекция \"Земеделие\".В област Търговище с културата има засети общо 376 624 дка. От тях вече са прибрани 363 870 дка.\"Валежите в началото на жътвата и постоянните превалявания по време на кампанията, забавиха и утежниха процеса\", коментира Драгнев. До сега са произведени общо 169 284 тона зърно, а средният добив е 465 кг от декар. Най-високи добиви са достигнали земеделците от Поповско - 495 кг от декар. В общините Търговище и Попово са и най-големите масиви с пшеница.Справка в земеделската дирекция показва, че през миналата година в област Търговище са били произведени общо 172 340 тона пшеница, а жътвата е приключила със среден добив 486 кг/дка.Тази година в региона няма пропаднали площи с културата, докато през 2017 г. те са били 8 502 дка. Специалистът от земеделската дирекция коментира, че сега е имало частично пострадали площи от градушката в землището на община Опака, но не и трайно унищожени. ", "date": "2018.07.25", "title": "Валежите забавят жътвата в Търговищко"}
{"url": "https://www.novinite.bg/articles/162345/Rumaniya-izprashta-2-samoleta-za-gasene-na-pojari-v-Garciya", "text": "Румъния изпраща в Гърция 2 самолета за оказване на помощ при потушаването на големите горски пожари. Това съобщи министерството на отбраната на балканската страна, цитирано от БГНЕС.„Самолет „Спартан“, специално оборудван за гасенето на пожарите, и самолет за тилова подкрепа С-130 „Херкулес“, а също така 20 военнослужещи ще бъдат предоставени от министерството на националната отбрана в рамките на Механизма за гражданска отбрана на Европейския съюз“, се посочва на сайта на ведомството.„В момента приключваме всички необходими процедури и самолетите са готови да излетят от база 90 на букурещкото летище „Отопени“, заяви румънският министър на отбраната Михай Фифор за телевизия „Диджи-24“.Горещото време трайно се настани в Гърция от началото на юли. През последните дни стълбът на термометрите достигна 38-40 градуса по Целзий. В понеделник заради аномалните горещини в няколко района на Атика избухнаха горски пожари. По последни данни най-малко 79 души са загинали, а стотици са ранени.", "date": "2018.07.25", "title": "Румъния изпраща 2 самолета за гасене на пожари в Гърция"}
{"url": "https://www.novinite.bg/articles/162340/Protest-pred-parlamenta-sreshtu-popravkite-v-Zakona-za-privatizaciyata", "text": "Протест с искане за отмяна на спорните поправки в Закона за приватизацията се провежда пред парламента.\"Да се предостави удостоверение за направено плащане относно въпросната неустойка на приватизираното дружество през 2008 г. Параходство Български Морски флот - 58 000 000 лв. Второто ми искане касае приватизацията на \"Булгартабак\", тъй като всички сме свидетели - последните две години очевидно имаше нарушение на приватизационния договор\", обясни организаторът на протеста Росен Миленов за БНР.Протестиращите не пречат на движението по бул. “Цар Освободител”. Протестът е съгласуван със Столична община и ще се проведе още и на 26 и 27 юли от 08,30 до 21,00 часа. \"Искането за отмяна на лобистките разпоредби чл. 32 в и 32 г от Закона за приватизацията и следприватизационен контрол (ЗПСК), приети на 17 юли 2018 г., е изключително необходимо, защото този път народните представители се подиграха най-вулгарно със своите избиратели, които са им дали кредит на доверие да работят в техен интерес. По безцеремонен начин те гласуваха в ущърб на цялото общество промени, с които се облагодетелстват с десетки милиони т. нар. олигарси. Затова трябва да бъдат призовани да прегласуват тези престъпни промени и да им бъде даден урок, че цялата власт произтича от суверена\", заявява Росен Миленов.Той призовава Бойко Борисов, след като бъдат отменени спорните разпоредби от Народното събрание, финансовите средства (в размер на стотици милиони), които дружествата ще платят като неустойка на държавата по приватизационните договори, да бъдат разпределени целево за \"осигуряване на финансови средства за социалните помощи на хората в неравностойно положение, които месеци наред протестират по площадите на градовете в страната, за да осигурят прехраната си, защото нямат физическа възможност да го направят по друг начин и закупуване на селективни животни на фермерите от Странджа, на които стадата бяха евтаназирани заради заразата с чума по дребните преживни животни, за наличието на която правителството така и не успя да убеди обществото\". ", "date": "2018.07.25", "title": "Протест пред парламента срещу поправките в Закона за приватизацията"}
{"url": "https://www.novinite.bg/articles/162347/Ochakvaniyata-ot-sreshtata-Tramp-Yunker", "text": "Жан Клод Юнкер и Доналд Тръмп ще се срещнат в Белия дом, за да се опитат да намалят напрежението между ЕС и САЩ и да избегнат евентуална търговска война. Тръмп вече обяви Европа за \"враг\" заради налагането на мита върху американски стоки като мотори и храни, на стойност около 3 милиарда евро. Мерките на Брюксел дойдоха в отговор на наложените от Вашингтон мита върху европейските стомана и алуминий, на стойност около 6,5 милиарда евро. Като следваща стъпка пък Тръмп заплашва да наложи мита до 25% върху вноса на европейски автомобили. Ако това стане, най-силно ще пострада германската автоиндустрия. Половината от колите, които се внасят в Америка, идват от Германия. Доналд Тръмп, президент на САЩ: ЕС идва във Вашингтон да преговаря за търговска сделка. Имам идея за тях. И САЩ, и ЕС да се откажат от всички мита, бариери и субсидии. Това най-сетне би могло да се нарече Свободен Пазар и Свободна Търговия! Ние сме готови да го направим. Надявам се и те, но те няма да го направят! Председателят на ЕК Жан-Клод Юнкер пристига на посещение във Вашингтон, където с американския президент Доналд Тръмп ще обсъдят търговските отношения... Преди да замине за Вашингтон Жан-Клод Юнкер се е консултирал с германския канцлер Меркел и френския президент президент Макрон. Двете най-големи държави в ЕС са на различни позиции за това как да се преговаря с Тръмп. Берлин е склонен на компромис в опит да се избегнат митата върху германски автомобили. Френският министър на търговията обаче е категоричен, че Европа не трябва да преговаря, когато към нея е насочен пистолет. Според французите търговски споразумения между ЕС и държави като Канада и Япония могат да компенсират влошените отношения с Америка на Доналд Тръмп.", "date": "2018.07.25", "title": "Очакванията от срещата Тръмп - Юнкер"}
{"url": "https://www.novinite.bg/articles/162349/Makedoniya-si-ostava-sas-staroto-ime", "text": "Македония може да не приеме предложението за новото име на страната си, написа сръбският в. Политика. Според прочуване на общественото мнение, проведено сред 1200 пълнолетни жители на балканската страна, над половината от анкетираните (54,1%) се обявяват срещу споразумението тяхната родина да се казва Република Северна Македония. В полза на новото име се обявиха 54,9 процента. Изследването показва, че най-горещите привърженици на споразумението от Преспа са етническите албанци. Почти 95 % от представителите на малцинството (между една четвърт и една трета от населението на страната) подкрепят споразумението. 75 на сто от основното население на Македония се определиха като противници на договора. Премиерът в Скопие Зоран Заев и гръцкият му колега Алексис Ципрас подписаха на 17 юни споразумение югозападната ни съседка да се казва Република Северна Македония и сложиха край на над 20-годишния спор между двете съседки за името на страната със столица Скопие, която фигурира в международни организации като Бивша югославска република Македония (БЮРМ). Малко по-късно Скопие обяви, че ще се проведе референдум за новото име на страната.", "date": "2018.07.25", "title": "Македония си остава със старото име?"}
{"url": "https://www.novinite.bg/articles/162359/Zabranyava-se-grupoviyat-lov-na-diva-svinya", "text": "Със заповед на министъра на земеделието, храните и горите Румен Порожанов се забранява груповият лов на дива свиня. Тя се издава на основание чл. 54, ал. 1 от Закона за лова и опазване на дивеча и след постъпило предложение от изпълнителния директор на Българската агенция по безопасност на храните с №13-1924 от 24.07.2018 г. Приетите изменения и допълнения в Закона за лова и опазване на дивеча, които регламентират груповото ловуване на дива свиня през летните месеци извън досега определения срок, включително и в сряда, са недостатъчно добре съобразени и консултирани по отношение безопасността при провеждането на ловните излети. В момента буйната растителност и плътната листна маса в горските територии силно ограничават видимостта, а респективно безопасността на лова. Това е сериозна предпоставка за възникване на инциденти, както за участниците в лова, така и крие рискове за живата и здравето на пребиваващите в гората горски работници, туристи, гъбари, билкари и др. Статистиката показва, че по-голямата част от злополуките по време на групово ловуване през последните години са ставали, когато листната маса в гората още не е опадала. Направените изменения в Закона за лова и опазване на дивеча не са съобразени и с хуманното отношение към видовете дивеч, обитаващи горските територии. Приплодите на дивите животни от тази пролет няма да могат да бъдат опазени от ловните кучета. Започва размножителния период на сърната, а през септември предстои и този на благородния елен. В тази връзка съществува опасност груповият лов на дива свиня да доведе до сериозни загуби на основните ловни видове, компрометиране на вече договорени трофейни ловни излети за благороден елен от страна на чуждестранни ловци и сериозни финансови щети. Като мярка за редуциране на популацията от дива свиня заради опасността от възникване и разпространение на фриканска чума по свинете се препоръчва засилване на подборния лов от място.", "date": "2018.07.25", "title": "Забранява се груповият лов на дива свиня"}
{"url": "https://www.novinite.bg/articles/162361/Spasenite-ot-peshterata-tajlandski-momcheta-stavat-monasi-za-devet-dni", "text": "Момчетата от тайландски футболен отбор и техният треньор, които бяха спасени от наводнена пещера в Северен Тайланд по-рано този месец, ще станат монаси за девет дни, съобщи ДПА, цитирана от БТА.На будистка церемония в северната провинция Чианг Рай момчетата и техният треньор бяхаоблечени в бели одежди и пяха будистки молитви, преди да бъдат остригани с ножици от монаси, от своите родители и от правителствени представители. След това бяха обръснати напълно.Това се прави ден преди ръкополагането - церемония, с която се отбелязва началото на монашеството.В Тайланд, където мнозинството от населението са будисти, монашеството се смята за акт на благодарност. Всеки пълнолетен мъж трябва да стане за кратко монах, а момчетата могат да служат за кратко като послушници.Само едно от дванайсетте момчета не взе участие във вчерашната церемония, защото е християнин.", "date": "2018.07.25", "title": "Спасените от пещерата тайландски момчета стават монаси за девет дни"}
{"url": "https://www.novinite.bg/articles/162360/Domejnite-na-kirilica-s-eu-ostavat-v-istoriyata", "text": "На 01.06.2019г. EURid ще премахне от своя регистър всички домейн имена на кирилица с латинско домейн разширение. Настъпващата промяна ще засегне всички собственици на домейни, изписани на кирилица и използващи латинското разширение .eu. Всички те трябва да бъдат заменени с аналогичното им .ею разширение.“EURid ще премахне от своя регистър всички домейн имена на кирилица с латинско домейн разширение. Това означава, че, ако името на сайта ви е от типа www.сайт.eu, трябва да пренасочите домейна си към www.сайт.ею. Целта на промяната е да се намали объркването, предизвикано от смесването на кирилица и латиница при изписването на домейн имената“ коментира Юлиян Бориславов, управител на хостинг компания ICN.Bg, цитиран от БТА.Хостинг компания ICN.Bg, като акредитиран регистрар на EURid, съветва всичкисобственици на сайтове с домейн име на кирилица и разширение на латиница да извършат пренасочване възможно най-скоро вместо да изчакват до наближаването на крайния за това срок.За да преминат към домейн на кирилица, потребителите трябва да насочат .ею домейна към същия хостинг акаунт, с който в момента използват и .eu домейна си. Също така, добре е името на сайта, което бива споделяно в Интернет, социални мрежи, блогове и други сайтове трябва да бъде променено на новото – изцяло на кирилица.Ако управлявате хостинг акаунта си през най-популярния за тази цел контролен панел c Panel, лесно можете да се ориентирате , за да сте сигурни, че сайтът ви ще се зарежда нормално при търсене от потребител.Промяната през юни 2019г. ще засегне единствено домейните, които се изписват с име на кирилица и разширение на латиница. Във всеки друг случай, не е необходимо да се предприемат допълнителни действия.", "date": "2018.07.25", "title": "Домейните на кирилица с .eu остават в историята"}
{"url": "https://www.novinite.bg/articles/162372/Spasitelnata-akciya-v-Garciya-prodaljava-jertvite-na-oganya-veche-sa-81", "text": "Расте броят на жертвите в опустошителните пожари край Атина - вече са 81. Опасенията на властите са, че броят им ще нарасне, тъй като много хора са в неизвестност.Ситуацията в Атина започва да се нормализира, към настоящия момент има информация само за една българска гражданка, която е пострадала. Приета е в болница с изгаряния от висока степен. Документите ѝ са унищожени при пожара, съобщи Bulgaria ON AIR. Към този момент няма информация за други пострадали или загинали българи. Гръцкият футболен отбор \"Олимпиакос\" вече дари 1 млн. евро за възстановяване на щетите. Изчислението на щетите тепърва започва. Освен 3-дневния траур в Гърция, днес такъв е обявен и в Европейския съюз.", "date": "2018.07.25", "title": "Спасителната акция в Гърция продължава, жертвите на огъня вече са 81"}
{"url": "https://www.novinite.bg/articles/162324/Dnes-oblachnostta-shte-e-po-chesto-znachitelna", "text": "Днес облачността ще е по-често значителна. На места отново ще има краткотрайни, в отделни райони временно интензивни валежи. След обяд и до полунощ валежите ще са придружени с гръмотевици и ще има условия за градушки. Ще духа слаб до умерен вятър от север-северозапад. Максималните температури ще са между 24° и 29°, за София – 23°. В планините ще има по-често значителна облачност. С прекъсвания отново ще има валежи, по-интензивни и придружени с гръмотевици главно в следобедните часове. Ще духа умерен вятър от север-североизток. Максималната температура на височина 1200 метра ще е около 19°, на 2000 метра – около 13°.По Черноморието ще има по-често значителна облачност. Главно в следобедните часове отново ще има валежи и гръмотевици. Ще духа до умерен вятър от север-северозапад. Максималните температури ще са 26-28°. Температурата на морската вода е 25-27°. Вълнението на морето ще бъде 2-3 бала.", "date": "2018.07.25", "title": "Днес облачността ще е по-често значителна"}
{"url": "https://www.novinite.bg/articles/162350/Nova-toplinna-valna-shte-udari-Evropa-tazi-sedmica", "text": "Метеорологичната служба „Accuweather“ издаде предупреждение за нова вълна от високи температури, която ще удари Европа тази седмица. Тя ще засегне района от Испания до Скандинавия.Най-високите температури се очакват в Мадрид, Париж, Франкфурт, Амстердам и Стокхолм. Най-голямото повишение на температурите се очаква в четвъртък и петък.В Париж, Брюксел и Кьолн се очакват температури до 38 градуса, а 35 градуса ще бъдат отбелязани на юг - в Швеция, Испания, Холандия и Западна Германия.Поради високите температури, продължили с дни, пистата на летището в Хановер е повредена и съответно затворена. Отложени бяха 41 полета и няколко хиляди пътници бяха засегнати от решението на властите.В Холандия настъпи най-дългата суша през последните няколко десетилетия. Тя понижи нивото на водата в реките до критично ниво. В резултат на това се появиха проблеми за компаниите, занимаващи се с речен транспорт. Заради спада на нивото на водата корабите пренасят доста по-малко от обичайното количество стоки.\"Много големи кораби сега могат да носят само половината или 1/3 от нормалния си товар\", каза Йост Ситскорн от Холандската асоциация за логистика, пише БГНЕС. Почти 1/3 от стоките в Холандия се транспортират чрез речен транспорт.", "date": "2018.07.25", "title": "Нова топлинна вълна ще удари Европа тази седмица"}
{"url": "https://www.novinite.bg/articles/162330/Garciya-ostava-v-plen-na-oganya-zaginalite-sa-76-desetki-hora-se-izdirvat", "text": "76 загинали и повече от 180 ранени е равносметката до момента, след унищожителните горски пожари в района на Атина. Гръцки и чуждестранни екипи все още се борят с огнената стихия. В ход са и операции по издирването на оцелели. Атика остава в плен на огнената стихия. Пожарникари от Гърция и няколко други държави са в надпревара с времето, в опит да потушат огъня. Бедствието изпепели пристанищния град Рафина, както и разположените в близост Мати и Кинета, западно от Атина. Оцелели си припомнят най-страшните моменти, в които са опитвали да се спасят. Мнозина са изчезнали безследно. Панагиотис Дагалос, очевидец: Пожарът започна ето тук, около шест, шест и половина. Събрахме всичко най-необходимо и се качихме в колата. Взех бебето ни в ръцете си и побягнах към морето колкото мога по-бързо. Жена ми беше до мен, но в даден момент изчезна. Повече не я видях... Пожарът в Рафина вече е потушен, но местни жители разказват, че във въздуха продължава а се носи задушлив дим. Не знаят и как ще продължат живота си след бедствието. Юрий Ступел от първо лице за ада в Атина: Жертвите със сигурност ще се увеличат Юрий Ступел от първо лице за ада в Атина: Жертвите със сигурност ще се увеличат Броят на жертвите на пожара в Атина със сигурност ще се увеличава. Очаква се загиналите да нараснат изключително много, защото в интернет има десетки... Спасителните екипи продължават издирването на хора в засегнатите райони. Местни жители започнаха да публикуват снимки на изчезналите си роднини в интернет, с надеждата да получат информация за тях. А в болниците в района на Атика десетки доброволци даряват кръв за пострадалите. 11 от ранените остават в критично състояние. Гръцките власти обявиха, че отпускат помощ в размер на 20 милиона евро за пострадалите. Откриват се и дарителски сметки. Армията ще охранява засегнатите райони, за да попречи на мародери да влизат в малкото останали къщи. Пострадалите хора ще бъдат облекчени и от данъци. Открита е и денонощна телефонна линия за всички наши сънародници в Гърция, които имат нужда от помощ и подкрепа. Номерът е: + 30 69 37 096 220.", "date": "2018.07.25", "title": "Гърция остава в плен на огъня - загиналите са 76, десетки хора се издирват"}
{"url": "https://www.novinite.bg/articles/162326/Predstavyat-rezultatite-ot-nov-proekt-za-AEC-Kozloduj", "text": "Министерството на енергетиката ще представи резултатите от завършването на проекта за удължаване срока на експлоатация на VI блок на АЕЦ \"Козлодуй\". Предстои в Агенцията за ядрено регулиране да бъде предаден пълният пакет с необходимите документи за кандидатстване за продължаване лицензията на VI блок за следващ 10-годишен период. Свършеното до момента ще бъде представено от енергийния министър и директора на АЕЦ „Козлодуй”. Миналата година беше удължен експлоатационният срок на V блок на АЕЦ \"Козлодуй\" до 2027 г. Изпълнителният директор на АЕЦ-а Иван Андреев каза, че VI блок може да работи още 30 години, след осъществената програма за удължаване на ресурса му. Централата ще поиска 10-годишен лиценз за работа, който е максимално допустимият по закон, посочи Андреев пред БНР.„Задачите в по-голямата си част са приключили, другите, различни по вид мерки, ще бъдат изпълнявани през лицензионния период, като ние ще продължим да следим нашето оборудване и ако е необходимо, ще взимаме допълнителни мерки. Всичко това като документи ще бъде предадено в Агенцията за ядрено регулиране и очакваме в следващата година да получим лиценза за VI блок, знаете, че за V блок вече работим с удължен ресурс и съответно на VI блок пък имаме повишена мощност\".За да се повиши мощността и на V блок на АЕЦ \"Козлодуй\", от централата се надяват до месец да приключат разговорите с НЕК и да купят ротора от старото оборудване, доставено за АЕЦ \"Белене\" преди години.До момента за дейностите за удължаване на живота на реакторите и за повишаване на мощността им централата е дала около половин милиард лева.", "date": "2018.07.25", "title": "Представят резултатите от нов проект за АЕЦ \"Козлодуй\""}
{"url": "https://www.novinite.bg/articles/162329/Pticevadi-gotovi-na-protest-zaradi-sanitarni-iziskvaniya", "text": "Фермери, отглеждащи патици и гъски, са готови да излязат на протест, ако не бъдат отменени някои от текстовете в наредба на Агенцията по безопасност на храните, приета на 16 юли. Те настояват да отпадне изискването, всяко превозно средство, превозващо птици, след разтоварването им да се дезинфекцира от лицензирана фирма. В чирпанското село Оризово се намира една от големите птицевъдни ферми у нас. Тук всяко транспортно средство на влизане и излизане от обекта минава през задължителна дезинфекция. Велко Аянски-организатор, производство: Имаме договор с такава фирма, която прави дезинфекция, но смятам, че ние също сме достатъчно подготвени, за да извършим всички тези мерки. Фермерите смятат, че наемането на лицензирана фирма за дезинфекция на транспортните средства, с които се превозват птици от една страна ще оскъпи разходите по отглеждане на пернатите,от друга – няма да гарантира сигурността на обектите. Иван Йовчев-председател на Професионалната организация на производителите на водоплаващи птици: Не съм съгласен, че фирмата ще направи по-добра дезинфекция,не знам тя къде е била вчера, за да ми идва на обекта и да дезинфекцира, да заповяда и да дезинфекцира, когато фермата е с доказано огнище, т.е при доказана инфлуенца. Наредбата предвижда в случай на инфлуенца, в обектите пробно да бъдат настанени бройлери, а не водоплаващи, което според фермерите също е неприемливо. Иван Йовчев-председател на професионалната организация на производителите на водоплаващи птици: Съгласни сме, че трябва да има пробни птици, за да се докаже ,че няма инфлуенца, но нека те да бъдат водоплаващи, а не бройлери. Тези бройлери не им познаваме технологията. Според фермерите, отглеждащи водоплаващи птици, тази наредба цели да раздели бранша. Иван Йовчев-председател на Професионалната организация на производителите на водоплаващи птици: Опитва се някой да вмени, че България не е птичи грип, а патешки грип. Фермерите са изпратили декларация до министъра на земеделието, че не са съгласни със спорните точки в наредбата. Ако не получат отговор до края на седмицата, ще излязат на протест.", "date": "2018.07.25", "title": "Птицевъди готови на протест заради санитарни изисквания"}
{"url": "https://www.novinite.bg/articles/162338/MON-Klasiraneto-sled-VII-klas-e-okonchatelnoto", "text": "Класирането след VII клас вече е окончателното и правилните резултати са качени на сайта на МОН. Това заяви старши експерт към образователното министерство Ваня Станчева пред bTV. Тя допълни, че продължава проверката за установяване на виновника за вчерашната грешка в балообразуването, заради която бе понижен бала на доста ученици от София. До петък е срокът за записване след първото класиране.Началникът на Столичния инспекторат по образованието Ваня Кастрева пък обяви пред БНТ, че балообразуването е най-проверяваният сегмент в системата. \"В Националната природо-математическа гимназия има 9 паралелки. Само за една от тях в балообразуването влизат седем компонента\", уточни тя.Ощетени от вчерашната грешка бяха кандидатствалите в ТУЕС,в Софийската професионална гимназия \"Джон Атанасов\", Софийската гимназия по строителство, архитектура и геодезия, както и една паралелка в НПМГ.Кастрева коментира също така, че тази година сред фаворитите на учениците са паралелки със засилено изучаване на испански с английски, а също така паралелки по банково дело с изучаване на английски на Националната търговско-банкова гимназия. Има и наплив към гимназия \"Джон Атанасов\".", "date": "2018.07.25", "title": "МОН: Класирането след VII клас е окончателното"}
{"url": "https://www.novinite.bg/articles/162368/Jitel-na-shtata-Kaliforniya-specheli-nad-polovin-miliard-dolara-ot-lotariya", "text": "Жител на град Сан Хосе в Калифорния спечели над половин милиард долара на лотарията \"Мега милиони\", предадоха световните агенции. Шестдесет и пет годишният американец Кюъл Сахдев успя да улучи шестте печеливши числа и стана притежател на джакпота, който възлезе на 522 милиона долара. Сахдев може да получи цялата сума на няколко транша или 308 милиона долара наведнъж. \"Все още не мога да осмисля това, което се случи\", заяви щастливецът. Печелившите числа бяха 1,2,4,19,29 и 20. Най-големият джакпот, спечелван някога от лотарията \"Мега милиони\", възлезе на 656 милиона долара и бе уцелен през март 2012 година. Печалбата беше поделена от участници в щатите Илинойс, Канзас и Мериленд.", "date": "2018.07.25", "title": "Жител на щата Калифорния спечели над половин милиард долара от лотария"}
{"url": "https://www.novinite.bg/articles/162343/John-Acquaviva-Stefano-Noferini-i-Leon-gostuvat-na-CACAO-BEACH-CLUB-tozi-uikend", "text": "Cлед редица успешни събития CACAO BEACH CLUB ще изпрати юли с две вълнуващи партита в един уикенд. Разнообразната лятна програма продължава с John Acquaviva и Diass на 27 юни (петък), последвани от италианците Stefano Noferini и Leonна 28 юли. В събота, за доброто настроение ще допринесат и българските гости Gabriel Del и Stephan Gee.На 27 юли, клубът посреща John Acquaviva – артистът, чието увлечение по електронната музика му носи почти четири десетилетна кариера с отлични постижения. Неговата лична техника и добрите търговски умения го водят до ползотворното му участие в Final Scratch и Beatport. Той е основоположник и активен член на двете компании и абсолютен пионер в еволюция на електронната музика. На технологично ниво, никой до момента не е допринесъл до такава степен за развитието на диджейските изпълнения в сравнение с него. Той спомага за ключовото привключване от „analogue“към „digital“ и от винили към плеъри и лаптопи, което изцяло променя този жанр музика. Един от първите хора, който споделя визията му е именно Richie Hawtin с когото основават два лейбъла - Plus 8 Recordingsи Definitive Records. Доказвайки се до ден днешен, John Acquaviva продължава да държи многобройни титли като винилов колекционер, собственик на лейбъл, филмов продуцент и утвърден изпълнител. Следващата вечер, на 28 юли гост на клуба ще бъде талантливия Stefano Noferini. Той е един от лауреатите на световната хаус сцена. Ключов фактор за развитието на италианеца са иновативните му звуци, заедно с разнообразните жанрове, които включва в музиката си. Свидетелство за това са многобройните му награди от Beatport, включително “Нов артист на годината“ (2010г.) и „Артист нагодината“ (2011г.), както и задминаването на по-комерсиални звезди като Beyonce, Lady Gaga и Shakira с #1 хит в престижната класация на Billboard - Hot Dance. Stefano Noferini не спира да пълни клубове от ранга на Ministry of Sound, Space Miami, Cocoon Frankfurt и Euphoria.Заедно с него на 28 юли ще видим и Leon, който след пробива си през 2009г. е едно от най-сериозните имена, познато на хаус музиката. Той открива вдъхновение в звука на артисти като Danny Tenaglia, Todd Terryи Laurent Garnier, след което започва да практикува зад пултовете в Италия, доказвайки уменията си. 10 години по-късно Leon може да бъде видян в световни клубове като Arma 17 (Москва), Monza (Франкфурт) и Cocorico (Италия).Билети за 27 и 28 юли може да намерите в мрежата на Eventim.bg на цена от 15 лв.Повече информация за програмата на CACAO BEACH CLUB може да откриете на официалната страница във , както и на  ", "date": "2018.07.25", "title": "John Acquaviva, Stefano Noferini и Leon гостуват на CACAO BEACH CLUB този уикенд"}
{"url": "https://www.novinite.bg/articles/162328/Katastrofa-na-magistrala-Hemus-zatrudnyava-dvijenieto", "text": "Важна информация за всички, които тръгват на път. Временно се ограничава движението в изпреварващата лента при 409 км на магистрала „Хемус” в посока Варна, в района на Повеляново поради пътно-транспортно произшествие, съобщават от АПИ.А движението по пътя Черни Вит – Тетевен се осъществява двупосочно в една лента поради свличане на земна маса върху пътното платно.", "date": "2018.07.25", "title": "Катастрофа на магистрала \"Хемус\" затруднява движението"}
{"url": "https://www.novinite.bg/articles/162363/Chetvarti-den-Sharkovo-pod-blokada-zaradi-chumata", "text": "Блокадата в три километровата зона около село Шарково остава вече четвърти ден. До селото не се допускат външни за населеното място хора. Обстановката в Болярово и съседните населени места с констатирано заболяване на чума по дребните преживни животни също остава без промяна. По информация на кмета на Шарково днес стопаните с евтаназирани животни ще получат обезщетението си, както и помощта \"де минимис\" от 55 лева за животно. Тази помощ ще получат и стопаните, които заради забраната за транспортиране и търговия с животни и продукти от тях са претърпели загуби. За днес е насрочено заседание на Областния координационен щаб и всички стопани от четирите населени места Воден, Шарково, Странджа и Крайново, както и собствениците на фермата в Болярово, съобщи \"24 часа\". На него трябва да се вземат решения за по-нататъшните действия за недопускане разпространението на заболяването чума по дребните преживни животни. Очаква се да се намери и решение на казуса в Болярово, където стопаните не допускат вземането на повторни проби от стопанството им.", "date": "2018.07.25", "title": "Четвърти ден: Шарково под блокада заради чумата"}
{"url": "https://www.novinite.bg/articles/162365/Osem-darjavi-ostaviha-chast-ot-svoyata-kultura-vav-Veliko-Tarnovo", "text": "Осем държави оставиха част от своята култура във Велико Търново. По-рано днес групите от Боливия, Венецуела, Грузия, Китай, Коста Рика, Малайзия, Мексико и Русия, участващи в Международния фолклорен фестивал, гостуваха в общината за традиционното си представяне. Артистите и техните ръководители бяха приети от директора на дирекция „Култура, туризъм и международни дейности“ Нелина Църова. Всяка от формациите анонсира изпълненията, подготвени за фестивалните вечери, които се провеждат в Летния театър. Последва традиционна размяна на подаръци, характеризиращи националните и културните особености на държавите и съответните етнографски региони. Сувенирен макет на крепостта Царевец, филм за аудиовизуалния спектакъл „Царевград Търнов – звук и светлина“ и ръчно изработени кукли подари на чужденците Нелина Църова. Интересни и атрактивни бяха даровете за Община Велико Търново – древни украшения, питиета, карнавални изделия и плакети, ръчно изработени сувенири. Международният фолклорен фестивал продължава до 28 юли включително, а концертите в Летния театър са със свободен вход.", "date": "2018.07.25", "title": "Осем държави оставиха част от своята култура във Велико Търново"}
{"url": "https://www.novinite.bg/articles/162367/Izbiha-nad-3-000-praseta-v-Braila-zaradi-afrikanska-chuma", "text": "Над 3 000 прасета са били умъртвени в югоизточния румънски окръг Браила заради африканската чума по свинете, съобщава агенция Медиафакс, цитирана от БТА.Властите обявиха, че евтаназията на животни ще продължи в следващите дни. До момента в този окръг са потвърдени десет огнища на болестта и има едно стопанство с подозрение за заразяване. Потвърдените огнища са в населени места на Инсула Маре (Големия остров) и в югозападната част на окръга. В споменатите зони и в съседните селища властите са започнали информативна кампания сред населението за вируса, който убива домашни и диви прасета.Смесените екипи, които работят в заразените зони, са евтанизирали над 3000 прасета в Спиру Харет. Предстои умъртвяване на животни и в селищата Фрекацей, Беретещи де Жос и Станкуца.Властите са предприели специални мерки около големите свинеферми, тъй като окръг Браила е на второ място в Румъния по брой на отглеждани прасета. Директорът на Санитарно-ветеринарната дирекция в Браила Джику Драган уточни, че в окръга има над 200 000 прасета.", "date": "2018.07.25", "title": "Избиха над 3 000 прасета в Браила заради африканска чума"}
{"url": "https://www.novinite.bg/articles/162370/Lekari-se-boryat-za-jivota-na-pregazenoto-v-Sandanski-dete", "text": "Шестгодишно дете се бори за живота си, след като бе блъснато на тротоар от лек автомобил в Сандански. Инцидентът е станал днес към 9.00 ч. на улица \"Александър Буюнов\" в курортния град. 73-годишен шофьор е ударил два паркирани автомобила, след което е прегазил и момченцето, което било на тротоара. Състоянието на детето е тежко, то е настанено в болница в Сандански, където му е извършена животоспасяваща операция. Момченцето е с тежки травми по главата, има и вътрешни разкъсвания, увреден е и белият му дроб.В момента, щом състоянието му позволява, детето ще бъде транспортирано в София, заяви кметът на града Кирил Котев. Виновният шофьор най-вероятно е загубил контрол над автомобила. Тежкият пътен инцидент отложи церемонията за откриване на ремонтирания Околовръстен път на Сандански.", "date": "2018.07.25", "title": "Лекари се борят за живота на прегазеното в Сандански дете"}
{"url": "https://www.novinite.bg/articles/162332/Vojnata-po-patishtata-vze-nova-jertva", "text": "През изминалото денонощие на територията на страната са станали 16 тежки пътно-транспортни произшествия /ПТП/, съобщават от МВР. Един човек е загинал, а 19 са пострадалите. В София за денонощието са регистрирани 51 леки и една тежка катастрофи, при които има един ранен.", "date": "2018.07.25", "title": "Войната по пътищата взе нова жертва"}
{"url": "https://www.novinite.bg/articles/162373/Bosiya-vleze-v-Pravitelstvena-bolnica", "text": "Николай Колев-Босия днес е влязъл в правителствена болница. Това съобщи съпругата му пред Actualno.com. Босия е контактен, но в изклютително лошо физическо състояние. \"Правят му изследвания в момента. Вкарват му електролити. Той отказва да яде каквато и да било храна. Лекарите искат да го задържат поне за няколко дена. Но той иска да си ходи\", заяви съпругата му. Днес е 42-ия ден от началото на гладната стачка на общественика, който протестира срещу корупцията при раздаването на шофьорски книжки и иска оставката на транспортния министър Ивайло Московски и разпускане на Народното събрание. Босия написа последния си текст: \"Наоколо има само тълпи и кукловоди\" Николай Колев-Босия, който вече направи 40 дни гладна стачка, написа текст в блога си, който обяви за негов последен. Общественикът так... Прочети повече В същото време Временната анкетна комисия в парламента, посветена на сигналите на Колев, клони към решение да бъдат проверени, което най-вероятно означава, че те ще бъдат предадени на прокуратурата, където Босия така или иначе многократно ги е предавал. Един от представителите на гражданите, подкрепящи общественика, каза, че в момента в интернет могат да се намерят над 40 обяви за продажби на книжки, а Иван Иванов от БСП през смартфона си веднага намери такива и ги показа на присъстващите на заседанието на комисията. Нервните сблъсъци между депутатите и гражданите стигнаха до екстремна точка, след като Николай Гацев, който е един от подкрепящите Босия, хвърли бяла кърпичка към председателят на комисията Станислав Иванов и го покани на дуел. Колев иска оставката на Московски, защото, както твърди той, уволнени за корупция служители на Изпълнителната агенция \"Автомобилна администрация\" са възстановени на работа, а практиката на масово купуване на шофьорски книжки, заради която са освободени първоначално, продължава. Конкретно на специална пресконференция за инициативата на Босия бяха посочени имената на Симеон Арнаудов, бивш шеф на агенцията, който стана директор на ЦГМ, както и заместникът му Анастас Тодоров, вече част от управлението на \"Софийски имоти\", наследникът на Арнаудов Валентин Божков, както и следващият в редицата директори Цветелин Цветанов, който отиде на съд за подкуп.", "date": "2018.07.25", "title": "Босия влезе в Правителствена болница"}
{"url": "https://www.novinite.bg/articles/162325/Rumen-Porojanov-inspektira-merkite-za-nedopuskane-na-Afrikanskata-chuma-po-svinete-v-Dobrichko", "text": "Министърът на земеделието, храните и горите Румен Порожанов участва в създаването на Областен координационен щаб за превенция и недопускане на африканската чума по свинете в Добрич.                “Имаме много добра координация с МВР и граничните власти. Лично посетихме ГКПП „Кардам“, за да се уверим, че се прилагат необходимите мерки за дезинфекция и контрол”, заяви министър Порожанов. Той подчерта, че е много важен контролът по границата и на самите ГКПП. Изискването е да не се внася от Румъния свинско месо и хранителни продукти, съдържащи такова месо в личния багаж на пътниците.                Проверяват се багажи и коли, при установено наличие на забранени продукти, те се изземват, поставят се във фризери и след това се унищожават. \"Към момента на ГКПП \"Кардам\" се извършва машинно дезинфекциране, до дни ще бъде възстановена и ямата там\", каза Румен Порожанов. Осъществява се абсолютен контрол на движението на животни и не се допуска превозването им без документи.                Около 450 000 са свинете в страната, а близо 350 000 от тях се отглеждат в Силистренска и Добричка области. Индустриалните ферми имат много добра биосигурност, но не може да се каже същото за т.нар. задни дворове - домашно гледаните животни, обясни Порожанов.                По време на пресконференцията изпълнителният директор на БАБХ Дамян Илиев обясни, че  болестта е изключително заразна и се разпространява  много бързо. Правят се препоръки към стопаните в 10-километровите зони около големите ферми да усвоят животните за домашно ползване. По-думите му най- ефективните мерки в превенцията са контролът върху вносът на храни и намаляване на популацията на дивите свине. На брифинга присъстваха още директорът на Главна дирекция „Гранична полиция“ гл. комисар Светлан Кичиков, директорът на Агенцията по горите Григор Гогов и гл. секретар на МВР - гл. комисар Младен Маринов.                По-рано през деня в Силистра, министър Порожанов се срещна със свиневъди и представители на Асоциацията на индустриалните свиневъди в България. “Уверявам Ви, че ще вземем всички необходими мерки срещу африканската чума по свинете”, подчерта министър Порожанов.  Той запозна фермерите с мерките предприети от държавата и създаването на областния координационен щаб в Силистра. Фермерите също подчертаха, че най-ефективна мярка би било намаляване на популацията на дивите свине и засилване на контрола по границата. По отношение на оградата по думите им бодливата тел е по-добро решение от електропастир и действително би могла да ограничи преминаването на дивите животни.                Министър Порожанов обяви, и че са започнали първите плащания по помощта „де минимис“ за засегнатите с ограничения 7 общини от Ямболска и Бургаска области заради чумата по дребните преживни животни.  По сметките на 170 земеделски производители са наредени над 1 млн. лв. като ставката е 55 лв. на  овца или коза.", "date": "2018.07.25", "title": "Румен Порожанов инспектира мерките за недопускане на Африканската чума по свинете в Добричко"}
{"url": "https://www.novinite.bg/articles/162366/Za-tol-sistemata-i-elektronnata-vinetka-180-mln-lv", "text": "Правителството увеличи със 180 милиона лева бюджета за 2018 година на Министерството на регионалното развитие и благоустройството /МРРБ/, за да се покрият разходите за тол системата и електронната винетка. Кабинетът одобри промяната, свързана с подписания в началото на годината договор за въвеждане на новата електронна система. Тя предвижда събиране на такси за ползване на републиканската пътна мрежа, на база изминато разстояние за превозните средства с маса над 3,5 тона, и на база време за леки автомобили с маса до 3,5 тона. На първо време платени ще бъдат 16 хиляди километра пътища, като автобусите и товарните автомобили ще плащат различно, в зависимост от състоянието на пътя.", "date": "2018.07.25", "title": "За тол системата и електронната винетка - 180 млн. лв."}
{"url": "https://www.novinite.bg/articles/162357/Biser-Petkov-se-usamni-v-motivite-na-majkite-na-deca-s-uvrejdaniya", "text": "Социалният министър Бисер Петков се усъмни в мотивите на майките с увреждания да протестират. Той участва в разисквания за реформата в сферата в парламента.Министърът обясни, че вчера добронамерено поканил майките да се върнат в работната група. \"От това, което разбирам, защото след това беше проведен разговор с тях с предложение за среща, от това, което разбирам, всъщност се отказват от тази среща и това ме кара да се замислям по този въпрос\", каза Петков.На въпрос какво според нето е обяснението, министърът каза: \"Може би нарушено доверие между страните, защото да, текстове, които бяха представени на предходното заседание, вероятно не удовлетворяваха майките на деца с увреждания, но това е работен процес. Именно затова те са в работната група, за да изразяват съгласие или несъгласие с дадени предложения и това, че всъщност в текстовете е отпаднало тирето съответно \"лична помощ-асистентска услуга\", не мисля, че е достатъчно сериозен аргумент да се каже \"Не, ние напускаме работната група, защото нашите предложения не се приемат\", каза министърът.Той допълни, че това, което бъде подготвено, ще бъде изпратено на електронните адреси до всички членове на работната група, а на заседанието всеки ще прецени дали да вземе отношение.", "date": "2018.07.25", "title": "Бисер Петков се усъмни в мотивите на майките на деца с увреждания"}
{"url": "https://www.novinite.bg/articles/162344/Anjelo-Zukala-poema-InterContinental-Sofia", "text": "Анжело Зукала е генералният мениджър на най-новия петзвезден хотел в България InterContinental Sofia. Г-н Зукала притежава почти 23-годишен опит в сферата на услугите и хотелиерския бизнес. С магистърска степен по Бизнес науки и финанси от Groupe Sup de Co La Rochelle, Франция, той ще приложи своите знания и богата експертиза в областта на хотелиерството в работата си в InterContinental Sofia. Анжело Зукала е изградил впечатляваща кариера в InterContinental Hotels Group, където прекарва 15 години, преминавайки през няколко мениджърски позиции в различни държави по света. Работил е във Великобритания, Франция, Египет, Малта и Румъния. Г-н Зукала е с френско и италианско гражданство. Женен е и е баща на две деца. Новият генерален мениджър на InterContinental Sofia говори свободно няколко езика – френски, италиански и английски. Анжело Зукала има амбицията да представи изключителните предимства на международната верига InterContinental Hotels Group, разгръщайки пълния потенциал на петзвездното обслужванев България. „За мен е удоволствие да поема ръководството на най-новия модерен луксозен хотел в София. Вярвам, че следвайки високите стандарти на InterContinental Hotels & Resorts, ще предложим на нашите гости изтънченост, комфорт и незабравими преживявания. София притежава неповторим дух и атмосфера и съм щастлив, че сърцето на града вече тупти с пулса на InterContinental“, споделя Анжело Зукала, генерален мениджър на InterContinental Sofia. InterContinental Sofia е разположен в центъра на София на площад „Народно събрание“ 4 и приветства посетителите на града, предоставяйки едно ново луксозно изживяване. Хотелът разполага със 194 просторни стаи и апартаменти с елегантен дизайн и модерни удобства, които осигуряват на гостите максимален комфорт. InterContinental Sofia има и 5 модерни мултифункционални зали, подходящи за организиране на корпоративни срещи, конференции, коктейли, вечери или частни събития. Неделима част от хотела е и най-новата кулинарна дестинация в София – стилният и уютен Floret Social Lounge and Bar, който предлага изкушения за любителите както на световната, така и на местната кухня. ", "date": "2018.07.25", "title": "Анжело Зукала поема InterContinental Sofia"}
{"url": "https://www.novinite.bg/articles/162327/Ikonomicheskata-komisiya-v-NS-zasedava-izvanredno-zaradi-vetoto-na-prezidenta", "text": "Извънредно заседание на икономическа комисия в Народното събрание по повод наложеното от президента Румен Радев вето върху Закона за приватизация и следприватизационен контрол.Държавният глава върна закона за повторно обсъждане с възражения са срещу параграфи, които според него ще доведат до преразглеждане на вече сключени приватизационни договори и са в ущърб на държавата и обществото.Управляващите от ГЕРБ подкрепиха президентското вето и заявиха, че оттеглят внесените от тях предложения.", "date": "2018.07.25", "title": "Икономическата комисия в НС заседава извънредно заради ветото на президента"}
{"url": "https://www.novinite.bg/articles/162355/Naprejenie-v-Ministerski-savet-zaradi-popravki-v-Zakona-za-privatizaciyata", "text": "Управляващите не са имали намерение да лобират за частни фирми при внасянето на поправките в Закона за приватизация. В това увери премиерът Бойко Борисов на правителственото заседание. Той се аргументира с факта, че още миналата година държавата е отделила 2 400 000 лева за да финансира арбитражното дело срещу компанията, приватизирала Българския морски флот.\"На 6 юли 2017 г. това правителство одобри допълнителни разходи по бюджета на МИ в размер на 2,4 млн. лв. за заплащане на дължимата държавна такса за предявяване на иск за отмяна към \"K.G. Maritime shipping\". Ако някога сме искали редник Киро, или редник Райън, или когото и да било да пазим, нямали сме да заведем тези дела\", заяви премиерът.Повод за изказването му стана напрежението в коалицията на Обединените патриоти и твърдението на вицепремиера Валери Симеонов, че оттеглените вече промени са лобистки.Цялата драма и казусът около пароходство Български морски флот се точи вече две години. През 2017 г. компанията приватизатор на Българския морски флот \"K.G. Maritime shipping\", която е собственост на Кирил Домусчиев, спечели арбитражно дело пред Българско-търговско промишлена палата, с което поиска да ѝ бъдат намалени неустойките, които дължи заради това, че не е могла през последните 10 години да осигури тонаж на корабите на параходството. Арбитражът прие, че компанията е действала в условия на стопанска непоносимост и я оправда по-късно. Държавата атакува това решение и спечели дело пред Касационния съд, припомня БНТ.Междувременно в Министерски съвет пристигна председателят на парламентарната група на патриотите Волен Сидеров, който официално попита главния секретар на МС на какво основание и по чие разпореждане вицепремиерът Валери Симеонов обикаля Черноморието и санкционира заведения, които вдигат шум.Заяви също така, че \"Обединените патриоти\" са изпратили Симеонов тук, за да вдига пенсиите и доходите на хората, а не, за да се разхожда с шумомер в ръка по Черноморието.\"Той дължи извинение на Атака и на ГЕРБ, които нарече лобистки спасители на редник Киро и прочее такива махленски подхвърляния, на премиера, когото обвини в зависимост от Домусчиеви и на Данаил Кирилов, когото обвини пряко в съчиняване на лобистки текстове. Това извинение час по-скоро трябва да бъде представено. В противен случай ще заведем дела, аз и Николай Александров, моят колега, ще окуражим Данаил Кирилов, и премиера също, да заведат дела за обида, клевета и уронване на престижа\", заяви Волен Сидеров.", "date": "2018.07.25", "title": "Напрежение в Министерски съвет заради поправки в Закона за приватизацията"}
{"url": "https://www.novinite.bg/articles/162371/BSP-zahapa-Nankov-zaradi-tol-sistemata", "text": "БСП скочи срещу регионалния министър Николай Нанков заради ТОЛ системата. „Министър Нанков заяви, че с приемането на промените в Закона за пътищата се дава или не старт на изграждането на тол система. В същото време, без въобще да е разглеждан и гласуван в пленарна зала проектозаконът, правителството, на днешно заседание, е одобрило 180 млн. лв. допълнителен разход на МРРБ за изграждане на тол системата“, заяви в пленарна зала зам.-председателят на ПГ на БСП за България Георги Свиленски. „Защо излъгахте народните представители, че с този закон се дава старт на тол системата, при положение, че Вие и подопечното Ви министерство работите от години по този проблем?“, попита той министър Нанков. Свиленски попита още защо след като по задание заплащането на тол системата трябва да бъде за сметка на изпълнителя, правителството гласува допълнителни средства и за какво ще бъдат изразходвани те.", "date": "2018.07.25", "title": "БСП захапа Нанков заради тол системата"}
{"url": "https://www.novinite.bg/articles/162369/Shte-podavame-jalbi-protesti-i-molbi-veche-i-onlajn-s-elektronen-podpis", "text": "Парламентът прие окончателно на второ четене промените в Административнопроцесуалния кодекс (АПК). Гласуването на текстовете продължи около месец. Измененията влизат в сила от 1 януари 2019 г., с изключение на някои разпоредби. От 10 октомври 2019 г. исканията, сигналите и предложенията, жалбите, протестите, молбите, исковете и приложенията към тях могат да се подават до административните органи, органите на съдебната власт, лицата, осъществяващи публични функции и организациите, предоставящи обществени услуги и по електронен път посредством електронни съобщения, подписани с електронен подпис. В срок до 1 юли 2019 г. Висшият съдебен съвет обезпечава необходимия брой административни съдии.В срок до 1 януари 2021 г. Висшият съдебен съвет, Върховният административен съд, Административният съд-София град и Административният съд-София област получават необходимия сграден фонд за обезпечаване и осъществяване на дейността им съобразно натовареността и разпределението на делата, записаха депутатите.", "date": "2018.07.25", "title": "Ще подаваме жалби, протести и молби вече и онлайн с електронен подпис"}
