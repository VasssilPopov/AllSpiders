{"url": "https://www.novinite.bg/articles/185055/V-razgara-na-hazartnata-saga-Vtora-poredna-6-ica-v-tototo-Cvetomir-Najdenov-obvini-Bojkov-v-kiber-terorizam", "text": "Нова шестица бе уцелена в тото играта \"6 от 49\". Във втори пореден тираж щастливец улучва шестте числа, които носят милиони. Преди няколко дни бяха спечелени над 6,5 милиона в Разград, но още никой не ги е потърсил. А това може и да не е случайно...Сега комбинацията на късмета е била подадена във фиш, пуснат във Велико Търново. Тя ще донесе над 2,2 милиона на човек под Царевец или пък гост на града, който е решил да пусне фиш там.Много рядко се случва в тото \"6 от 49\" да бъдат познати печелившите числа в два поредни тиража, но сега ситуацията е такава.И всичко това се случва по време на разразилата се с пълна пара \"война в хазарта\", при която братя Найденови, известни като Цеките (собственици на онлайн букмейкърска къща Efbet), осветлиха брутални измами на лотарийните фирми на Васил Божков за стотици милиони. Бизнесменът е спестил колосални суми от укриване на данъци, потвърди доклад на АДФИ, след сигнала на Найденови.В същото време се прокарва нов закон за хазарта, така че някои лотарии да станат държавни, а ставките на данъците се запазват. Ще се променя и съществуващата Комися по хазарта, която ще се трансформира в Национална агенция, каквото е желанието на министъра на финансите - Владислав Горанов. Сегашната е била \"купена\" от Божков и е обслужвала неговия интерес в разрез със законите по думите на Валери Симеонов. Именно лидерът на НФСБ е сред депутатите, вносители на проектозакона, с който на машинациите на Божков може да бъде сложен край.Прелюбопитно е, че \"шестиците\" в тотото падат в разгара на скандала, а пак по разкритие на Цветомир Найденов Васил Божков, чрез своя фирма, осигурява софтуерната поддръжка на държавния тотализатор.Още по-интересно е, че днес по БНР Цветомир Найденов (на снимката) обяви, че неплащането на държавните такси в лотарийните игри е \"най-малкият\" проблем на Божков. После думите му придобиха ясен очерк, след като на стената си във Фейсбук собственикът на Efbet даде да се разбере, че е пуснал сигнал срещу доскорошния си съдружник за кибер тероризъм.  ", "date": "2020.01.26", "title": "В разгара на хазартната сага: Втора поредна \"6\"-ица в тотото\", Цветомир Найденов обвини Божков в кибер тероризъм"}
{"url": "https://www.novinite.bg/articles/185044/Unikalen-nachin-da-otmastite-na-bivshe-gadje", "text": "Денят на влюбените наближава, но ако сте се разделили наскоро с половинката си, едва ли ви се празнува.Вероятно сте планирали някакъв вид отмъщение – зли смс-и, лоши изненади, или друго, но британският Център за опазване на околната среда в Хемсли предлага уникален начин да си отмъстите на бившата половинка, и то точно на 14 февруари, пише \"Мирър\".Само за паунд и половина можете да кръстите хлебарка на името на омразния вече човек. В замяна, обаче, ще получите само свидетелство за новото име на хлебарката, но не и самата гадина. Така мисълта за бившият/бившата ви приятелка ще бъде асоциирана с идеята за убийството на досадното насекомо, а вие ще получите удовлетворение.От Центъра съобщават, че интересът към услугата все повече расте. Това е само повод за радост, тъй като събраните средства ще бъдат дарени на местен зоопарк.Срещу допълнителен паунд кръстниците на хлебарки могат да се сдобият и със специална табелка до името на своя кръщелник, на която може да бъде изписано съобщение по избор.", "date": "2020.01.26", "title": "Уникален начин да отмъстите на бивше гадже"}
{"url": "https://www.novinite.bg/articles/185036/Turski-profesor-predreche-s-tochnost-moshtniya-trus-v-Elazag-oshte-prez-oktomvri", "text": "Проф. д-р Наджи Гьорюр с категорична твърдост посочил района на Елазъг като потенциална земетръсна зона още на 6 октомври 2019 година пред телевизия CNN.Тогава той заявил, че от много дълго време в този тектоничен район не е имало голямо земетресение и се е натрупало огромно напрежение под земните недра. Тогава упрекнал властите, че не вземат предварителни мерки против земетресенията и не се допитват до геолозите, които с категорична точност можели да посочат земетръсните зони. Припомняме, че над 30 души(до момента) загинаха и около 1500 бяха ранени при тежкото земетресение вчера.\"Това е Източноанадолската тектонична плоча. Искам тук да направя едно предупреждение. Тази плоча от дълго време е мълчалива, от около 1500-та година тук не е имало голямо земетресение. Категоричен съм, че опасната земетръсна зона е между Елазъг и Бингьол. Колегите предупредиха за тектоничната плоча Малатия (бел. ред: в непосредствена близост до Елазъг), където има натрупано огромно напрежение под земните недра. В този регион преди е имало земетресения и периодът на цикличност е пред приключване.Ако се активизира, може да предизвика редица големи земетресения, над 7 по скалата на Рихтер“, отбелязал ученият. 6,8 по скалата на Рихтер е силата на 15-секундния трус в района на Елазъг, който покоси Турция и предизвика жртви, срутени сгради и хаос в Източната провинция.", "date": "2020.01.26", "title": "Турски професор предрече с точност мощния трус в Елазъг още през октомври"}
{"url": "https://www.novinite.bg/articles/185039/Plashesht-doklad-Epidemiyata-ot-koronavirus-shte-obhvane-nad-250-hilyadi-do-2-sedmici", "text": "Британски изследователи-вирусолози изчисляват, че след 13 дни 250 000 души в град Ухан ще бъдат заразени с коронавируса. Британски експерт по предаването и еволюционната динамика на инфекциозните заболявания публикува документ с четирима свои колеги, в който се оценяват параметрите на предаване на коронавируса от град Ухан, като резултатите от тяхното изследване са ужасяващи.Д-р Джонатан Рийд оценява, че само 5,1% от инфекциите в Ухан са идентифицирани и че вирусът е значително по-вероятно да бъде предаван по-лесно, отколкото SARS (тежък остър респираторен синдром ) през 2003-а година. Заедно с по-дългия инкубационния период, оценяван на до две седмици (при SARS беше 2 до 7 дни) , това ще доведе до експлозия в броя на случаите през следващите няколко седмици.Д-р Рийд пише, че до 4-ти февруари \"нашият модел прогнозира, че броят на заразените хора в Ухан ще е по-голям от 250 000 (с интервал на прогнозиране между 164 602 до 351 396 заразени)\". Въз основа на моделите на пътуване британските вирусолози прогнозират, че градовете с най-големите огнища на зараза след Ухан на други места в Китай да бъдат Шанхай, Пекин, Гуанджоу, Чунцин и Ченду.Страните с най-голям риск да внесат коронавируса пък са Тайланд, Япония, Тайван, Хонконг и Южна Корея. Може би най-плашеща е оценката, че основният репродуктивен брой на инфекцията - което означава колко хора ще бъдат заразени от всеки едни вече заразен човек - е между 3,6 и 4,0. Това означава, че ако 75% от хората, които имат коронавирус, не бъдат лекувани и поставени под карантина, смъртоносният вирус ще продължи да се разпространява неуморно.За сравнение основният репродуктивен брой на инфекцията при вируса SARS в началото на хилядолетието беше между 1,1 до 4,2. Има и важно предупреждение: \"Нашите констатации са критично зависими от предположенията, залегнали в основата на нашия модел, сроковете и отчитането на потвърдените случаи. Съществува значителна несигурност, свързана с огнището на този ранен етап\", се казва в документа. \"Подчертаваме, че тези прогнози дават силни предположения, че вероятно не се прилагат никакви контролни интервенции\".Критичното в този модел на британските вирусолози е, че дори и практически целият въздушен трафик да бъде преустановен, това само ще забави епидемията. \"Това означава, че китайските власти са чакали твърде дълго, за да действат решително\".\"Все още обаче сме в първите дни на това огнище и има голяма несигурност както в мащаба на епидемията, така и в ключовата епидемиологична информация относно предаването на заразата. Въпреки това, бързината на растежа на случаите след признаването за наличието на епидемия е много по-голям от този, наблюдаван при огнища на SARS или MERS-CoV “, се казва в доклада.", "date": "2020.01.26", "title": "Плашещ доклад! Епидемията от коронавирус ще обхване над 250 хиляди до 2 седмици"}
{"url": "https://www.novinite.bg/articles/185048/Papa-Francisk-bori-noviya-koronavirus-s-molitvi", "text": "Папа Франциск се моли за хората, заразени с новия коронавирус, както и за успех в усилията на властите да се справят със заразата.“Моля се за хората, които са се разболели вследствие на вируса в Китай. Господи, приеми в мир починалите, успокой семействата на загиналите, и помогни на китайските власти в борбата им със заразата”, заяви главата на Римокатолическата църква в неделната си проповед пред вярващите, събрали се на площад “Свети Петър” във Ватикана.Още на 31 декември 2019 г. китайските власти информираха Световната здравна организация за наличието на огнище на неизвестен до момента вирус в град Ухан, намиращ се в централната част на страната. Впоследствие експертите установиха причинителя на заболяването – коронавирус 2019-nCoV.Извън случаите на заболели в Китай, вече има заразени в Хонконг, Макао, Тайван, Тайланд, Япония, Южна Корея, САЩ, Канада, Виетнам, Сингапур, Непал, Франция, Австралия и Малайзия.Според последните официални данни заразените в Китай вече са 1975, а починали са 56 души.", "date": "2020.01.26", "title": "Папа Франциск бори новия коронавирус с молитви"}
{"url": "https://www.novinite.bg/articles/185050/18-VIDEO-Eto-kakvo-prichinyava-strashniyat-koronavirus-na-zarazenite", "text": "Основните първични симптоми на новия коронаворус приличат на признаците на простуда, но в редица случаи болните демонстрират и специфични прояви на заразяване. Това съобщи японският портал NHK. По данни на медиите, основните симптоми на болестта са повишена температура и кашлица. При това журналистите отбелязват, че редица потърсили медицинска помощ болни са се оплаквали не са се оплаквали от кашлица и повишена температура. Един от болните, преди да потърси медицинска помощ обаче, е страдал от диария. Да се определи неговата диагноза станало възможно едва след компютърна томография и допълнителни анализи. В резултат медиците стигнали до извода, че коронаворусът е способен да се проявява с различни нарушения на храносмилателната и нервната система. Става дума за разстройства на стомаха, главоболие и обща слабост.   По последни данни, жертви на коронавируса са станали 56 души, други 1975 са инфектирани. В мрежата бяха разпространени и първите кадри със симптомите на страшния коронавирус. Както може да се види на записа, болестта в някои случаи предизвика изключително силни гърчове.  На страшните кадри неизвестният пациент е покрит с одеяло. Медицинският персонал държи заразения, за да не падне на земята от силните конвулсии.", "date": "2020.01.26", "title": "(18+ ВИДЕО) Ето какво причинява страшният коронавирус на заразените"}
{"url": "https://www.novinite.bg/articles/185046/Princ-Hari-Sajalyavam-no-tova-be-edinstvenoto-reshenie", "text": "Миналата седмица беше съобщено, че Хари и Меган Маркъл ще се оттеглят изцяло от кралското семейство и вече няма да носят титлите „Негово и Нейно Височество“. Периодът на промяна ще продължи до пролетта, когато те двамата ще започнат нов живот.Според официалното изявление от Бъкингамския дворец, двойката ще продължи да бъде назовавана като херцозите на Съсекс, но няма да има финансиране от държавата, както и ще трябва да върнат парите, които кралското семейство е инвестирало в къщата им в Уиндзор.На 19 януари Хари направи първото си изявление след преговорите. Той се появи на частна вечеря в Лондон, която беше организирана от неговата благотворителна организация „Sentebale“, подкрепяща деца, които са заразени с ХИВ в Лесото и Ботсвана. По време на речта си, братът на принц Уилям изрази своето съжаление за раздялата със семейството си.„Искам да чуете истината от мен, колкото мога да споделя с вас – не като принц, не като херцог, а като Хари. Човекът, когото много от вас са гледали как расте през последните 35 години“.Той добави, че Великобритания винаги ще остане неговият дом, който е запечатан дълбоко в сърцето му. „Гледах ви как приветствате Меган с отворени ръце, когато видяхте, че съм намерил любовта, която толкова дълго време търсех“. Хари призна, че двамата с Меган са били изключително щастливи да изпълняват кралските си задължения.„Затова, дълбоко съжалявам, че се стигна дотук. Знам, че невинаги съм взимал правилните решения, но това беше единственият ни избор“. Хари увери, че не изоставя обществото и винаги ще бъде до хората. Той допълни, че е искал да изпълнява задълженията си към народа без да получава финансиране от държавата, но тази опция не е била възможна.По-малкият син на принц Чарлз и принцеса Даяна беше сам в Лондон, тъй като Меган и синът им Арчи се радваха на свободата в Канада. Принц Хари се присъедини към семейството си само няколко дни и веднага беше забелязан заедно със сърпугата си на разходка из парковете на страната. ", "date": "2020.01.26", "title": "Принц Хари: Съжалявам, но това бе единственото решение"}
{"url": "https://www.novinite.bg/articles/185052/Impijchmantat-na-Tramp-prodaljava-sas-skandalen-zapis", "text": "US медии разпространиха запис, в който президентът Доналд Тръмп иска отстраняването на американския посланик в Украйна. А преди няколко часа в Сената започна представянето на аргументите в защита на Тръмп в процеса по отстраняването му от власт.\r\nРойтерес уточнява, че не се ангажира с автентичността на записа, а Белият дом все още не го е коментирал.\r\nЗаписът е предоставен от адвокат на бизнесмена с украински корени Лев Парнас, когото Тръмп твърди, че не познава. Правен е през април 2018 и продължава 83 минути. Видеото показва частна зала с подредена маса за вечеря. В началото му Тръмп позира за снимка. Лицата на участниците в срещата не се виждат, камерата е насочена към тавана. В определен момент става дума за вече бившата американска посланичка в Украйна - Мари Йованович.\r\nЙованович бе освободена от поста си през май 2019 година. Официално обявената причина бе загуба на доверието на президента Донадл Тръмп.\r\nВ същото време, днес в Сената започна представянето на аргументите в негова защита в процеса по отстраняването му от власт.\r\n\"В следващите няколко дни планираме да представим доказателства, наистина неоспорими, че президентът не е извършил нищо нередно.\", заявява Джей Секулоу, личен адвокат на Доналд Тръмп.\r\nЗащитниците на Тръмп остро критикуваха демократите и заявиха, че те искат да унищожат демократичния изборен процес. Според демократите пък, началото на представянето на републиканците е подчертало нуждата от свидетели по процес.\r\nАдам Шиф, председател на Комисията по разузнаване в Камарата на представителите и водещ обвинител на демократите коментира, че първото нещо, което го е смутило в днешното представяне е, че те не атакуват основната архитектура на схемата. \"Те не протестират това, че Президентът е ходатайствал чужда нация да се намеси в нашите избори, да му помогне да измами.\", твърди Шиф.\r\nИзслушването на аргументите на защитата продължава утре, информира БНТ.\r\n", "date": "2020.01.26", "title": "Импийчмънтът на Тръмп продължава със скандален запис"}
{"url": "https://www.novinite.bg/articles/185056/Ujasna-vest-doletya-ot-SASht-Kobi-Brajant-e-zaginal-v-katastrofa-s-helikopter", "text": "Черна вест за спорта, а и не само, долетя от САЩ. Едва на 41 години в катастрофа с хеликоптер е загинал Коби Брайънт. Легендата на НБА е загубил живота си, след като частната му летателна машина е паднала в Калифорния.Оцелели след адския сблъсък няма - общо петима са загиналите. Смята се, че хеликоптерът е започнал да гори и се е разбил в Калабасас, предградие на Лос Анджелис.Спешен екип е реагирал бързо, но е сигурно, че никой на борда не е оцелял. В хеликоптера не е била съпругата на баскетболиста Ванеса.От години Коби пътува постоянно със своя хеликоптер. От снимките от мястото на катастрофата се вижда, че атмосферните условия за летене са били много лоши.Коби бе легенда на Лос Анджелис Лейкърс и НБА. Той изкара 2 декади в Лигата на извънземните и се покри със слава, титли. Двукратен олимпийски шампион е. Бе идол на милиони по света. ", "date": "2020.01.26", "title": "Ужасна вест долетя от САЩ! Коби Брайънт е загинал в катастрофа с хеликоптер"}
{"url": "https://www.novinite.bg/articles/185035/Maksimalni-temperaturi-mejdu-9-i-14-gradusa-dnes", "text": "Атмосферното налягане днес бавно ще се понижава, но ще остане по-високо от средното за месеца.Преди обяд ще бъде предимно слънчево. След обяд от юг облачността, предимно средна и висока, бързо ще се увеличи. Ще духа слаб до умерен вятър от запад-югозапад. Максималните температури ще са между 9° и 14°.Над планините облачността ще се увеличава, след обяд - до значителна. Ще духа до умерен вятър от запад-югозапад. Максималната температура на 1200 метра – около 4°, на 2000 метра – около минус 1°.Над Черноморието облачността ще се увеличава. Ще духа слаб до умерен югоизточен вятър. Максимални температури между 8° и 11°. Температурата на морската вода е 7-8°. Вълнението на морето ще бъде 1-2 бала.На 26.01.2020 слънцето ще изгрее в 7:48 часа и ще залезе в 17:30 часа. Продължителност на деня 9:42 часа.На 26.01.2020 луната ще изгрее в 8:56 часа и ще залезе в 19:02 часа. Осветеност на диска в 0h UT 3 %. Фаза на луната: след новолуние преди първа четвърт.", "date": "2020.01.26", "title": "Максимални температури между 9 и 14 градуса днес"}
{"url": "https://www.novinite.bg/articles/185038/Fejk-novina-stresna-lyubitelite-na-dyuneri-u-nas", "text": "През последната седмица дюнерите заеха първите страници на редица турски медии. Всички те цитират Международната федерация на дюнерджиите, която казва, че дори месото да е започнало да се разваля, то пак стигало до шиша. Особено, когато ставало дума за пилешко. Повечето дюнерджии пък, пише в статиите, взимали точно такова месо от борсата, защото било на половин цена. И цитират бранша, че евтините дюнери съсипвали индустрията с нелоялна конкуренция. И че за да е ниска цената, в тях слагали до 40% животинска мазнина. В трактовките въпросната животинска мас е представена като суровина за производство на сапуни. Не се споменава обаче, че и до днес бабите ни варят сапуни и готвят със свинска мас.Колкото до третирането на месото, до българския читател стигнаха и заглавия, че го дезинфекцират с белина.  Родният държавен контрол категорично не е засичал подобна практика.  От голяма верига за продажба на дюнери заявиха за Нова телевизия, че ако след 18 часа на шиша все още има месо, то се бракува, а не се промива с белина.От Българската агенция по безопасност на храните пък съобщават, че не са констатирани случаи на обработка на заготовки за дюнер с неразрешени препарати. Към момента няма постъпили сигнали и жалби от потребители.От БАБХ допълват, че при проверките и в предприятията, и в заведенията за обществено хранене, се обръща особено внимание на произхода на суровината, начина на съхранение, сроковете на годност и нужната документация. ", "date": "2020.01.26", "title": "Фейк новина стресна любителите на дюнери у нас"}
{"url": "https://www.novinite.bg/articles/185034/2-hilyadi-sa-veche-zarazenite-s-noviya-koronavirus-fatalen-izhod-za-56-v-Kitaj", "text": "Към полунощ срещу неделя броят на заболелите от пневмония, предизвикана от новия коронавирус, вече е 1975 души, което е с 688 потвърдени нови случая повече само за денонощие. Това съобщи Държавния комитет по здравеопазване на КНР.Броят на починалите от този тип пневмония достигна 56, което е с 15 души повече от данните, предоставени 24 часа по-рано. От новите случаи с летален изход 13 са в провинция Хубей – огнището на заразата, и по един – в Шанхай и провинция Хънан.49 заболели по-рано успешно са преминали курс на лечение и са изписани от болниците.Извън страната по данни на китайското здравно ведомство броят на заразените с новия коронавирус е следният:Хонконг – 5 случая, Макао – 2, Тайван – 3, Тайланд – 4, Япония – 2, Южна Корея – 2, САЩ – 2, Виетнам – 2, Сингапур – 3, Франция – 3, Малайзия – 3, Непал – 1, Австралия – 1.Сред заболелите с новия коронавирус в Китай е диагностицирано и двегодишно дете - в южния автономен район Гуанси-Чжуъан, съобщи вестник \"Женчмин жибао\", предаде ТАСС. Досега това е най-малкият пациент, заразен с този вирус. Преди бе съобщено за още един случай на заболяло дете, но засега няма статистика за заболеваемостта при децата. Според експерти младите хора и децата не са толкова податливи на новия вирус, колкото по-възрастните.Към момента вирусолози от цял свят работят върху смъртоносния вирус. Вече има обобщени изводи от 7 нови изследвания. Ето основните от тях, обобщени от американския учен и президент на Фондацията Resolve to Save Lives д-р Том Фрийдън, и публикувани в неговия Туитър профил:1. Вероятно коронавирсът произхожда от прилепи2. Този коронавирус се държи донякъде като своя \"събрат” SARS, който наподобява генетично3. Вероятните събития за разпространение на коронавируса са като при SARS & MERS4. Коронавирусът се разпространява и в здравните заведения5. Инкубационният период може да бъде 3-6 дни и болестта може да се разпространи в рамките на едно домакинство6. Създадените модели сочат, че коефициентът на заразяемост е по-голям от 2, т.е. всеки вирусоносител заразява повече от 2-ма души, но това бързо разпространение може да се намали чрез предприемане на контролни мерки7. В една болница вече започнаха изпитания на антивирусни средстваПри някои от случаите липсват каквито и да е симптоми на заболяването, което затруднява диагностицирането му, уточнява още д-р Фрийдън.Вчера пък китайският президент Си Цзинпин, който е и генерален секретар на ЦК на Китайската комунистическа партия, проведе заседание на Политбюро на ЦК за обсъждане на мерките за борба с разпространението на коронавируса. Китайският лидер заяви, че там, където вирусът се разпространява най-бързо, страната е изправена пред трудна ситуация. Той подчерта, че нито едно лечение няма да се забави било поради стойността си, било поради проблеми с доставка на материали., че от вчера заради избухването на новия коронавирус китайските власти въведоха най-високата степен на извънредно положение в областта на общественото здраве в 25 провинции и градове на централно подчинение и специални административни райони, съобщи ria.ru. Общо жителите на тези места са над 1, 2 милиарда души.По правило, първа степен на заплаха се обявява в случаи на особено големи извънредни ситуации, свързани със здравето на населението, а това предполага, че местното правителство реагира съгласно плана на Държавния съвет и централния щаб.Първата провинция, обявила най-високата степен, е Хубей, където е и епицентърът на вируса – град Ухан. Малко след това същите мерки обявиха градовете Пекин, Шанхай, Тяндзин и Чунцин.По-рано китайските власти въведоха и общонационални мерки за установяване на повишена телесна температура и други симптоми на новия коронавирус при пътниците в обществения транспорт – самолети, влакове, автобуси – градски и междуградски, се казва в прессъобщение на Държавния комитет по здравеопазването.Отбелязва се, че при подозрение за заболяването, отговорните лица в транспрта са длъжни незабавно да се свържат с диспечерите на съответните летища, гари и автогари, където ще бъдат инсталирани специални станции за подробни изследвания.Комитетът се разпореди също така правителствата на провинциите и градовете активнво да координират взаимодействието между департаменти и ведомства, включително и тези, отговорни за зравеопазването, обшествената безопасност, гражданската авиация, железопътните линии. Всички те се задължават строго и ефективно да изпълняват всички предписания, за да се спре разпространението на смъртоносната болест.На първо място, следва да се монтират станции за карантинен контрол, като те бъдат обезпечени с необходимото оборудване и персонал. Те ще бъдат отговорни за проверката, наблюдението и изолацията на пътници, при които бъдат открити симптоми на заразата по време на пътуването им в каквото и да е превозно средство на обществения транспорт.Също така китайските власти изпратиха 1230 лекари от цялата страна в Ухан, за да помагат на местните медици, стана ясно рано тази сутрин от изявление на здравното ведомство. Те са организирани в 6 екипа. Освен това на разположение са още 6 екипа, готови да потеглят всеки момент. По-рано агенция Синхуа съобщи, че в града вече са пристигнали 450 военни лекари, включително и такива, борили се с епидемии като SARS и Ебола.В Ухан експресно започна строителството на нова болница с капацитет хиляда легла, където да бъдат лекувани заразените, като амбицията е тя да започне да приема пациенти още на 3 февруари.Сред многобройните мерки за ограничаване разпространението на новия коронавирус е и спирането от 27 януари на всички групови туристически пътувания в страната и в чужбина.  В съобщението на китайската Асоциация на туристическата индустрия се отбелязва, че пътуванията на туристически групи в страната са спрени още на 24 януари.", "date": "2020.01.26", "title": "2 хиляди са вече заразените с новия коронавирус, фатален изход за 56 в Китай"}
{"url": "https://www.novinite.bg/articles/185040/Firma-prerabotvashta-plastmasa-e-zamarsila-reka-Marica-i-ubila-tonove-riba", "text": "Източникът на замърсяването на река Марица е фирма, която преработва пластмасови отпадъци и събира вторични суровини, съобщи Нова телевизия. Сигнал за екопроблема бе подаден в събота. Заради замърсяването реката край град Стамболийски се изпълнила с мъртва риба.Полицията, местните екоинспекции, Басейнова дирекция, ВиК - Пловдив и Областната дирекция по безопасност на храните се задействаха, хората получиха предупреждение да не ядат риба от реката, а от питейната вода бяха взети проби. Прокуратурата образува досъдебно производство по случая.\"Говорим за токсично замърсяване с много сериозни щети. Бързите тестове отхвърлиха наличието на цианид. Все още обаче не е ясно какво точно е опасното вещество във водата\", каза областният управител на Пловдив Дани Каназирева. Тя увери, че фирмата, причинила замърсяването, ще бъде глобена.От ВиК-Пловдив пък съобщиха, че са ограничили водовземането от две помпени станции. От дружеството обаче уверяват, че пряка опасност за населението няма, тъй като водата за питейно-битови нужди се взима от по-дълбоко, а не от повърхността.", "date": "2020.01.26", "title": "Фирма, преработваща пластмаса, е замърсила река Марица и убила тонове риба"}
{"url": "https://www.novinite.bg/articles/185042/Elin-Pelin-nastrahna-sreshtu-zavod-gradat-iska-referendum", "text": "1200 подписа внесоха в община Елин Пелин граждани, които искат свикване на референдум. Желанието им е предизвикано от новопостроения завод за преработка на найлонови торби в района, предадват колегите от БГНЕС.Към момента събраните подписи не правят задължителен референдума и само от общинския съвет на града зависи дали ще реши да допусне провеждането му.Пред колегите от БГНЕС жители заявиха, че всичко около изграждането на предприятието е станало тихомълком, инвестиционното намерение не е било подложено на обществено обсъждане и разрешение за изграждането на завода е дадено без да бъде направена оценката на въздействието на околната среда (ОВОС). Друг факт, който буди недоумение и притеснение у хората е как така обект, предназначен за склад за безалкохолни напитки, изведнъж се превръща в предприятие, което събира найлоновите торби на България и Германия, с тенденция там да се обработва този специализиран отпадък от повече страни. По думите на хората това се случва на фона, след като Китай спря да приема отпадъци за рециклиране от САЩ. За тях е непонятно и защо боклукът в чужбина у нас се възприема за суровина.„Защо сложиха този завод точно тук, до Елин Пелин. Защо не го направиха насред полето в Равно поле. Отговорът ми е, че щом се инвестират 40 млн. евро, по-лесно е да се избегне общественото обсъждане. Какво ме притеснява ли? Притесняват ме фините прахови частици; това, че ще изчезне подпочвената вода. Най-важното и будещо възмущението ми е защо няма ОВОС. Такава оценка искат, ако искаш да си отвориш цех за кренвирши, както и за къща за гости. Щом правиш такъв завод първо трябва да направиш оценка“, каза пред камерата ни Павел Бонев.По принцип, той няма нищо против рециклирането и завода, но настоява всичко да се случва по законния ред. Според него инвеститорът бяга от ОВОС, защото той ще покаже реалността и най-вероятно, заводът ще трябва да бъде затворен.Димитър Стоименов посочи, че в целия казус се изпуска и един важен момент, а именно, че при измиването на отпадъка се използва натриева основа.„Набляга се на сепарирането, разделянето на отпадъците, измиването и гранулирането. Изпускат да кажат обаче, че при процеса на миене на отпадъка се използва натриева основа, която премахва органичните отпадъци. Това се случва при много висока температура на обработка. Всички изпарения се неутрализират с киселина. Вътре в помещението се отделя и много прах, който видях с очите си. Отделно е и миризмата, която е непоносима“, заяви Стоименов и добави, че при екструдирането нагрятата пластмаса отделя тежки метали и живак, които са опасни за здравето.„Другото ми притеснение е, че заводът е построен близо до града. Той се намира на по-малко от 1000 метра от последната къща. Притеснява ме също така липсата на контрол на място. Кой следи колко реално преработват? Не може да се разчита на това, което те записват в журналите си“, категоричен е гражданинът.Гинка Минчева, която е член на инициативния комитет, набляга на тайнствеността, с която всичко се е случило около изграждането на завода.„Искането ни е заводът да се премести на друго място. Това е тумор и той се намира на около километър от последната къща в Елин Пелин. Ние не искаме такива инвестиции в града ни“, коментира жената.Минчева изразява възмущението си от факта, че за нуждите си предприятието ще вкарва боклук отвън, защото отпадъкът, който те могат да дадат е твърде малък. „Двете общини Елин Пелин и Горна Малина генерираме по 140 т. годишно. А ние тук говорим за 35 000 т., които ще вкарваме от чужбина. Заводът се води с регионално значение, въпреки че реално е с международно значение, защото ще се внася отпадък отвън“, обяснява тя.Жената изразява и едно свое подозрение.„Всички издали документите са контролирани от ВМРО. Аз не знам дали това е така, но може ли да се каже, че ВМРО прави чадър над този завод или самото правителство прави чадър на своя коалиционен партньор. Все пак нашият кмет Ивайло Симеонов е от тази партия“, недоумява Гинка Минчева и именно на този факт отдава липсата на отговори на сигналите, които изпращат през последната година.Тя призова правителството да се заинтересува от проблема и самият премиер Бойко Борисов да се намеси в разрешаването му.Екипът на БГНЕС се срещна със зам.-кмета по екология и европейски проекти в община Елин Пелин Николай Савов, тъй като кметът Симеонов все още е в командировка зад граница. Той не е съгласен с изказванията на гражданите, че не са били информирани за случващото се там. И добави, че когато започнали недоволствата изискали от инвеститора да обясни на хората каква е идеята на проекта им, а те от своя страна довели ръководителя на отдел „Кохезионна политика и екооценки” в Главна Дирекция „Околна среда“ на Европейската комисия Джордж Кремлис. По думите на Савов обаче не се отзовали много хора.Той ни уверява, че всички документи на компанията са били издадени за завод за рециклиране, а не като склад за безалкохолни.„Те са си купили земята като логистична база и след това са я преотредили. Това си е редът. Предишният собственик решава, че тя ще бъде логистична база, но не я изгражда, а я продава като такава на друг, който има право да смени предназначението й“, категоричен е зам.-кметът и обяснява, че РИОСВ прави ОВОС само, ако има риск от замърсяване.„Ние трябва да спазваме тази част от нашите задължения, които са ни вменени от законодателството. Всичко друго са пожелания“, заяви още той.По отношение на това, че решението за строителството на завода не е минало през общинския съвет, Савов каза, че въпросът е бил обсъден, но местният парламент има правомощия само при смяна на земята от земеделска в неземеделска такава. Зам.-кметът не спести, че тази тема е била широко експлоатирана от една партия по време на предизборната кампания, както и че бомбата е била заложена от стария общински съвет, който е дал зелена светлина на инвеститорите, а сега са се обърнали срещу това, с цел да събират гражданския гняв.Според главния архитект Стефан Аспарухов големият проблем е, че Елин Пелин няма Общ устройствен план, а ролята на такива играят Подробните устройствени планове.„По отношение на това, което общината е спазила като закони няма врътки. Има пропуски в закона, които ние не може да пренебрегнем, но в същото време не може и да променим. Земите върху, които сега има логистични бази, както и върху която се намира заводът за рециклиране преди 2006 г. са били земеделски земи. Те по чл. 21 от Конституцията са невъзобновим и ценен ресурс. Преди 2008 г. хората, обаче, решиха да забогатяват като преотреждат земеделските земи си за неземеделски нужди. От там тръгва и казусът с „Интегра пластикс“. Тогава земеделската земя променя предназначението си със санкцията на общинския съвет“, обяснява зародиша на проблема Аспарухов, но добавя, че няма нищо незаконосъобразно в действията на общината и институциите.Казва още, че при наличие на сигнали за нарушаване на екологичните норми и доказването им местната управа може да предприеме мерки и дори да поиска заводът да преустанови работа.Срещаме се и с изпълнителния директор на „Интегра пластикс“ Юлиан Белев, който ни допуска в завода и обяснява, че в момента са в тестов период и предприятието не работи с пълния си капацитет. Прави ни впечатление, че балите не са укрепени и част от отпадъците летят в съседните терени. Уверява ни, че те се почистват, а въпросните навеси ще бъдат оградени, въпреки че не били длъжни. Белев заяви, че той и акционерите не са виновни за това, че не е извършен ОВОС на проекта.„На база на техническите параметри РИОСВ сметна, че няма нужда да се прави ОВОС. Тази процедура не касае населението и неговото спокойствие. Тази процедура е административна и е много експертна. Хората говорят за някакви неща, които не разбират и много от твърденията им са некомпетентни. Не аз назначавам дали да се прави ОВОС или не“, подчерта той.Думите му са потвърдени и от директора на Регионална инспекция по околната среда и водите – София инж. Ирена Петкова, която в писмо отговори на въпросите ни.„За инвестиционно предложение за „Изграждане на завод за възстановяване на синтетични органични полимери“ в УПИ ІІ-12,13,14,15,16,17,19,26, кв. 14, м. „СПЗ”, гр. Елин Пелин, община Елин Пелин, с възложител „Интегра пластикс“ АД e проведена процедура за преценяване на необходимостта от извършване на оценка на въздействието на околната среда (ОВОС) и е постановено Решение № СО – 29 – ПР/2018 г., с което е преценено да не се извършва ОВОС. Преценката да не се извършва ОВОС е извършена въз основа на критериите, посочени в чл. 93, ал. 4 от Закона за опазване на околната среда (ЗООС), представената от възложителя информация по приложение № 2 от Наредбата за условията и реда за извършване на оценка на въздействието върху околната среда (Наредбата за ОВОС), както и след проведени консултации с Регионална здравна инспекция (РЗИ) – Софийска област във връзка с определяне степента на значимост на въздействието и риска за човешкото здраве. Получено е становище от РЗИ – Софийска област, че реализацията на инвестиционното предложение няма да доведе до възникване на здравен риск за населението на община Елин Пелин“, пише в писмото си до нас Петкова и добавя, че няма постъпили писмени и устни становища, които да възпрепятстват реализацията на инвестиционното намерение.Питаме Белев откъде черпи вода за промишлените си нужди. Той обяснява, че за тази цел имат три собствени сондажа като им е издадено разрешително да водоползват по 30 куб. на час.„В канализацията отиват едва 10% от използваната вода, но тя е пречистена и безопасна“, подчерта той.От думите му стана ясно, че в процеса на производство има и отпадъчен продукт, който ще се предава на фирми, които го използват и уверява, че никакъв отпадък няма да се загробва.„90% от непригодното за рециклиране са фолиа, които трябва да отидат за изгаряне. В момента сме в процедура по подписване на договор с фирма-изпълнител. Това, което караме на депо са утайки от обработката на водите“, обяснява изпълнителният директор на предприятието.Той коментира и назрялото гражданско недоволство.„Има малка група от хора, която си е внушила, че тук се случва нещо много опасно за тях. Силно подозирам, че има преднамереност в тези действия. Подозирам това не защото съм мнителен, а защото не съм чул нито един разумен аргумент от тяхна страна“, заяви Белев. Според него хората няма от какво да се притесняват, защото те не изпускат нищо в атмосферата, а предприятието им е част от глобалните работещи екорешения в Европа.„По-съществен въпрос е какво се случва с отпадъците. В Европа живеят приблизително 510 млн. души. Един гражданин на ЕС генерира средно 400 кг. отпадъци на година. Тези 510 млн. души генерират 200 млн. т. отпадъци всяка година. Ако те не се преработват, проблемът е нерешим, отпадъците ще заринат планетата. Съответно има огромна индустрия, която ги преработва по различни начини, дори и чрез изгаряне. То не трябва да се анатемосва. В Холандия се горят 8 млн. т. отпадъци годишно, а се внасят 1,5 млн. т. от Великобритания, в Англия – 8 млн. т., в Германия се изгарят 30 млн. т. отпадъци“, посочва Белев и уточнява, че само София генерира около 400 000-500 000 т. отпадъци на година, които се преработват в софийския завод и от тях се прави RDF гориво.По отношение на твърдението, че заводът се намира близо до Елин Пелин, Белев заяви, че това се определя от нормативната уредба, а не от хората, които имат субективно мнение за разстояние. ", "date": "2020.01.26", "title": "Елин Пелин настръхна срещу завод, градът иска референдум"}
{"url": "https://www.novinite.bg/articles/185045/Uchenik-obidi-policai-na-seksualna-orientaciya-i-udari-ediniya-no-posle-mu-se-stajni", "text": "Ученик бе осъден за хулиганство, след опит да удари полицай след гонка в кв. Кършияка, Пловдив. 18-годишният се изправи пред Районен съд, след като преди месец пристъпил закона.Момчето било спряно от полицаи на кръстовището между улица „Победа” и булевард „България” под тепетата. Тъй като младежът отказал да предостави документи за самоличност, на последният бил съставен фиш за 20 лева. Докато траела проверката, четирима служители на Трето районно случайно минавали покрай кръстовището, на път за обяд в близко заведение. Те спрели при колегите си и дори станали свидетели при вписване на акта.След връчването на акта, ученикът си тръгнал. Точно след час обаче, на улица „Васил Левски”, момчето видял същите четирима полицаи, които се връщали от обедна почивка. Ядосан, че е получил глоба, тийнейджърът на висок глас се развикал по адрес на униформените, наричайки ги с обидни думи и подлагайки на съмнение сексуалната им ориентация. Служителите на Трето районно направили забележка на момчето, но то отново ги обидило и хукнало да бяга.След него се втурнали и двама униформени. Не след дълго, след кратка гонка, ученикът се спънал и паднал. Това улеснило униформените, които го задържали. Опитвайки се да го арестуват, младежът оказал съпротива, дори се опитал да удари единия полицаи. Въпреки това, ученикът бил отведен в районното, където прекарал 24 часа.Спрямо него било повдигнато обвинение за хулиганство, а не след дълго изправен пред съда в Пловдив. Пред магистратите тийнейджърът изразил съжаление и признал вина.  До момента момчето не е било съдено и няма криминални прояви.  Според изискана справка, ученикът е бил отличник и с добро поведение в клас. В същото време момчето си е помагало, като в свободното си време е работел.Точно това наклонило везните в негова полза. Магистратите го освободиха от наказателна отговорност, но го наказаха с административна глоба. Санкцията била в рамките на пределния минимум, а именно 1000 лева.", "date": "2020.01.26", "title": "Ученик обиди полицаи на сексуална ориентация и удари единия, но после му се стъжни"}
{"url": "https://www.novinite.bg/articles/185041/Titi-Papazov-Shtastliv-shte-bada-ako-Valentin-Zlatev-stane-sobstvenik-na-Levski", "text": "Треньорът на баскетболния Левски Лукойл Тити Папазов взе отношение по случващото се на \"Герена\". Пред \"Тема Спорт\" той коментира и информациите, че Валентин Златев може да поеме футболния клуб, ако Васил Божков се откаже от финансирането му. \"Левски е орисан да оцелява, да се бори с трудностите и да доказва своята сила. Там е събрана много любов. Аз съм убеден в едно - че Левски, дори и трудно, ще оцелее. Въпросът е, че сега имаше добра изходна позиция за пролетта...В последно време бе изчезнало напрежението около финансовата стабилност на клуба и това остави хората да коментират само играта на отбора. Смятам, че по никакъв начин не можем да дадем еднозначен отговор какво ще се случи. Успял човек като Васил Божков в един момент може още повече да се амбицира. Никой не знае в каква посока ще тръгне проблемът. Остават въпросителните, защото това е темата не на деня, а на седмицата. Никой в този момент не знае какво ще стане. Въпрос на реакция на собственика, реакция на държавата...Всеки от своята гледна точка е прав\". На въпрос: \"Заговори се, че ако се стигне до крайни катаклизми, един от вариантите за нов собственик на клуба е г-н Валентин Златев. Чули ли сте такова нещо?\", Папазов отговори: \"В България едно от нещата, по които със сигурност се различаваме от всички останали нормални държави, е, че всеки разбира от всичко и дава компетенция по всеки въпрос. Не смятам, че един такъв процес, не дай си Боже, ако се случи, може да трае много кратко. От днес за утре никой не може стане собственик на Левски. Това е доста сериозна структура, инвестиция. Нещо, което наред с любов носи и много отговорност. Многократно съм чувал в тежки моменти опцията г-н Златев да спаси Левски, но аз не мога да отговоря от негово име. Но на мен ми изглежда нереалистично. А пък ако се случи, мога да кажа, че ще бъда щастлив, защото в управлението и в това, което е правил за българския баскетбол 18 години, г-н Златев показва безупречна стабилност.Няма как да бъде по-различно, ако се случи във футбола. Много ми се иска, но не го вярвам, феновете трябва да се опитаме максимално да запазим самообладание и да оставим нещата да бъдат решени от тези, които могат да ги решат. Ние с нищо не можем да помогнем в момента. Със сигурност няма и да попречим. Сега има нужда от хладен разум и търпение\", каза Папазов.", "date": "2020.01.26", "title": "Тити Папазов: Щастлив ще бъда, ако Валентин Златев стане собственик на Левски"}
{"url": "https://www.novinite.bg/articles/185053/NAP-sama-shte-popalva-danachnite-ni-deklaracii-a-nie-tryabva-da-svarshim-drugo", "text": "За първи път декларацията за доходите на физическите лица ще бъде попълнена от приходната агенция. Единственото, което трябва да направим, е да влезем със своя персонален код в сайта на НАП, за да потвърдим информацията за данъчните си задължения. За хората без персонален код или електронен подпис данъчната декларация ще се подава на гише, в офисите на НАП или по пощата. Всеки сам трябва да попълни обаче доходите от наеми или от сделки с ценни книжа, например.Декларациите ще бъдат попълнени от данъчната агенция през март, защото до края на февруари фирмите са длъжни да подадат информацията в НАП. Всеки, който желае може да попълни данните и сам.\"Порталът за електронни услуги има две услуги. Едната е ръчно човек да си попълни данъчната декларация, което работи и в момента, но в нея няма предварително попълнените данни и друга отделно, която се казва най-общо казано предварително попълнена декларация, в която човек влиза с персоналния си код или електронен подпис и вижда две неща, които НАП предварително е попълнила, това са доходите от заплата, т. нар. трудови правоотношения и там са хонорари и доходи от граждански договори\", каза говорителят на НАП Росен Бъчваров пред БНТ.Бъчваров уточни, че клиентът може да сам да редактира декларацията, ако \"в малко вероятния случай на някаква грешка, може да добави данни, може да ги промени, т.е. във всеки един момент човек може да редактира предварително попълнените данни\".", "date": "2020.01.26", "title": "НАП сама ще попълва данъчните ни декларации, а ние трябва да свършим друго"}
{"url": "https://www.novinite.bg/articles/185037/Sled-30-godini-Naj-vkusnata-i-evtina-hrana-shte-bade-pechatana-na-3D-printer", "text": "Създаването на вкусна и евтина храна на 3D-принтер ще стане възможно най-рано след 30 години, смята японският дизайнер и технолог на корпорация „Дентсу” Рьосуке Сакаки. Той е разработил нова технология за приготвяне на традиционното в Япония суши.Сакаки признава, че „отпечатаните” по неговата технология ястия засега отстъпват на традиционното суши и е необходимо време, за да има изобретението търговски успех и да бъде икономически изгодно.Според него, през следващите 5 години отпечатването на храна ще струва скъпо. Предвид темповете, с които се развива техниката и се увеличава броят на потребителите на подобни продукти, отпечатаното суши ще стане по-евтино от обикновеното, смята Сакаки.За да се постигнат същите качества като на натуралното суши, вероятно ще са необходими поне още 30 години. За да стане вкусно, е необходима правилна текстура, а това е сложен процес, обяснява изобретателят.С помощта на съществуващите в момента 3D-принтери това е трудно осъществимо. Необходими са принтери, които печатат на клетъчно и молекулярно ниво.За момента може да се използва комбинация от растителен желатин като агар-агар и продукти с животински произход, за да се пресъздадат разнообразни вкусове.Доскоро едва ли някой си е представял, че цифровата фотография ще замени лентовата, да не говорим за изработването на обемни предмети на 3D-принтери. Сакаки решава да доразвие този процес и създава принципно нова концепция за изработване на храна.За отпечатването на обикновена снимка на обикновен принтер е необходимо съчетание на четири основни цвята – червен, син, жълт и черен. За храната, е необходимо да бъдат съчетани различни вкусове – солено, сладко, кисело и горчиво, уточнява дизайнерът.Ако се използва технологията на струйния печат, мастилото може да бъде заменено със соев сос, саке или оцет и да се съчетае с други продукти, за да се програмира промяна на вкуса.В касетите на 3D-принтера за суши са включени съставки като желатин, оризово брашно, соева маса, водорасли, подправки, хранителни бои и витамини. С помощта на принтера и ръцете на робот се създават миниатюри в кубични форми, които не могат да бъдат създадени от човешка ръка – например суши под формата на старинен замък.За разработването на тази технология Сакаки създава проекта „Open Meals”, в който участват 20 човека – дизайнери, технолози, програмисти, учени и предприемачи.Планира се тази година в един от ресторантите в Токио да се инсталира 3D-принтер за изработване на храна. Сега вече може да се създава имитация на месо от соева маса и мазнини, както и десерти и сладоледи с красиви форми.„Екипът ни се занимава основно с принтери за суши, но в рамките на проекта „Open Meals” е разработена обща концепция, обединяваща в себе си храненето, технологиите и изкуството. Смятаме по този начин да създадем храната на бъдещето”, подчертава Сакаки. /", "date": "2020.01.26", "title": "След 30 години: Най-вкусната и евтина храна ще бъде печатана на 3D-принтер"}
{"url": "https://www.novinite.bg/articles/185047/Ruskiyat-shpionin-izdirval-info-za-pochinali-balgari-i-vnedryaval-chujdi-agenti-u-nas", "text": "Руските дипломати, уличени в шпионаж, трябва да напуснат България днес. Единият е от осемте първи секретари на мисията на Москва, а другият - служител в Търговското представителство.В петък висш представител на нашето Външно министерство е връчил на посланик Анатолий Макаров нота за изгонване на двамата дипломати.Днес от Летище София има два полета към руската столица. Не е ясно обаче дали те са в списъка с пътниците.Единият от изгонените се е интересувал от слабости в българската система за гражданска регистрация. Търсил данни за починали българи в активна възраст или такива, които постоянно живеят в чужбина. След това изготвял фалшиви самоличности на руски разузнавачи, които внедрявал у нас, информира Нова телевизия, базирайки се на свои източници в разследването.В официално становище на Москва от събота - 25.01.2020 г. -  се казва, че действията на България са \"провокация\" и руската страна си запазва правото на ответни действия. ", "date": "2020.01.26", "title": "Руският шпионин издирвал инфо за починали българи и внедрявал чужди агенти у нас"}
{"url": "https://www.novinite.bg/articles/185043/Tejka-verijna-katastrofa-sprya-dvijenieto-po-AM-Marica", "text": "Верижна катастрофа спря движението по автомагистрала \"Марица“ при отбивката за Свиленград в посока Турция. Инцидентът е в следствие на много гъста мъгла в района, съобщиха от пресцентъра на МВР.Сигнал за катастрофата е получен около 10.05 часа. Съобщено е било за няколко леки автомобила, ударили се в спрял на опашката за граничния пункт ТИР. Към момента няма данни за загинали, вероятно обаче има пострадали.Заради пътното произшествие магистралата временно се затваря за движение след пътния възел на Свиленград в посока Турция. Леките автомобили се пропускат през Свиленград по стария път за граничния пункт.С цел да се избегне усложняване на обстановката, пътуващите в тази посока по автомагистрала \"Тракия“ товарни автомобили се отбиват още при Пловдив и Стара Загора. Мярката ще остане до разчистване на пътното платно на мястото на инцидента на магистрала \"Марица“.Полицията апелира водачите да шофират с повишено внимание, с по-ниска скорост и с по-голяма дистанция.", "date": "2020.01.26", "title": "Тежка верижна катастрофа спря движението по АМ \"Марица\""}
{"url": "https://www.novinite.bg/articles/185054/Boj-Djoshua-Pulev-shte-ima-no-tryabva-Kobrata-da-se-saglasi-toj-da-e-na-Ostrova", "text": "Един от най-могъщите агенти в света на бокса Еди Хърн директно заплаши Кубрат Пулев и неговия екип, че ако не се съгласят с условията на Хърн и неговия клиент Антъни Джошуа, то мач за световната титла няма да има.Хърн потвърди, че към момента по всичко изглежда, че следващият съперник на Джошуа ще е именно Кобрата. Импресариото на британеца потвърди и че единственият спор е мястото на провеждане на суперсблъсъка.Според Хърн Пулев иска да спечели възможно най-много пари и затова предпочита дестинации като „Истанбул, Саудитска Арабия, Конго и Нигерия“. Той обаче директно обяви, че предимство при избора има Джошуа и ако българинът не се съгласи на мач във Великобритания, то такъв може изобщо да няма.„Кубрат Пулев е на предна позиция. Мисля, че установихме, че задължителната защита на IBF е преди тази на WBO. За мен мачът е с Пулев и по-важното е, че това е така и за шефа, Ей Джей. Той иска да бъде тук (на Острова б.р.). Боксира се вече в Саудитска Арабия, преди това в Ню Йорк. За мен е време да се завърне у дома.“, каза Хърн.„Лошата новина е, че Кубрат Пулев иска възможно най-много пари за този мач и е осъзнал, че има повече пари в Истанбул, или Саудитска Арабия, или Конго, или Нигерия, но Ей Джей избира.“„Накрая може да се откаже от мача с Пулев, ако той не иска да се бие на местата, на които ние искаме, а това е във Великобритания. Гледаме към дати в края на май и началото на юни за мача с Пулев. Всички варианти са възможни. Емирейтс Стейдиъм, Тотнъм Хотспър, Олимпийският стадион, говорихме и с Туикънъм.“„Принсипалити Стейдиъм има някои дати за нас, така че в идеалния вариант следващият мач на Ей Джей ще бъде срещу Кубрат Пулев в Лондон, но сме далеч от идеалния вариант, особено в боксовите игри“, допълни Хърн.", "date": "2020.01.26", "title": "Бой Джошуа-Пулев ще има, но трябва Кобрата да се съгласи той да е на Острова"}
{"url": "https://www.novinite.bg/articles/185051/Narastva-broyat-na-jertvite-sled-zemetresenieto-v-Elazag", "text": "Броят на загиналите  при  земетресението в Турция вече е 35. Ранените са над 1500. Това обаче не са окончателните данни.5-годишно момиченце беше намерено живо под развалините. Майка му също е оцеляла и беше извадена от спасителите повече от 20 часа след труса. В ход е мащабна спасителна акция, но с напредване на времето шансовете за откриване на живи хора намаляват.Турският президент Реджеп Тайип Ердоган каза, че над 100 души са приети в болница след земетресението.Земетресение с магнитуд 6,8 разтърси в петък окръг Елазъг, чието население е около 400 000 души. Огнището на земетресението, засегнало и съседния окръг Малатия, е било на 10 км дълбочина и срути доста сгради.", "date": "2020.01.26", "title": "Нараства броят на жертвите след земетресението в Елазъг"}
{"url": "https://www.novinite.bg/articles/185049/Feldsherite-s-obvineniya-kam-sestrite-iskat-DANS-da-vleze-v-saslovnata-organizaciya", "text": "За извънреден конгрес на Българската асоциация на професионалистите по здравни грижи (БАПЗГ) настояват фелдшерите от цяла България. Те обявиха провелия се на 11 януари в столицата Пети конгрес на Асоциацията за нелегитимен и обвиняват ръководството в лицето на председателя Милка Василева, че техни представители нито са били уведомени, нито са били поканени, нито са присъствали на провеждането му.Това стана ясно на провелата се през уикенда в Стара Загора Национална работна среща на  членовете на Сдружението на Фелдшерите/Лекарските асистенти в България (СМФБМБ).Председателят на организацията Александър Александров обяви още, че ще сезира ДАНС и прокуратурата за финансови нарушения в БАПЗГ и ще настоява за подробен отчет как и за какво са били харчени средствата от членски внос. Асоциацията съществува повече от 15 години , а членската й маса наброява над 50 хиляди практикуващи медицински специалисти в цялата страна.  Говорим за милиони левове, подчерта Александров.Ръководството на СМФБМБ обясни още, че председателят на БАПЗГ Милка Василева официално е била поканена на срещата в Стара Загора, за да отговори на многобройните въпроси на фелдшерите. Тя обаче е отказала да присъства и е оторизирала медицинската сестра Ваня Георгиева, която е регионален координатор за Стара Загора на БАПЗГ.   Георгиева обаче не отговорила  конкретно на нито един от въпросите, свързани с дейността и отчетността на БАПЗГ.Фелдшерите настояват, че не без участието на БАПЗГ професията им е била силно обезличена и неглижирана, макар че по европейските стандарти, които страната ни е приела,  професията „фелдшер” се приравнява на „лекарски асистент”.Съсловният конфликт тлее от години, тъй като основната част от БАПЗГ, вкл. и председателят Милка Василева,  са медицински сестри, които се грижат единствено за собствените си професионални и финансови интереси, настояват от фелшерското съсловие.Фелдшерите протестират, че членуват в БАПЗГ принудително по силата на Закона за съсловните организации и плащат членски внос, който буквално се удържа от заплатите им, без да го желаят.Фелдшери са правили многократни опити да напуснат организацията, но на практика това ги лишава от правото им да практикуват професията си. За абсурдния казус свидетелстват стотици фелдшери, част от които разказаха в Стара Загора как Регионалните здравни инспекции (РЗИ)  по места, ги заплашват със загуба на правоспособност и уволнения, в случай че напуснат структурите на БАПЗГ. А де факто фелдшерите са гръбнакът на структурите на Спешна помощ в цялата страна и покриват нуждите от здравни грижи по селата и в малките населени места.Това „извиване на ръце” продължава с години, протестират фелдшерите и настояват за промяна на законодателството и обособяването им в самостоятелна легитимна структура, която да защитава интересите на професията, да се грижи за професионалното им развитие, да осигурява адекватно обучение и реализация. Нуждите на професията фелдшер не са защитени от БАПЗГ, смятат фелдшерите.Срещата в Стара Загора приключи с решението за обща декларация, която да бъде внесена до БАПЗГ с настояването за нов конгрес.По Закона за съсловните организации всички медицински специалисти задължително членуват в БАПЗГ. В това число влизат медицински сестри, акушерки, рехабилитатори, клинични и др. лаборанти, физиотерапевти, фелдшери, зъботехници, помощник-фармацевти.Въпреки различието в професионалните им проблеми, те са обединени под една „шапка”. Отказът им от членство в БАПЗГ води до отнемане на професионалните им права и ги лишава от правото да практикуват професията си.През 2018 година при тогавашната шефка на Здравната комисия в НС Даниела Дариткова беше внесена подписка, подкрепена от повече от 1500 фелшери, с които се настояваше за отделяне на фелшерите в самостоятелна организация. И до днес отговор на това искане няма.През последните 10 години са правени много опити за промяна на статуквото и корекции в Закона за съсловните организации, но без успех.", "date": "2020.01.26", "title": "Фелдшерите с обвинения към сестрите, искат ДАНС да влезе в съсловната организация"}
