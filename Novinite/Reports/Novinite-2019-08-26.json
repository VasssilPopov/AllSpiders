{"url": "https://www.novinite.bg/articles/179574/Dneven-horoskop-za-ponedelnik", "text": "Въпреки че често действате прибързано, със сигурност днес ще знаете как да се отдръпнете и да прецените ситуацията, за да измислите как да я използвате в своя полза. Трябва да го направите днес, тъй като импровизацията ви не стига далеч.Какво наистина се случва днес? Ще бъдете повече от объркани и неориентирани през днешния ден. Всичко ще ви се струва пълен хаос и няма да имате желание за почти нищо. Не се притеснявайте, това е просто лош момент.Време е да достигнете дълбините на нещото, с което се занимавате. Може да става въпрос за връзка, за идея или нещо друго, но е много важно за вас. Може да не ви е особено забавно, но ще бъдете възнаградени. Вижте повече на: ", "date": "2019.08.26", "title": "Дневен хороскоп за понеделник"}
{"url": "https://www.novinite.bg/articles/179578/Merkel-shte-pomaga-za-povtornoto-zalesyavane-na-Amazoniya", "text": "Германската канцлерка Ангела Меркел заяви, че иска да помогне на южноамериканските страни за повторното залесяване на Амазония, след като бушуващите в региона пожари бъдат изгасени, предаде ДПА.\"Ще поема дългосрочен ангажимент\", обяви Меркел в Биариц, където участва в срещата на върха на Г-7. Тя отбеляза, че \"са засегнати белите дробове на нашата обща (планета) и следователно ние трябва да намерим общи решения\".\"Разбира се, (това е) бразилска територия, но въпросът за тропическите гори наистина е глобален\", каза Меркел, цитирана от Асошиейтед прес. Тя отбеляза, че след като пожарите в Амазония бъдат изгасени, Германия и други страни ще разговарят с Бразилия за повторното залесяване на региона. \r\n \r\nЛидерите от Г-7 са на едно мнение, че страните, засегнати от пожарите в Амазония, трябва да получат помощ възможно най-скоро, заяви по-рано днес домакинът на форума, френският президент Еманюел Макрон. Той обаче призна за различия по въпроса доколко повторното залесяване трябва да зависи от страните от самия регион.Меркел и Макрон са разговаряли в Биариц с чилийския президент Себастиан Пинера. Германската канцлерка и френският президент са предложили \"цялата наша потенциална логистична и друга помощ\".\r\n\r\n\r\n\r\nМеркел отбеляза и \"значителните сили\", хвърлени от бразилския президент Жаир Болсонаро в борбата с пожарите в Амазония.\r\n \r\n \r\nПо-рано Болсонаро влезе в задочен словесен спор с Макрон по въпроса за ролята на бразилската държава за справяне с природните бедствия. ", "date": "2019.08.26", "title": "Меркел ще помага за повторното залесяване на Амазония"}
{"url": "https://www.novinite.bg/articles/179573/Prodaljava-izdirvaneto-na-moldovcite-izbyagali-ot-zatvora-v-Stara-Zagora", "text": "Продължава издирването на избягалите затворници от общежитието в Стара Загора. Двамата лишени от свобода изчезнаха в събота. В неделя стана ясно, че те са молдовски граждани.Александър Хаджи на 24 години и Василе Мораро на 30 години са пуснати за общонационално издирване. В затворническото общежитие от открит тип били настанени преди седмица, след като са прекарали 1 година в ареста. Очаквало се да ги преместят в София, където е трябвало да изтърпят присъдата си от 4 години и 8 месеца лишаване от свобода заради взривяване на банкомати в Казанлък и Стара Загора.Министърът на правосъдието Данаил Кирилов е разпоредил спешна проверка за изясняване на обстоятелствата около случая. Резултатите от нея се очакват тази седмица.В затворническото общежитие в Стара Загора има около 100 задържани. Сред тях са били и трима молдовци, осъдени за взривяването на банкомати. Настанени са преди около седмица. През това време са имали и посещение от роднини от Молдова. Така двама бягат, а третият се очаква да бъде транспортиран към София, където трябва да изтърпи присъдата си.„Те говореха на румънски помежду си. С българските затворници говореха на развален руски, български. Имат около година престой в ареста и са понаучили малко български”, заяви Запрян Димитров, началник на затворническото общежитие.", "date": "2019.08.26", "title": "Продължава издирването на молдовците, избягали от затвора в Стара Загора"}
{"url": "https://www.novinite.bg/articles/179593/Bryuksel-za-Specializiranata-prokuratura-Vyarvame-v-instituciite-a-ne-v-lichnostite", "text": "Европейската комисия (ЕК) смята, че политическите сили в Македония ще намерят начин за смяната на Катица Янева в съответствие с действащото законодателство, съобщава МИА, цитирани от БГНЕС.„Създаването на Специализирана прокуратура в Северна Македония е част от Договора от Пържино между основните политически партии в страната“, заяви говорителят на ЕК Мая Коциянчич.Тя напомни, че парламентът прие закона за създаването на тази институция и назначи Катица Янева за специален прокурор. „В съответствие с действащото законодателство ще бъде назначен неин заместник. Европейският съюз не е имал и няма никакво участие в този процес“, подчерта говорителката.Европейската комисия не коментира публично нито детайлите от преговорите между управляващи и опозиция относно бъдещето на Специализираната прокуратура, нито случая „Рекет”, но източници от тази институция, които следят събитията в Македония отблизо, твърдят, че за Брюксел е от значение не само бързината, но и ефикасното и прозрачно провеждане на разследването.От ЕК заявяват, че не вярват в личностите, а в институциите и това е било подчертавано във всички препоръки и доклади.Фактът, че Катица Янева е компрометирана не означава непременно, че е компрометирана цялата институция, смятат от Европейската комисия. Все пак се очаква разследването по случая „Рекет” да даде отговор на появилите се въпроси по бърз и прозрачен начин.Както Брюксел, така и обществеността в Македония очакват безпристрастно разследване и решение за Специализираната прокуратура, което ще възстанови доверието в съдебната система и в правовата държава.„От това, до голяма степен, ще зависи решението за дата за преговорите за членство в ЕС“,  напомнят от Брюксел.", "date": "2019.08.26", "title": "Брюксел за Специализираната прокуратура: Вярваме в институциите, а не в личностите"}
{"url": "https://www.novinite.bg/articles/179599/Sipaha-nelegalni-cigari-v-dvoen-pod-na-kamion", "text": "Близо 330 000 къса нелегални цигари задържаха митнически служители от ГД „Митническо разузнаване и разследване“ в района на ГКПП Кулата. Тютюневите изделия са открити в специално изграден тайник  в пода на товарното помещение на камион, пътуващ от Италия през Гърция и България до Румъния.На 21.08.2019 г., при пристигане на българския граничен пункт камионът, управляван италиански гражданин У.Г., е отклонен за проверка от митнически служители на база анализ на риска. По документи камионът пътувал празен, без стока и в действителност превозвал само няколко празни товарни палета. Митническите служители се усъмнили в структурата на товарното помещение и при детайлен оглед открили, че подът е покрит с допълнителни плоскости, които образуват кухини с различна дълбочина. Вътре митническите служители открили стекове с цигари от марката Regina Red Оriginal, без акцизен бандерол.Общото количество на иззетите цигари е 16 440 кутии или общо 328 800 къса цигари.По случая е било образувано досъдебно производство под надзора на РП Петрич като У.Г. е обвинен за  незаконно държане на акцизни стоки без бандерол. Досъдебното производство приключи със споразумение между страните, което съдът е одобрил, а италианският гражданин е осъдени на три години „лишаване от свобода“ с пет години изпитателен срок.", "date": "2019.08.26", "title": "Сипаха нелегални цигари в двоен под на камион"}
{"url": "https://www.novinite.bg/articles/179610/Putin-razgovarya-s-Erdogan-za-Siriya", "text": "Руският президент Владимир Путин e разговарял с турския си колега Реджеп Тайип Ердоган, като e отбелязал, че разбира загрижеността за случващото се в Сирия, но също така е загрижен за новите атаки на бойци от Идлиб, съобщиха от Кремъл, предаде БГНЕС.Ердоган е казал на Путин, че нападенията на сирийската армия, която има руска подкрепа в северозападна Сирия, са причинили хуманитарна криза и заплаха за националната сигурност на Турция.„Нищо няма да принуди Турция да преразгледа замисъла по създаването на зона за сигурност в Сирия. Анкара е готова да реализира собствените си планове в отговор на опитите да се забави осъществяването на споразумението на изток от Ефрат“, заяви турският президент.", "date": "2019.08.26", "title": "Путин разговаря с Ердоган за Сирия"}
{"url": "https://www.novinite.bg/articles/179606/SU-obyavi-dopalnitelen-priem-za-novata-uchebna-godina", "text": "Софийският университет обяви допълнителен прием за 800 места, които са субсидирани от държавата, предаде БГНЕС.4 578 новоприети студенти са се записали след приключване на трите класирания в кандидат-студентската кампания за учебната 2019/2020 година. 23 от тях са лауреати от национални и международни състезания и олимпиади.В същото време Алма Матер обяви допълнителен прием за 1280 незаети места след вече приключилото класиране. От тях 800 са за специалности, субсидирани от държавата, а 480 за специалности срещу заплащане от страна на студентите.Срокът за подаване на документи за участие в допълнителния прием е от 9 до 13 септември. Класирането ще бъде обявено на 17 септември, а записването ще бъде от 18 до 20 септември.", "date": "2019.08.26", "title": "СУ обяви допълнителен прием за новата учебна година"}
{"url": "https://www.novinite.bg/articles/179609/Nadziratel-zapisval-s-kamera-Banev-slojili-i-vtori-katinar-na-kiliyata-mu", "text": "Офицер с мобилна камера снима всяка крачка на Николай Банев, когато го извеждат от килията на ареста. Това става ясно от жалба на олигарха до административния съд в София, с която той иска надзирателите да не го записват, съобщи “24 часа”. Това нарушавало гражданските му права.Освен това на вратата на килията му бил монтиран допълнителен катинар освен ключалката, с която се залоства. Това било унизително за честта и достойнството му и създавало риск за живота му.От 6 декември м.г. Николай Банев обитава килия на 4-ия етаж в следствения арест на бул. “Г. М. Димитров”. Тогава го екстрадираха от Франция заедно със съпругата му, а миналата седмица прокуратурата внесе делото срещу тях в съда по обвинения за пране на пари, източени от приватизирани заводи.Филмирането на арестанти е изключение и се прави като превантивна мярка срещу надзиратели, които внасят забранени вещи зад решетките, става ясно от отговора на администрацията на дирекцията по изпълнение на наказанията.Само три седмици след като Банев е настанен в килията си, проверка открива в нея мобилен телефон. Оказва се, че извън правилата той е говорил със съпругата си Евгения. Заради това шефът на Главна дирекция “Изпълнение на наказанията” лично разпорежда втори катинар за килията на олигарха, а след това и мобилна камера, която да го снима навън. Същите мерки са приложени и в килията на Евгения Банева, която също е филмирана от надзирател, когато излиза на каре за разходкаКлючът от втория катинар се държи само от надзирател, който носи персонална отговорност, ако в килията на Банев бъдат открити забранени вещи, пише в отговора на администрацията. Ако служителят не е на работа, има създадена организация катинарът да бъде разбит от постовия надзирател, който е на смяна, но само в изключителни случаи.Преносимата камера по принцип се ползвала при претърсване на килията, обиски, извеждане на задържания и конвой до съда. Освен това техническото средство спирало желанието на някого от надзирателите да предаде тайно телефон, оръжие или дрога на арестувания. За снимането на арестанти има и ред, а Банев, както и всички останали са подписали декларация още когато ги настаняват, че спрямо тях могат да бъдат използвани камери и да бъдат записвани.Дали вторият катинар и камерата ще бъдат махнати, ще стане ясно, когато се произнесе съдът. По този път вече е минала Евгения Банева, но магистратите са отхвърлили жалбата ѝ, защото мерките са регламентирани.Николай Банев остава на топло, въпреки че вече минаха 8 месеца от задържането му. Причината е, че прокуратурата успя да вкара делото в съда за този срок.През юли съпругата му Евгения беше освободена от наблюдаващия прокурор заради спешна нужда от биопсия на щитовидната жлеза. Докато беше в килията, Банева се жалваше на министъра на правосъдието и на омбудсмана от битовите условия там - влага, мухъл, тоалетна до леглото и вмирисани на урина чаршафи.", "date": "2019.08.26", "title": "Надзирател записвал с камера Банев, сложили и втори катинар на килията му"}
{"url": "https://www.novinite.bg/articles/179577/Neizvesten-strelya-s-granatomet-v-centara-na-Kiev", "text": "\r\nВ центъра на Киев неизвестен стреля с гранатомет във фасадата на сградата на компанията „Мостобуд”.\r\n\r\n\r\n\r\n\r\n\r\n\r\n", "date": "2019.08.26", "title": "Неизвестен стреля с гранатомет  в центъра на Киев"}
{"url": "https://www.novinite.bg/articles/179576/Uchastakat-ot-AM-Struma-do-Dupnica-ostava-otvoren", "text": "\r\nИ днес платното в посока София в компрометирания участък от АМ \"Струма\" при Дупница ще бъде отворено за движение.\r\n\r\n\r\n\r\n\r\n\r\n", "date": "2019.08.26", "title": "Участъкът от АМ \"Струма\" до Дупница остава отворен"}
{"url": "https://www.novinite.bg/articles/179572/Vavejdat-vremenno-ogranichenie-po-magistrala-Hemus", "text": "Днес от 9:30 до 15:30 часа движението по магистрала „Хемус” в тунел „Топли дол” в посока Варна ще се осъществява в една лента. Причината са ремонтни дейности на осветителните тела в съоръжението. Ще се ограничи активната лента, като движението ще се извършва в изпреварващата лента.", "date": "2019.08.26", "title": "Въвеждат временно ограничение по магистрала „Хемус”"}
{"url": "https://www.novinite.bg/articles/179603/London-dava-10-mln-liri-za-zalesyavane-na-amazonskata-gora", "text": "В кулоарите на срещата на върха на Г-7 в Биариц британският премиер Борис Джонсън обяви, че страната му ще отпусне 10 млн. лири за повторно залесяване на амазонската гора, в която сега бушуват много пожари, съобщава БТА.Джонсън направи изявлението си малко преди началото на сесия на лидерите на Г-7, посветена на околната среда. На нея се очаква да бъде повдигнат въпросът за ситуацията в дъждовните гори на Амазонка.Британският премиер също така изрази увереност, че Великобритания ще бъде домакин на следващата международна конференция за климата, която ще се проведе през 2020 г.", "date": "2019.08.26", "title": "Лондон дава 10 млн. лири за залесяване на амазонската гора"}
{"url": "https://www.novinite.bg/articles/179579/285-jeni-sa-bili-ubiti-v-Turciya-samo-za-sedem-meseca", "text": "285 жени са били убити в Турция през първите седем месеца на 2019 г., съобщава в. \"Йени шафак\". Само през месец юли на територията на страната е бил отнет животът на 31 жениПо данни на изданието през последните седем години убийствата на жени в страната са се увеличили четирикратно.Вестникът констатира, че въпреки желанието на обществото насилието над жени и най-вече убийствата да бъдат спрени, на практика се случва точно обратното.През последните десет години в Турция са били убити 2337 жени. През 2011 г. е бил отнет животът на 121 представителки на нежния пол, а през 2018 г. в Турция са били убити 440 жени.Очаква се тази негативна тенденция да продължи, пише \"Йени шафак\".", "date": "2019.08.26", "title": "285 жени са били убити в Турция само за седем месеца"}
{"url": "https://www.novinite.bg/articles/179581/Kakvi-sa-pravata-mi-pri-problem-s-avtobusna-ili-aviokompaniya-po-vreme-na-lyatnoto-patuvane", "text": "Ако сте от хората, които очакват лятото, за да осъществят отдавна мечтано пътуване, тогава е добре да се запознаете с най-важните си права в ситуации, в които можете да попаднете при ползването на автобус или самолет. Експертите на Комисията за защита на потребителите предоставят информация, която може да ни бъде полезна, когато сме на път.• В случай че автобусът закъснее...При закъснение над 2 часа имате право да получите обратно парите си за билета или на алтернативен транспорт до крайната дестинация. Ако закъснението е повече от 90 минути или се стигне до отмяна на пътуване с продължителност над 3 часа, компанията следва да Ви осигури храна или напитки. При необходимост - и настаняване за две нощувки в хотел на цена до 80 евро на нощувка. Имайте предвид, че това обезщетение отпада, ако превозвачът може да докаже, че отмяната/закъснението се дължат на непреодолима сила - тежки атмосферни условия или сериозни природни бедствия.• Ако автобусната компания загуби багажа ми? Имате право на обезщетение. Ако щетите са в резултат на пътно-транспортно произшествие, размерът на обезщетението на единица багаж не може да бъде по-малък от 1200 евро. • Как да защитя правата си пред автобусния превозвач? Свържете се с него и предявете рекламация. Пазете всички документи, свързани с пътуването и доказващи Вашите претенции, за да приложите копия от тях към жалбата си. В случай че отговорът на превозвача не ви удовлетворява, можете да се обърнете към специализирания контролен орган - Изпълнителна агенция „Автомобилна администрация\" или към Европейския потребителски център - когато превозвачът е регистриран в друга европейска държава.• При отменен полет... Авиокомпанията следва да Ви предложи нов маршрут до крайната точка на пътуването при сравними транспортни условия на първата възможна дата или на по-късна дата, удобна за вас в зависимост от наличието на свободни места. Другата възможност е да Ви възстанови стойността на билета в срок до 7 дни. Може да имате право на обезщетение от 125 до 600 евро, като размерът му зависи от разстоянието на полета. Това обезщетение обаче може да отпадне в случай, че превозвачът Ви е уведомил за отмяната най- малко 14 дни преди полета или пък успее да докаже, че тя се дължи на извънредни обстоятелства.• Ако полетът закъснее... При закъснение над 2 часа имате право на храна и напитки, а при необходимост - и на настаняване и транспорт от летището до хотела и обратно. Ако закъснението на полета е повече от 5 часа, може да поискате възстановяване на стойността на билета. В случай че пристигнете с повече от 3 часа по-късно от планираното, може да имате право на обезщетение, като размерът му зависи от големината на закъснението. Това право е валидно само ако забавянето не се дължи на извънредни обстоятелства.• Какво е обезщетението за багажа при самолетните полети? Ако багажът ви бъде повреден, забавен или изгубен, може да имате право на обезщетение с максимален размер до 1220 евро. • Как да получа обезщетение за загубен или повреден багаж? Още при пристигането на летището попълнете протокол за загубен, съответно - повреден багаж. Подайте жалба към авиокомпанията, като към нея приложите протокола и електронните билети. Срокът за подаване на жалбата е до 7 дни от получаването на багажа в случай че е бил повреден, и до 21 дни, когато е забавен. Добре е да разполагате с касови бележки за доказване стойността на липсващите вещи, тъй като в противен случай превозвачът може да определи обезщетението за загубения багаж според неговото тегло. • Кой може да ми окаже съдействие при проблем с авиокомпания? Първо се обърнете към самия превозвач, а впоследствие помощ можете да потърсите и от Мрежата Европейски потребителски центрове, както и от специализирания контролен орган в съответната страна, който за България е Главна дирекция „Гражданска въздухоплавателна администрация\". „На интернет страницата на функциониращия към Комисията за защита на потребителите Европейски потребителски център има калкулатор за полети, чрез който можем да проверим имаме ли право на обезщетение и да пресметнем точния му размер в нашата конкретна ситуация\", напомнят от КЗП.", "date": "2019.08.26", "title": "Какви са правата ми при проблем с автобусна или авиокомпания по време на лятното пътуване?"}
{"url": "https://www.novinite.bg/articles/179588/Tova-sa-moldovcite-sa-obyaveni-za-obshtodarjavno-izdirvane", "text": "Полицията продължава да издирва двама мъже - Василе Морару (25 г.) и Александр Хаджи (31 г.). Двамата граждани на Молдова избягаха от затворническо общежитие в Стара Загора, където са изтърпявали наказание за престъпление, извършено на територията на България.   е с ръст 176 см, нормално телосложение, пъстри очи, бяло лице, светла коса и правилен нос.   В момента на бягството си е бил с къси панталони, бял потник и сини маратонки. Александр Хаджи е с ръст от 173 см, нормално телосложение, кестенява коса, бяло овално лице, кафяви очи и правилен нос.  Има белег от срязване под долната устна.   Бил е облечен с къси панталони и черна тениска. Двамата мъже са обявени за общодържавно издирване. Умоляват се гражданите, които имат информация за тях, да сигнализират на тел. 112 или в най-близкото управление на МВР.", "date": "2019.08.26", "title": "Това са молдовците са обявени за общодържавно издирване"}
{"url": "https://www.novinite.bg/articles/179583/Otbelyazvame-Svetovniya-den-na-kucheto", "text": "На 26-ти август отбелязваме Световния ден на кучето. На този ден почитателите на кучетата празнуват заедно със своите четириноги приятели. Нашите домашни любимци са неделима част от семейството. Те са предани, любящи и всеотдайни и независимо, че пакостите им понякога могат да изкарат човек извън равновесие, никой собственик на куче не би се разделил с най-добрия си приятел.Множеството изследвания са показали, че кучетата са прекрасни терапевти и тяхното присъствие е способно да извади хора от състояние на много тежка депресия.А ако има история, която може да ни трогне истински, това е тази на кучето Хачико от гара Шибуя в Япония. Четириногия любимец става символ на верността и предаността към стопанина си, дори години след неговата смърт.Празникът води началото си от САЩ, а предложението за него е дошло от американската почитателка на домашни любимци Колин Пейдж. Днес в много страни се организират различни инициативи, чиято цел е да насърчат хората да бъдат грижовни към най-добрия приятел на човека.", "date": "2019.08.26", "title": "Отбелязваме Световния ден на кучето"}
{"url": "https://www.novinite.bg/articles/179590/Novi-investicii-shte-osiguryat-oshte-okolo-100-rabotni-mesta-v-Ikonomicheska-zona-Sofiya-Bojurishte", "text": "Три окончателни и един предварителен договор с инвеститори бяха подписани през изминалия месец юли от „Национална компания индустриални зони“ ЕАД за Икономическа зона София-Божурище. Проектите са на „Лим текникс” ООД, „Зора логистик ММС”, „АИКО“ ЕООД и РГС Инвест. Стойността им е около 52 милиона лева, а новоразкритите работни места ще бъдат близо 100.Инвестиционният проект на „Лим текникс” ООД е свързан с разширение на дейността на фирмата. Тя ще изгражда собствена производствена и офис сграда. Фирмата изработва силиконови изделия за автомобилостроенето, медицински изделия, домакински уреди, електронни устройства и други. Размерът на инвестицията е 4 млн. лв. и ще бъдат открити 40 нови работни места. Другият инвеститор в икономическа зона София-Божурище е „Зора логистик ММС” ООД, които ще изграждат офиси за складиране за над 17 млн. лв. Инвестицията ще осигури 33 нови работни места. „АИКО“ ЕООД ще строи складови площи. Размерът на инвестицията е близо 15 млн. лв. и ще бъдат създадени 5 работни места. В средата на юли „Лим текникс” ООД, „Зора логистик ММС” и „АИКО“ ЕООД получиха от министъра на икономиката Емил Караниколов сертификат за инвестиции. На официалната церемония присъства и изпълнителният директор на НКИЗ Антоанета Барес.Компанията РГС Инвест, с която също беше подписан окончателен договор през юли,  има сертификат и планира изграждането на логистичен център със спомагателни офис постройки. Тяхната инвестиция е в размер на 16 млн.лв. А в базата ще работят 20 човека.С последните четири проекта, които се присъединяват към Икономическа зона София- Божурище, инвестициите в нея стават близо 530 млн. лв.", "date": "2019.08.26", "title": "Нови инвестиции ще осигурят още около 100 работни места в Икономическа зона София-Божурище"}
{"url": "https://www.novinite.bg/articles/179575/Do-dnes-kmetovete-tryabva-da-sa-izgotvili-spisak-sas-zasegnati-ot-chumata-stopani", "text": "\r\nДнес изтича срокът, в който кметовете на населени места, разположени в санитарни зони, трябва да са изготвили списъците за получаване на еднократна помощ за дезинфекция.\r\n\r\n\r\n\r\n\r\n\r\n", "date": "2019.08.26", "title": "До днес кметовете трябва да са изготвили списък със засегнати от чумата стопани"}
{"url": "https://www.novinite.bg/articles/179592/Fandakova-Ambiciyata-ni-e-da-ima-gradini-za-vsichki-deca-v-Sofiya", "text": "„Нашата задача и амбиция е да направим максимално много детски градини и ясли, така че за всички деца в София да има места. Това не е лесно на практика, защото имаме много райони, в които не бяха останали терени за строителство на детски градини“. Това заяви кметът на София Йорданка Фандъкова, предаде БГНЕС.Днес столичният градоначалник провери как върви строежът новата детска градина за 6 групи в квартал „Кръстова вада“, район „Лозенец“. „Ситуацията в квартала е доста показателна. За радост все още в района се строи и се очаква много млади семейства да дойдат тук с децата си. Едновременно с това успяхме да се преборим да се строи и детската градина“, отбеляза Фандъкова и припомни, че за терена общината е водила дълга съдебна битка с хора, имали претенции към него.Новата детска градина обаче ще бъде по-различна, защото ще разполага с басейн, отопляващ се на слънчеви панели, както и с физкултурен салон. Строителството ѝ трябва да приключи до края на настоящата календарна година, а проектът, заедно с оборудването, възлиза на около 3 млн. лв.„Реално деца ще могат да се приемат от следващата пролет“, уточни кметът на столицата и допълни: „Очакваме да зарадваме около 150 семейства“.Йорданка Фандъкова обясни още, че на територията на София се строят общо 8 нови детски градини, като 5 от тях ще приемат деца още в края на тази година, а останалите 3 от следващата. По-голямата част от ремонтите в училищата и детските градини пък ще приключат за 15 септември, за началото на учебната година, но за около 10 от тях дейностите ще продължат и след това, като за целта е създадена необходимата организация.От своя страна кметът на район „Лозенец“ Любомир Дреков подчерта, че общината е в напреднал етап на преговори с Българската православна църква за терен, на който да започне строеж на нови училище и детската градина.", "date": "2019.08.26", "title": "Фандъкова: Амбицията ни е да има градини за всички деца в София"}
{"url": "https://www.novinite.bg/articles/179595/S-blizo-100-000-sa-spadnali-turistite-prez-yuni-u-nas", "text": "Спадът на туристите у нас през юни е с близо 100 000 - около 55 000 по Южното Черноморие и около 44 000 по Северното, но сезонът е стабилен. Това заяви във Варна Румен Драганов, директор на Института за анализи и оценки в туризма, цитиран от БНР.Според него ситуацията е била предвидима заради връщането на Турция, Египет и Тунис на туристическия пазар.Румен Драганов коментира и идеята на правителството да финансира програма за чартърни полети.\"Голяма е заплахата парите да отидат не по предназначение, съответно да бъдат пропилени. Трябва да се види какво точно иска държавата, тъй като многократно министърът на туризма повтори, че туризмът е 100% частен. При положение, че той е 100% частен, това означава, че държавата бяга от отговорност по отношение на своята собственост - по конституция това са археологически паметници, цялата плажна ивица, чудесата на природата. Тук точно трябва да видим от какво иска да се дистанцира държавата, която казва: \"Аз няма да участвам в привличането на туристи, направете го вие\", коментира Драганов.Във Варна се провежда 69-ата научна конференция на Международната асоциация на научните експерти по туризъм.", "date": "2019.08.26", "title": "С близо 100 000 са спаднали туристите през юни у нас"}
{"url": "https://www.novinite.bg/articles/179591/Boil-Banov-Direktorkata-na-muzikalnoto-uchilishte-sgreshi", "text": "Директорът на Националното музикално училище „Любомир Пипков” Столина Добрева остава на работа. Това стана ясно след среща в Министерството на културата, съобщи bTV.Министърът Боил Банов поиска оставката ѝ, след като оперната ни прима Дарина Такова беше накарана да се яви на конкурс за преподавател, на който е трябвало да пее, за да докаже качествата си.Такова изрази възмущението си в социалните мрежи, а след това същото направи и Банов, като написа, че очаква оставката на Добрева.„Това е морален акт – оставката. Аз административно не мога да искам оставката на никой. Какво има да размислям, да размисля как един човек, който е изключителен изпълнител и се случил проблем с гласните му струни, след това, за да предаде своя опит на българските ученици трябва да пее. Така, че не съм размислил, считам, че това е грешка на директора. Тя не е човек без достойнства, не случайно е там. Но за мен в случая е сгрешила”, каза министърът на културата.„Министърът не ми е поискал оставката и аз не съм си я подала. Така че искам да успокоя всички, които се вълнуват по въпроса. Аз отново защитих позицията, изказах моето уважение към госпожа Такова и желанието на мен и на колегите да дадем възможност нашите ученици да се докоснат до нея”, каза след срещата Добрева.От ведомството ще направят проверка на конкурса в музикалното училище, както и на всички учебни заведения, които са под патронажа му.", "date": "2019.08.26", "title": "Боил Банов: Директорката на музикалното училище сгреши"}
{"url": "https://www.novinite.bg/articles/179600/Kup-goreshti-novini-ot-specialnoto-izlojenie-na-Disni-D23-v-Anahajm-Kaliforniya", "text": "Калифорнийският град Анахайм отново стана домакин на цялата кинематографична вселена на Дисни през изминалия уикенд и събра близо 7000 от най-отдадените фенове на компанията. На специалното изложение D23, което се провежда на всеки две години, бяха представени в детайли всички големи предстоящи проекти на студиото. Режисьори и звезди, асоцииращи се вече като „легенди“ на Дисни, както и мениджмънта на отделните студиа, застанаха на сцената в Калифорния, за да представят горещите новини около най-очакваните заглавия през следващите години. В петък беше показано съдържанието на новата платформа Disney+, а суперзвездата Кристина Агилера се появи с изненадващо изпълнение на емблематичната песен от Мулан Reflection.В събота Алън Хорн, ко-председател и главен креативен директор на Walt Disney Studios, заедно с Катлийн Кенеди от Lucasfilm, Кевин Файги от Marvel, Шон Бейли за игралните филми на Disney, Пийт Доктър от Pixar и Дженифър Лий за анимациите на Disney показаха невиждани досега материали. А вълнуващо изпълнение на нова песен от филма на актьорите, които озвучават емблематичните герои от Замръзналото кралство II в оригинал – Идина Мензел, Кристен Бел, Джонатан Гроф и Джош Гад, вдигна залата на крака. „Вие не сте просто фенове, а семейство,“ каза Хорн на препълнената зала. „Заради вас работим така упорито да създаваме страхотни филми.“  Безспорно с най-голямо нетърпение бяха посрещнати новините около последния филм от епичната космическа сага Междузвездни войни: Възходът на Скайуокър. Катлийн Кенеди и режисьорът, сценарист и продуцент на филма Джей Джей Ейбрамс надъхаха тълпата заедно с актьорите Дейзи Ридли, Джон Бойега, Оскар Айзък, Антъни Даниелс, Наоми Аки, Кери Ръсел, Йонас Суотамо, Кели Мари Тран и Били Дий Уилямс и специалното появяване на R2-D2, BB-8 и новия дроид D-O. Публиката първа видя нов постер на филма, както и специален поглед към Междузвездни войни: Възходът на Скайуокър, който излиза в кината на 20 декември 2019 г. Презентацията на Кевин Файги от Марвел започна с изненадващата поява на режисьора и ко- сценарист на Черната пантера Райън Куглър. Заедно те обявиха продължението на един от най- успешните Марвел филми за 6 май 2022.Файги покани на сцената и звездите от очаквания хит на 2020 The Eternals – Ричард Мадън, който влиза в ролята на всемогъщия Икарис; Кумаил Нанджиани в ролята на надарения с космическа сила Кинго; Лорън Ридлоф, която ще изиграе свръхбързия и първи глух супергерой в Киновселената на Марвел – Маккари; Брайън Тайри Хенри, който е в ролята на интелигентния откривател Фастос; Салма Хайек в ролята на мъдрия духовен водач Аяк; Лиа Макхю в ролята на вечномладата, но стара душа Спрайт; Дон Лий в ролята на силния Гилгамеш; и Анджелина Джоли, която ще се превъплъти в свирепия войн Тена. Файги показа идейни визии за всеки от тях и обяви трима нови герои: Джема Чан, която ще изиграе човеколюбивата Серси; Кит Харингтън, който е в ролята на Дейн Уитман и не е част от Eternals, и Forum Film Bulgaria Бари Кийгън като сдържания самотник Друиг.Режисьор е Клои Жао, която спечели овациите на критиците със Сънданс филма си The Rider. Премиерта е на 6 ноември 2020. Презентацията на Файги завърши с първия филм от Фаза IV на Киновселената на Марвел – Черната вдовица с режисьор Кейт Шортланд, който ще излезе на 1 май 2020. Файги показа видеопоздрав към публиката от Скарлет Йохансон в ролята на Черната вдовица/Наташа Романов, Дейвид Харбър, който влиза в ролята на Червения пазител Алексей, и Флорънс Пю, която ще изиграе Елена. Феновете видяха и ексклузивни кадри от филма. Шон Бейли, президент на Walt Disney Studios Motion Picture Production, покани на сцената Анджелина Джоли, която тази година се завръща в ролята на Злодеида в Господарка на злото 2. Заедно те представиха ексклузивни кадри и подробности около филма, чиято премиера е съвсем скоро – 18 октомври. Злодеида и кръщелницата ѝ Аврора, изиграна от Ел Фанинг ще поставят на изпитание връзката помежду си.Това води до нови вражди и появата на неочаквани съюзници. Новият герой тази година ще е Чиуетел Еджиофор, който влиза в ролята на Конъл – един от лидерите на тъмните феи, които се съюзават със Злодеида. Той разкрива строго пазената тайна, че тя не е единствената от вида си. Бейли представи и признатия режисьор Ники Каро, който стои зад предстоящата екранизация на анимационната класика на Дисни от 1998 година Мулан. Той поднесе няколко минути ексклузивни кадри от епичното приключение, вдъновено от един от най-големите герои на Китай. Мулан се очаква да излезе на 27 март 2020.Бейли сподели детайли и за Cruella – напълно нов филм с участието на Ема Стоун и Ема Томпсън. Стоун, която влиза в култовата роля на Круела, изпрати специално послание на феновете от снимачната площадка на филма в Лондон в компанията на чаровен далматинец. Публиката видя и снимка на Стоун като Круела – където акцент беше нейният отличителен знак – впечатляващата ѝ черно-бяла коса. Крейг Гилеспи е режисьор на Cruella, който излиза на екран на 28 май 2021. Бейли представи и Круиз в джунглата – щуро приключение, вдъхновено от класическата атракция в Дисниленд, което очакваме следващото лято. Звездата Дуейн Джонсън, който влиза в роята на капитана на речен кораб Франк Уолф, се появи на сцената на оригинална лодка от атракциона и представи „трейлър“ с фокус върху героя му.Партньорката му във филма Емили Блънт, която ще изиграе д-р Лили Хютън, се качи на сцената с класически автомобил,за да представи нейния собствен и доста различен „трейлър“. Двете звезди през смях споделиха, че нито един от трейлърите не е официален. Круиз в джунглата с режисьор Жом Колет-Сера излиза в кината на 24 юли 2020.  Главният креативен директор на Pixar Пийт Доктър представи предстоящите заглавия на компанията. Първи беше показан Soul, който излиза следващото лято и чийто режисьор е самият Доктър. Филмът ни повежда от улиците на Ню Йорк към невиждано досега космическо царство и You Seminar – фантастично място, където всеки открива уникалната си същност. Филмът излиза на 19 юни 2020. Публиката на D23 видя и 10 минути от предстоящия Напред. Филмът, който е вдъхновен от лични преживявания на режисьора Дан Сканлън със собствения му брат, излиза в кината на 6 март 2020, а в оригиналния актьорски състав влизат Том Холанд и Крис Прат като двама братя елфи. Анимациите на Дисни бяха представени от главния креативен директор на Walt Disney Animation Studios Дженифър Лий.Лий е режисьор заедно с Крис Бък и сценарист на Forum Film Bulgaria Замръзналото кралсто II. Двамата заедно разкриха подробности около дългоочакваната анимация, която излиза излиза на 22 ноември тази година. Публиката видя кадри с новите герои във филма лейтенант Дестин Матиас и кралица Идуна – майка на Анна и Елза, включително сцена, в която кралицата пее на дъщерите си. Песента “All Is Found” е една от седемте изцяло нови оригинални песни от носителите на „Оскар“ Кристен Андерсън-Лопез и Робърт Лопез. Феновете видяха и кадри с Елза и песента “Into the Unknown”.Дженифър Лий представи и фантастичното приключение, което ще гледаме догодина, Raya and the Last Dragon. В него Рая е самотен войн от фантастичното кралство Кумандра, която се съюзава с банда неудачници в търсенето наПоследния дракон, с който да върнат светлината и единството в света. Премиерата на филма е на 27 ноември 2020. Не бяха пропуснати и проектите на новата платформа Disney+, сред които се открояват The Mandalorian на Lucasfilm от вселената на Междузвездни войни и една неостаряваща класика Лейди и Скитника. Катлийн Кенеди представи нова шпионска поредица с Диего Луна и Алън Тюдик, вдъхновена от Rogue One: История от Междузвездни войни, която ще се снима догодина и тепърва ще получи заглавие. Първият сериал, който ще покаже Disney+, e The Mandalorian. Джон Фавро представи поредицата с думите, „Ако не сте фен на Междузвездни войни, тук ще видите изцяло нови герои и сюжетна линия в различен времеви период. Ако сте фен – няма да ви разочароваме.“ Нетърпеливата публика видя и официалния трейлър на The Mandalorian. Юън Макгрегър също представи сериала, посветен на героя му Оби-Уан Кеноби. А поредицата по вечната анимационна класика на Дисни Лейди и Скитника беше представен от… кучетата, които влизат в ролите на Лейди и Скитника и предизвикаха бурни овации, както в залата, така и в социалните мрежи.", "date": "2019.08.26", "title": "Куп горещи новини от специалното изложение на Дисни D23 в Анахайм, Калифорния"}
{"url": "https://www.novinite.bg/articles/179598/Koka-Kola-HBK-investira-40-mln-lv-v-razshiryavane-na-proizvodstveniya-si-centar-v-Kostinbrod", "text": "Кока-Кола ХБК България е инвестирала близо 40 млн. лв. в производствения си център в гр. Костинброд, което поставя завода в България сред най-модерните центрове на Групата на Кока-Кола Хеленик Ботълинг Къмпани в региона. Тази инвестиция дава възможност на компанията да произвежда напитки и за износ – Румъния, Сърбия и Гърция и в други държави в региона.Старт на новите производствени мощности беше даден на събитие днес от министър-председателя на Република България Бойко Борисов и Юрг Буркхалтер - изпълнителен директор на Кока-Кола ХБК България. Сред гостите на събитието бяха още посланикът на Гърция Н.Пр. Григориос Василоконстандакис, временно изпълняващият длъжността посланик на САЩ Джъстин П. Фридман, министърът на икономиката Емил Караниколов, Красимир Живков, заместник-министър на околната среда и водите и Николай Нанков, заместник-министър на регионалното развитие. „Инвестицията от 40 млн. лв. ще превърне Костинброд в истински европейски мега завод. Новата бутилираща линия за PET бутлики е най-модерната във всички 28 държави в Групата на Кока-Кола ХБК. Тя е 25% по-бърза от другите линии, консумира 20% по-малко енергия и удвоява продукционния ни капацитет. По този начин България се превръща регионален център за износ на продукция – за държави като Румъния, Сърбия и Гърция.В Кока-Кола обаче сме отдадени и на повече от това да произвеждаме най-популярните напитки в света. Ние се грижим за природата.Тази година, например, заводът в Костинброд ще използва 600 тона рециклиран PET материал като един от елементите в нашето пътуване към „Свят без отпадъци“, сподели Юрг Буркхалтер, изпълнителен директор на Кока-Кола ХБК България. „Кока-Кола ХБК България има огромни производствени мощности тук на стойност над 200 млн. лева и е разкрила хиляди работни места. Все повече са инвестициите в реална икономика в България и Кока-Кола ХБК България, благодарение на тези нови производствени мощности, ще изнася за Румъния, Сърбия, Гърция и региона. Затова искам да ги окуража и да им пожелая успех“, коментира Бойко Борисов, министър-председател на Република България. Обновяването на мощности на завода цели и по-ефективно използване на ресурсите. Освен че намалява с 20% консумираната електроенергия, новата бутилираща линия ще намали с 3,3% използваната вода за 1 литър произведена напитка. Линията ще произвежда средно 9000 бутилки от 0.5 л. повече на час, а в допълнение към нея е въведена и изцяло роботизирана система за подмяна на матриците за различните разфасовки. Освен познатите на потребителите опаковки от 0.5 л., 1.25 л. и 1.5 л., с новото оборудване компанията въведе за първи път в България и нова разфасовка от 1 л. PET опаковка за Coca-Cola, Fanta и Sprite. Обявената инвестиция покрива и разширяване на складовата база на завода, за да могат да бъдат посрещнати нуждите на новото регионално производство. В подготовка е и изграждането на водопровод, който не само ще допринесе за задоволяване на нуждите на производството, но и ще бъде от полза и за пълноценното захранване с вода на жителите на с. Волуяк и гр. Костинброд. В процес е също и разширяване и реконструиране на прилежащата инфраструктура на завода. Още с откриването на завода в Костинброд Кока-Кола ХБК България получава сертификат „Инвеститор на годината” за инвестиция на зелено и оттогава насам компанията непрекъснато допринася за развитието както на завода, така и за българската икономика като цяло. Производството на Кока-Кола в България датира от 1965 г. и годишно компанията произвежда над 300 млн. литра напитки и инвестира над 105 млн. лв. в местни доставчици. Само за 2018 г. компанията е платила към държавния бюджет 84 млн. лв. в данъци и такси. Днес Системата на Кока-Кола в България се състои от 5 юридически лица, а Кока-Кола ХБК разполага със 7 дистрибуционни центъра и осъществява производството си за местния пазар и за износ в 2 български града – Банкя и Костинброд.", "date": "2019.08.26", "title": "Кока-Кола ХБК инвестира 40 млн. лв. в разширяване на производствения си център в Костинброд"}
{"url": "https://www.novinite.bg/articles/179601/EVN-Toplofikaciya-prodaljava-izgrajdaneto-na-nova-mreja-v-rajon-Severen-v-Plovdiv", "text": "EVN Топлофикация стартира изграждане на нов присъединителен топлопровод по ул. „Полковник Бонев“ в район „Северен“ в Пловдив. Новата мрежа е с цел присъединяване на нова жилищна сграда към централно отопление и битова гореща вода. По време на извършване на изкопните дейности движението по улицата ще бъде затруднено. EVN Топлофикация уверява, че дружеството ще предприеме необходимите мерки за по- бързото приключване на проекта.", "date": "2019.08.26", "title": "EVN Топлофикация продължава изграждането на нова мрежа в район „Северен“ в Пловдив"}
{"url": "https://www.novinite.bg/articles/179586/Otkriha-trup-na-maj-v-obgoreli-ploshti-v-Razgradsko", "text": "Труп на 74-годишен мъж е открит в обгорели площи в землището на разградското село Езерче, съобщава от Областната дирекция на полицията.Пожарът на мястото възникнал в събота и при него изгорели около 300 кв.м сухи треви.Безжизненото тяло на жертвата било намерено в местността \"Башпунар”. Направен е оглед, а причините за възникването на пламъците все още се изясняват.", "date": "2019.08.26", "title": "Откриха труп на мъж в обгорели площи в Разградско"}
{"url": "https://www.novinite.bg/articles/179602/Kralev-nagradi-medalistite-ot-Svetovnoto-parvenstvo-po-MMA", "text": "Министърът на младежта и спорта Красен Кралев награди с почетни плакети на ММС медалистите от Световното първенство по ММА за момчета, кадети и юноши в Рим (2-4 август). Нашата страна бе представена от 7 състезатели в шампионата, който е и първи в историята за тези възрастови групи. В италианската столица българските бойци спечелиха три медала – 2 златни и 1 сребърен, с които се наредиха на седмо място в отборното класиране. Титли за нашата страна завоюваха Виктор Иванов (кат. до 70.3 кг при юношите до 18 г.) и Виктор Ганев (кат. до 40 кг при кадетите до 16 г.), а Виктор Димитров се окичи със среброто в категория до 40 кг при момчетата до 14 години.Красен Кралев поздрави младите медалисти и им пожела още по- големи бъдещи успехи при мъжете. Председателят на Българската федерация по ММА Станислав Недков благодари на спортния министър за подкрепата и му съобщи, че България е една от първите държави, в които се подготвят млади състезатели и се провеждат състезания за подрастващи. Плакети от министър Кралев получиха и треньорите Деньо Павлов и Светослав Желев.", "date": "2019.08.26", "title": "Кралев награди медалистите от Световното  първенство по ММА"}
{"url": "https://www.novinite.bg/articles/179584/Cacao-Beach-Club-zakriva-letniya-sezon-s-Timmo--Wehbba-na-31-avgust", "text": "След три месеца изпълнени с емоции, музика и танци, идва време да сложим край на сезона на партитата. За поредна година Cacao Beach Club ни подари възможността да чуем на живо световноизвестни артисти като Dennis Cruz, Fabio Florido, Chus & Ceballos, Nakadia, Chelina Manuhutu, Latmun и много други, както и да се запознаем с впечатляващи нови имена за българската сцена като Eddy M, Tini Gessler, Onyvaa и Michael Bibi.На 31 август финалът на лятото ще отбележат двама от най-актуалните артисти на Drumcode - Timmo & Wehbba, заедно с Bagerziev и Boryana. Валери Иванов, с прякор Timmo, е роден в България, където на четиринайсетгодишна възраст започва да композира музика в популярни жанрове. Две години по-късно той вече е запленен от клубната ъндърграунд сцена и този интерес веднага повлиява и собствените му продукции. През 2009 година прави и първия си пробив в света на електронната музика с ремикса на TRNSSTR, The Joker, който е издаден чрез лейбъла на Timo Garcia, Berwick Street и който по-късно е включен в албума Carl Cox - Global.Следват многобройни релийзи за лейбъли като Fone Audio и Octopus Recordings, които са пускани и подкрепяни от имена като Adam Beyer, Richie Hawtin, Joseph Capriati и много други. През 2014 Timmo издава няколко парчета за Drumcode, като всички те достигат до класациите на Beatport, а след това вече е и част от влиятелния лейбъл. Парчето Canvas дори присъства в миксовете на имена като Tiësto, Above & Beyond и Roger Sanchez. С участия по целия свят, в някои от най-добрите парти локации, Timmo добавя в графика си за лято 2019 и това в Cacao Beach Club на 31 август. Закриването на клуба ще се случи с участието и на емблематичният Wehbba – един от ключовите артисти на Drumcode. Той е считан за част от водещите бразилски продуценти, благодарение на колаборациите му с редица уважавани лейбъли и партита по целия свят. Ранните години, в които свири техно и хаус музика го водят до първото му международно признание през 2006 година за немския лейбъл Kill Beat.След като се мести в Барселона и се потапя в Европейската сцена, той създава постоянен поток от изключителни продукции на лейбъли като Drumcode, Soma, Bedrock, 2020Vision, Knee Deep In Sound и други. Неговата гъвкавост и разнообразен стил му осигуриха и работа по време на промоцията на The Magnificent Seven, ремиксирайки саундтрака към филма. След два самостоятелни албума и редица успешни тракове като Fake, Glasswerk, Eclipse и Third Wave, той е готов да завладее и българската публика на 31 август в Cacao Beach Club. Повече за партито можете да научите в официалната Фейсбук страница на CACAO BEACH CLUB:  Билети за 31 август може да намерите в мрежата на Eventim.bg ", "date": "2019.08.26", "title": "Cacao Beach Club закрива летния сезон с Timmo & Wehbba на 31 август"}
{"url": "https://www.novinite.bg/articles/179580/Propadna-uchastak-ot-patya-mejdu-Gabrovo-i-vrah-Shipka", "text": "Над 8 км е вече опашката на “Дунав мост“ при Видин, където вчера колоната от товарни автомобили, чакащи да излязат от страна, достигна 12 километра. Осем часа е средното време за изчакване за товарни автомобили, съобщава БНР. С предимство на граничния пункт с Румъния се пропускат леките автомобили и автобусите. Километър и половина е опашката от румънска страна. Около час е времето за преминаване на влизане в страната. ", "date": "2019.08.26", "title": "Пропадна участък от пътя между Габрово и връх Шипка"}
{"url": "https://www.novinite.bg/articles/179604/Kamion-se-zapali-zatvori-chast-ot-magistrala-Struma", "text": "Движението по магистрала „Струма” при 36-ия километър е временно ограничено заради камион, който се запали, съобщават от АПИ.Трафикът в посока Кулата се осъществява по обходен маршрут от пътен възел „Драгичево“ през Перник – Радомир - Червена могила – Друган и включване отново в АМ „Струма“ при пътен възел „Долна Диканя“.Шофьорите трябва да карат с повишено внимание и съобразена скорост.", "date": "2019.08.26", "title": "Камион се запали, затвори част от магистрала „Струма”"}
{"url": "https://www.novinite.bg/articles/179612/Nad-5000-klienti-na-ChEZ-ostanaha-bez-tok-v-Sofiya", "text": "Над 5000 жители на София останаха без електрозахранване в понеделник сутринта в резултат на скъсани кабели при изкопни дейности от строителни фирми в два столични квартала.В 9.26 часа за около 1 час и 15 минути без електрозахранване останаха около 2600  клиенти на ЧЕЗ Разпределение в квартал „Младост 1“. Няколко минути по-късно, в 10.07 часа, за втори път за деня при изкопни работи бе скъсан кабел  20 киловолта, собственост на ЧЕЗ Разпределение, при което без електрозахранване за около 35 минути останаха други 2700  клиенти на дружеството на територията на квартал „Манастирски ливади–Изток“ и ж.к. „Гоце Делчев“.„За нанесените имуществени вреди ще бъдат изготвени констативни протоколи на извършителите, но никой не може да компенсира неудобството за нашите клиенти. Фирмите, които изпълняват изкопни дейности често пъти не съгласуват с нас навреме ремонтите съгласно съществуващите процедури, което не ни позволява да реагираме своевременно и да предотвратим авариите“, каза Васил Василев, директор на дирекция „Експлоатация и поддържане“ в „ЧЕЗ Разпределение България“ АД.За да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности. Това може да става на телефон 0700 10 010 или на имейл кlienti@cez-rp.bg.", "date": "2019.08.26", "title": "Над 5000 клиенти на ЧЕЗ останаха без ток в София"}
{"url": "https://www.novinite.bg/articles/179571/Pojar-na-plosht-okolo-1000-dekara-kraj-Harmanli", "text": "Пожар на площ около 1000 декара по първоначални оценки е възникнал и се е разпространил в късния следобяд днес между селата Преславец и Поляново, община Харманли, съобщиха от областната противопожарна служба в Хасково, цитирани от .Огънят засяга смесени територии - орехови и широколистни гори, ниска растителност и лесонепригодни площи, уточниха огнеборци. На мястото има 7 противопожарни коли и екипите им. Гасенето се затруднява заради вятър, който разпалва огъня. „На този етап не може да се даде прогноза за развитието на пожара, локализирането и потушаването му”, каза директорът на РДПБЗН - Хасково комисар Николай Вълчев.По негови думи обаче са били установени предполагаемите причинители на бедствието. Ставало дума за няколко души с моторна косачка, които разчиствали орехова градина. Те не за първи път причинявали пожар.", "date": "2019.08.26", "title": "Пожар на площ около 1000 декара край Харманли"}
{"url": "https://www.novinite.bg/articles/179570/Slanchevo-sled-obyad-i-goreshto", "text": "Днес отново ще е слънчево, след обяд и горещо. След пладне ще има временни увеличения на облачността, но само на отделни места в планинските райони ще превали краткотрайно. Ще духа слаб до умерен източен вятър. Максималните температури ще са между 31° и 36°.Над планините ще е предимно слънчево. След обяд ще има временни увеличения на облачността и на отделни места в масивите от Западна и Централна България ще превали краткотрайно. Ще духа умерен до силен вятър от източната четвърт. Максималната температура на височина 1200 метра ще е около 23°, на 2000 метра - около 16°.Над Черноморието ще е предимно слънчево и топло. Ще духа умерен източен вятър. Максимални температури на въздуха: 28°-31°. Температурата на морската вода е 26-27°. Вълнението на морето ще е 2 - 3 бала.", "date": "2019.08.26", "title": "Слънчево, след обяд и горещо"}
{"url": "https://www.novinite.bg/articles/179594/Pravim-patishta-po-nemski-model-puskat-Hemus-pri-Yablanica-do-25-dni", "text": "Правим пътища по немски модел, пускат участък от „Хемус“ при Ябланица до 25 дни. Това стана ясно от думите на премиера Бойко Борисов и зам.-регионалния министър Николай Наков. По традиция Борисов се качи на джипа на обиколка из страната, като беше придружен от Нанков и икономическия министър Емил Караниколов. Министър-председателят трябваше да открие завод на известна марка безалкохолни напитки в Костинброд, но на път инспектира изграждането на магистрала „Европа“, в участъка от Сливница до Драгоман, която трябва да стига до границата със Сърбия. Борисов остана доволен от напредъка по строежа на аутобана през последните три месеца. „Много ми е кеф така - първо ниви, после чакъл и накрая идва асфалтът.Заради това се дразнят другите институции. Няма како да покажат. Всичко това е за хората'', заяви премиерът. По-късно при пристигането си в завода той добави: „Асфалтът не се яде, но чрез него се правят заводи и се получават заплати“. От коментарите на Борисов и Нанков стана ясно, че първият етап на магистрала „Европа“ ще бъде готов до година. Строежът на втория, по-тежкият, започва до 25 дни и за него ще трябва още около година. Така пътят трябва да е напълно завършен до 2021 година. На места вече е сложена основата, има нови канавки и насипи. По аутобана ще има два пътни възела, а при град Сливница ще има трети.Нанков обясни, че са преместили всички теменужки и защитени видове по трасето. На 19-ти километър, на една от общо седемте бъдещи площадки за отдих пък има открито археология. Нанков увери, че преди една година сме променили нормативната уредба за изграждане на пътища, която не била близо 35 година. В резултат вече сторим магистрали по немски модел и стандарти. До 20-25 дни ще бъде пусната и отсечка от магистрала „Хемус“ край Ябланица. Нанков поясни, че дотогава ще са приключени всички довършителни работи, маркировката, тази седмица ще монтират и мантинелите. Скалата, през която минава аутобана е била използвана за насипите, основите. Борисов коментира на свой ред, че напредва работата и по следващата отсечка на „Хемус“ при Боаза.Нанков пък го информира, че там също са открили тракийско селище от 1-во хилядолетие пр.н.е. Арехеология имало и при Търговище , като от думите на Нанков стана ясно, че археолозите недостигът заради много обекти. Рекорден износ за първите шест месеца – над 27 млрд. лева Икономическият министър Емил Караниколов обясни, че без инфраструктура никой инвеститор няма да дойде у нас. Той изтъкна, че безработицата е на рекордно ниски нива - около 4%. Той допълни още, че за последната календарна година у нас са открити заводи за около 300 млн. евро, като по този начин са се отворили работни места за повече от 7000 души. Има рекордни нива на износа през първите 6 месеца на годината – над 27 млрд.лева. Най-добрата година за износа била 2008 г., когато за цялата година сме изнесли продукция за над 30 млрд. лева Очакванията са до края на годината размерът им да достигне 2 млрд. евро. ,,Това, което направихме в областта на образованието, също много привлича инвеститори в България. Българският бизнес става все по-конкурентен. В района може би ние сме най-конкурентни за инвеститори. От началото на годината имаме около 15 нови инвеститора'', разясни още Караниколов.", "date": "2019.08.26", "title": "Правим пътища по немски модел, пускат „Хемус“ при Ябланица до 25 дни"}
{"url": "https://www.novinite.bg/articles/179585/Borisov-na-AM-Evropa-Drugite-institucii-nyama-kakvo-da-pokajat-zatova-se-draznyat", "text": "Премиерът Бойко Борисов седна зад волана за поредната лична инспекция по трасетата на страната, този път на АМ \"Европа\", където беше преди около месец и половина. Борисов инспектира докъде е стигнал строежът на път за откриване на завод на Coca-Cola в Костинброд. Придружаваха го министърът на икономиката Емил Караниколов и зам.-министърът на регионалното развитие Николай Нанков. Той рапортува, че теменужките, които са застрашен вид, са внимателно преместени от маршрута на магистралата.\"Много ми е кеф така - първо минаваме по нивите, после минаваме на чакъл и след това на асфалт\", коментира Борисов, след като направи разликата от предишното си посещение на строежа. И намекна, че президентът Румен Радев се дразни от строителните успехи на кабинета. \"Затова много се дразнят другите институции, няма какво да покажат. Взели сме решение, инвестирали сме, построили сме и сме го дали на хората\", обобщи Борисов.30% са напреднали за месец и половина строителните дейности, пресметна Нанков. Икономическият министър пък наблегна на факта, че инфраструктурата е много важна за чуждите инвеститори и те вече имат конкретни очаквания.\"Без инфраструктура никой инвеститор няма да дойде. Това е изключителен приоритет\", коментира Караниколов, като уточни, че инвестицията на новия завод е за над 34 млн. лв., а държавата се ангажира да изгради съпътстваща инфраструктура за 1,8 млн. От началото на годината имаме сертифицирани 15 инвеститори, работи се по 70 инвестиционни проекта, добави министърът на икономиката. От миналия юни до този момент са разкрити нови 7 хил. работни места благодарение на инвеститорите, съобщи още Караниколов. ", "date": "2019.08.26", "title": "Борисов на АМ \"Европа\": Другите институции няма какво да покажат, затова се дразнят"}
{"url": "https://www.novinite.bg/articles/179589/Borisov-Asfaltat-ne-se-yade-no-chrez-nego-se-pravyat-zavodi-i-se-poluchavat-zaplati", "text": "Министър-председателят Бойко Борисов присъства на откриването на новите производствени мощности и разширяване на производствения център на „Кока-Кола“ в Костинброд.Инвестицията за разширение на производствения цех е за над 34 милиона лева. Правителството ще отпусне финансова помощ за изграждане на инфраструктура до завода в размер на 1 777 814 лева.„Асфалтът не се яде, но чрез него се правят заводи и се получават заплати”, заяви премиерът Борисов.", "date": "2019.08.26", "title": "Борисов: Асфалтът не се яде, но чрез него се правят заводи и се получават заплати"}
{"url": "https://www.novinite.bg/articles/179597/Petko-Dojkov-e-naznachen-za-zamestnik-ministar-na-vanshnite-raboti", "text": "Премиерът Бойко Борисов назначи Петко Дойков за заместник-министър на външните работи, съобщиха днес от пресслужбата на МС.Петко Дойков е дипломат от кариерата и има ранг „посланик“.В централното управление на МВнР той е работил на различни позиции в териториалните дирекции, отговарящи за Близкия изток и Африка, както и в областта на политиката за сигурност и НАТО. Заемал е дипломатически постове в мисиите на Република България в НАТО и в Арабска република Египет.Между 2008 и 2012 г. е извънреден и пълномощен посланик на Република България в Тунизийската република, акредитиран и в Ислямска република Мавритания. Между 2014 и 2018 г. е посланик в Индия, акредитиран и за Непал, Бангладеш, Шри Ланка и Република Малдиви.От 1 март 2019 г. е генерален директор по двустранните въпроси в МВнР.", "date": "2019.08.26", "title": "Петко Дойков е назначен за заместник-министър на външните работи"}
{"url": "https://www.novinite.bg/articles/179605/DANS-podkrepi-Ivan-Geshev-za-glaven-prokuror", "text": "Държавна агенция „Национална сигурност” (ДАНС) изразява подкрепа за издигнатата кандидатура на Иван Гешев за нов главен прокурор, съобщи БГНЕС.В становище до Висшия съдебен съвет председателят на ДАНС Димитър Георгиев посочва, че под ръководството на Гешев Спецпрокуратурата и агенцията са провели успешни разследвания по противодействие на тероризма, незаконна миграция, пране на пари, злоупотреба с еврофондове, данъчни престъпления, корупционни престъпления, контрабанда и други.Взаимодействието между Прокуратурата и ДАНС е от важно значение за провеждане на ефективни разследвания, като разширяването на механизмите за сътрудничество в рамките на двете на законовите правомощия на двете институции е единственият способ за постигане на по-добри резултати. Това, от своя страна, води и до повишаване на общественото доверие към тези институции, заявяват от ръководството на ДАНС.В заключение от ДАНС заявяват, че Иван Гешев отговаря на законовите, професионалните и нравствените изисквания за заемане на длъжността главен прокурор, поради което подкрепят неговата кандидатура.", "date": "2019.08.26", "title": "ДАНС подкрепи Иван Гешев за главен прокурор"}
{"url": "https://www.novinite.bg/articles/179582/Spestili-sme-53-mlrd-lv-v-banki", "text": "\r\nБългарите имат на влог над 53 милиарда лева в края на юли. Спестяванията на домакинствата са нараснали с 8,1% спрямо същия месец на миналата година, показва статистиката на БНБ.\r\n\r\n\r\n\r\n\r\n\r\n\r\n\r\n", "date": "2019.08.26", "title": "Спестили сме 53 млрд. лв. в банки"}
{"url": "https://www.novinite.bg/articles/179611/Izvarshiha-shtatelna-proverka-na-hotel-v-Slanchev-bryag-za-legionerska-bolest", "text": "\r\nИнспектори от Министерството на туризма, здравна инспекция в Бургас и представители на Община Несебър извършиха щателна проверка на хотел „Калофер\" в комплекс \"Слънчев бряг\". Проверката е заради публикации в английските медии, че английски турист в началото на юни се е заразил тук с така наречената легионерска болест.\r\n\r\n\r\n\r\n\r\n\r\n", "date": "2019.08.26", "title": "Извършиха щателна проверка на хотел в \"Слънчев бряг\" за легионерска болест"}
{"url": "https://www.novinite.bg/articles/179587/Nankov-Izmestihme-vsichki-temenujki-ot-traseto-na-magistrala-Evropa", "text": "Примерът Бойко Борисов заедно със зам. регионалния министър Николай Нанков и министъра на икономиката Емил Караниколов инспектираха ремонтните дейности на магистрала „Европа“ край Сливница.„Преди три месеца дадохме началото на реалното строителство на обекта. И само за три месеца вече имаме няколко дейности, изпълнени на 100% - например стабилизиране на земната основа. Над 70% от развалянето на старите канавки по протежение на платното са готови, над 40% от изкопните работи са готови. Насипът вече е над 15% извършен“, обясни Нанков.В момента се работи по четири големи съоръжения – подлези, надлези и два пътни възела, а на Сливница се изграждат три мостови съоръжения.„Това е по-дългият, но по-лек участък от магистрала „Европа“. След 20-25 дни стартираме и по-трудния, който ще преминава през дефилето след Драгоман“, обясни зам. регионалният министър.Нанков уточни, че магистралата ще има три ленти в посока, от които една ще е аварийна.„Изместихме всички теменужки, всички застрашени видове от тяхното местообитание в нови такива. Открихме археология на 19-ия километър, където ще бъде изградена една от седемте площадки за отдих“, подчерта той.Нанков обясни, че сърбите също работят по своите два участъка от магистрала „Европа“.Той уточни, че в края на град Сливница ще бъде проектиран и изграден трети пътен възел. „Там имаме „конфликтна“ ситуация с НКЖИ, тъй като на това място ще минава трасе и на високо скоростната железница. Но очаквам до десетина дни да минат всички съгласувания и да започнем по реалните дейности за изграждане на третия пътен възел“, каза още зам.-министърът.Според него в пиковите летни месеци по магистрала „Европа“ ще преминават над 30 000 автомобила на ден.Нанков коментира и работните дейности на магистрала „Хемус“, като обясни, че участъкът при Ябланица трябва да бъде пуснат до 20-25 дни.", "date": "2019.08.26", "title": "Нанков: Изместихме всички теменужки от трасето на магистрала „Европа“"}
{"url": "https://www.novinite.bg/articles/179596/Korneliya-Ninova-Cinizam-e-da-se-hvalish-sas-stroitelstvo-na-patishta-g-n-Borisov", "text": "„Цинизъм е да се хвалиш със строителство на пътища в деня, в който се навършва една година от катастрофата край Своге, която отне 20 човешки живота, г-н Борисов“, написа Корнелия Нинова в профила си във Фейсбук. „Експертизата доказа некачествено строителство.А един пожар под магистрала “Струма” компрометира прясно построения участък, в който са пръснати и европейски средства, и парите на българските данъкоплатци. Правите го, возейки в джипа си Нанков, който \"пое” политическата отговорност, като от министър го назначихте за зам.-министър. Тези факти казват всичко. Воаяжите ви едва ли заслужават повече внимание. Но друга тема заслужава огромно. Днес директорът на Здравната каса обяви, че пациентите доплащат 4 млрд. лв. от джоба си често \"под масата\" или с измислени поводи - ВИП стая с четка за зъби и шапка за глава. ГЕРБ управляват България вече десет години. И по този показател - здравен статус и смъртност, също ни закотвиха на дъното на Европа.Здравната реформа е крещящо наложителна. И трябва да започне с премахване статута на търговски дружества на болниците“, написа още тя в социалните мрежи.", "date": "2019.08.26", "title": "Корнелия Нинова: Цинизъм е да се хвалиш със строителство на пътища, г-н Борисов"}
{"url": "https://www.novinite.bg/articles/179608/Borisov-za-prezidenta-Ne-mu-otiva-na-Shipka-da-govori-takiva-neshta", "text": "Прeмиeрът Бoйкo Бoриcoв рaзкритикувa прeзидeнтa Румeн Рaдeв, чe e oтпрaвял зaбeлeжки пo aдрec нa прaвитeлcтвoтo прeз уикeндa oт нeпoдхoдящo мяcтo и в нeпoдхoдящo врeмe - гoдишнинaтa oт бoeвeтe нa връх Шипкa. \"Нe му oтивa нa Шипкa, нa тaкъв дeн дa гoвoри тaкивa нeщa\", възмути ce миниcтър-прeдceдaтeлят пo aдрec нa Рaдeв. \"Прeдишния дeн в cрядa нa МC дoйдe cвeткaвичнo, изнeнaдвaщo зa мeн пиcмo зa cъглacувaнe зa cмянaтa нa шeфa нa НCO.Вкaрaх гo в Миниcтeрcки cъвeт, глacувa ce и ceгa трябвa дa cи рeшaвa кoй щe нaзнaчи\", утoчни Бoриcoв прeд журнaлиcти. Нивoтo нa инвecтициитe и изнoca ca oтгoвoр нa вcички критики, кaтeгoричeн e Бoриcoв. Тoй зaпoдoзря зa пoръчкoви въпрocитe пo тeмaтa зa нaзнaчeниeтo нa Плaмeн Гeoргиeв зa кoнcул във Вaлeнcия и зaщити aвтoритeтa му. \"Плaмeн Гeoргиeв e c хиляди нaгрaди, c някoлкo милиaрдa зaдържaни лeвoвe, c някoлкo eзикa. Имa дocтaтъчнo eзикoвa пoдгoтoвкa. Тoвa e някaквa пoръчкa oт eднa ceдмицa\", зaяви Бoриcoв в oтгoвoр нa питaнeтo зaщo e избрaл бившия шeф нa КПКOНПИ. Кoмeнтaритe Бoриcoв нaпрaви в зaвoдa нa Соса-Соlа в Кocтинбрoд, къдeтo бяхa oткрити нoви мoщнocти зa нaд 34 млн. лв., cъoбщи Нoвa ТВ.", "date": "2019.08.26", "title": "Борисов за президента: Не му отива на Шипка да говори такива неща"}
{"url": "https://www.novinite.bg/articles/179607/Osnovniyat-svidetel-sreshtu-Ivancheva-se-oplaka-na-Cacarov-ot-sistemen-natisk", "text": "Главният прокурор Сотир Цацаров и заместниците му Иван Гешев и Мария Шишкова се срещнаха с бизнесмена Александър Ваклин, по негова молба, съобщиха от Прокуратурата.Срещата е била поискана от бизнесмена по повод упражняването на системен и целенасочен натиск спрямо него и семейството му, вследствие на показанията му като свидетел на държавното обвинение по делото срещу кмета на столичния район „Младост“. Александър Ваклин потвърди позицията си, изложена в отвореното му писмо до медиите от 9 август т. г., а именно – че негово законово задължение е да не участва в корупционна схема и да не укрива престъпление, което му е станало известно. Той посочи отново, че са били положени целенасочени усилия в публичното пространство да бъде засегната личната и професионалната му репутация, включително и чрез медийни публикации, съдържащи откровени неистини, съобщиха от прокуратурата.Тази манипулация на общественото мнение, започнала още при задържането на подсъдимата Десислава Иванчева, продължава като зададена „линия на поведение“ и до настоящия момент, в хода на процедурата по избор на главен прокурор. Александър Ваклин посочи като пример за това статия, публикувана на 07.08.2019 г. в сайта „Бивол“ с неверни твърдения относно придобит имот от семейството на Иван Гешев, с анонимен автор и в същото време, непубликуването от този сайт на правото му на отговор, изпратено още на следващия ден.Съобразно Конституцията на Република България, свободата на изразяване на мнение не може да се използва за уронване на правата и доброто име на другиго, а с подобни публикации „свободата на словото се изопачава до свобода на оклеветяване, открити нападки и подстрекаване към насилие“.Главният прокурор и неговите заместници заявиха своето разбиране към изложените от г-н Ваклин проблеми и посочиха, че ще застанат зад всеки свидетел в защита на законовите му права. Ръководството на Прокуратурата е на категоричната позиция, че са недопустими опити за натиск върху свидетели и уронване на доброто им име, включително и чрез дирижирани медийни кампании. Недопустими са и всякакви опити за манипулиране на общественото мнение спрямо хора, изпълнили гражданския си дълг, заявяват още от прокуратурата.", "date": "2019.08.26", "title": "Основният свидетел срещу Иванчева се оплака на Цацаров от системен натиск"}
