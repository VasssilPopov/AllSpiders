{"url": "https://www.novinite.bg/articles/170382/Stolichna-obshtina-osiguryava-bezplatni-pregledi-za-mioma", "text": "Жените в София ще имат възможност за безплатни прегледи за миома на матката. Под егидата на Столична община и с подкрепата на кмета на София, Йорданка Фандъкова, на 29 януари в Столична община ще бъде дадено начало и ще бъде представена първата съвместна кампания за безплатни прегледи на жени с миома на матката. Това е поредната иниациатива на Столична община след кампаниите за прегледи на млечната жлеза при жените и простата при мъжете.От миома на матката страдат най-често жени в репродуктивна възраст и засяга около 20 - 40 % от тях. От Столична община съобщават, че лечебните заведения, които предлагат услугата са три и в тях пациентите ще имат възможност за безплатни прегледи. В откриването ще участват Йорданка Фандъкова и ръководителите на клиниките - д-р Гергана Коларова (I САГБАЛ „Св.София“), д-р Румен Велев (II САГБАЛ Шейново) и проф. д-р Иван Костов (СБАЛАГ „Майчин дом“). Събитието ще започне в 10.30 ч, пише ", "date": "2019.01.28", "title": "Столична община осигурява безплатни прегледи за миома"}
{"url": "https://www.novinite.bg/articles/170387/Ministar-Karanikolov-Tendenciyata-e-za-razkrivane-a-ne-za-zakrivane-na-predpriyatiya", "text": "Тенденцията е за разкриване, а не за закриване на предприятия. Това заяви министърът на икономиката Емил Караниколов днес по време на брифинг в Министерството на икономиката. Той подчерта, че през последните месеци са направени доста крупни инвестиции в Северна България и даде пример със следните фирми: завод за самолетни части на френската група Латекоер - проектът е на стойност 11 млн. евро, завод за автомобилни аксесоари на американската компания „Варок Лайтинг Системс” на стойност 8 млн. лв., завод за производство на авточасти в България на германската компания “Фос Аутомотив” на стойност 15 млн. Евро, германската компания „Leoni” в региона на Плевен с 32 млн. Евро, производственото предприятие на „Мултивак България Продакшън” - инвестицията е за над 36 млн. лв, „oдело Фарба Лайтинг Груп” - инвестицията ще бъде в размер на 40.6 милиона евро, което включва изграждането на 3 завода и парк за поддоставчици и др. Министър Караниколов изтъкна, че в Българската агенция за инвестиции са подадени 54 проекта за инвестиции на стойност 1, 5 млрд. лв.По време на пресконференцията икономическият министър увери, че отпуснати 500 млн. лв. за язовирите ще бъдат разходвани публично, така както е по Закона за обществените поръчки и всички други закони. По негови думи до две седмици трябва да започне работа и държавното предприятие за стопанисване на язовирите.По време на брифинга министър Караниколов информира, че Министерството на икономиката, представителите на Асоциацията на индустриалния капитал в България (АИКБ), Конфедерация на работодателите и индустриалците в България (КРИБ), Национално сдружение на търговците и превозвачите на горива, Асоциация на българските частни пристанища, Българска минно-геоложка камара и всички заинтересовани страни, с които до момента са проведени срещи, са с апел към Народното събрание от сряда приемането на т.нар. Закон за горивата да бъде отложен.„Всички се обединихме около това, че трябва да има закон и всички да са регистрирани по него. Имаме възможност да се съберем и да обсъдим всички дадени до момента конкретни предложения. Колкото по-бързо направим това, толкова по-бързо ще имаме работещи и балансирани текстове“, категоричен бе той. ", "date": "2019.01.28", "title": "Министър Караниколов: Тенденцията е за разкриване, а не за закриване на предприятия"}
{"url": "https://www.novinite.bg/articles/170344/Normalizira-se-obstanovkata-v-Smolyansko", "text": "\r\nБедственото положение в Смолянско все още е в сила, но се очаква днес да бъде отменено, след постепенно нормализиране на обстановката в региона.\r\n\r\n\r\n\r\n\r\n\r\n\r\n", "date": "2019.01.28", "title": "Нормализира се обстановката в Смолянско"}
{"url": "https://www.novinite.bg/articles/170353/Joncheva-za-obvineniyata-sreshtu-neya-Ubedena-sam-che-e-banditska-razprava-na-hora-ot-GERB", "text": "\"Основната цел на такова обвинение е да бъдат сплашени всички, които решат, че могат да говорят за безобразията в тази държава - всеки, който реши, че може да даде гласност на грабежа, който се извършва вече 10 години\", това коментира говорителят на ПГ на \"БСП за България\" Елена Йончева в сутрешния блок на Нова ТВ. Тя припомни, че преди година е осъдила Борисов и ГЕРБ за клевета, след това от БСП са показали безобразията в строителство на оградата и са внесли сигнал до прокуратурата и ДАНС. Тя припомни още, че са били показани и всички безобразия в Хасково- внесен е сигнал с конкретни факти - отговор, по думите ѝ, още няма. \"Започнахме да събираме документи по казуса \"Барселона\", след това поискахме проверка на магистралите\", допълни Йончева. По повод обвиненията, Йончева коментира: \"Това са средства, отпуснати за закупване на техника и производство на документални филми. Техниката е закупена по банков път със съответните фактури.Нямам собствена техника и никога не съм имала - винаги съм вземала под наем. Като журналист, никога не знаеш кога ще излезеш от такава ситуация, каквото беше в обсадения Алепо, затова е добре да имаш собствена техника и да бъдеш мобилен. По думите ѝ тези пари не са дадени като възнаграждение, а дружеството, което дава тези средства за техника и производство на документални филми, трябва да има финансов и счетоводен контрол над тях. \"Вие смятате ли, че някой ще тръгне да прави финансови машинации, отивайки в Алепо, когато не знае дали изобщо ще се върне от там? Аз трудно намерих оператор, който да дойде. В Украйна също не бяха леки условия и също ни стреляха, докато снимаме. Ще припомня, че влязох в черния списък на Порошенко с журналисти след този филм\", каза Йончева. \"Абсурдно е да се говори за пране за пари, защото сметката е открита в българска банка. Плащани са данъци в България. Цялата техниката, закупа от дружеството, е по банков път. Тази техника е налична, филмите също са налични и може да ги видите и сега\", коментира Йончева. \"Аз смятам, че това дори не е политическа разправа. Сега съм убедена, че е бандитска разправа от определени хора от ГЕРБ, защото свалянето на имунитета беше направено преди официално да поискаме проверка на българските магистрали. Обвинението на прокуратурата дойде във времето, когато Борисов каза, че опозицията избива зъбите на ГЕРБ и трябва да бъдат взети мерки\", допълни тя.По думите ѝ това обвинение е повдигнато по сигнал на ГЕРБ, докато те твърдят, че нямат нищо общо с него. Тя спомена поименно депутати от ГЕРБ, свързани със сигнала срещу нея - Тома Биков, Антон Тодоров и Делян Добрев. \"Разследванията по КТБ продължават 5 години. Договорите, които съм подписала с ТВ7 и с това дружество са публични. Защо никой досега не е казал, че има нещо нередно?\", попита Йончева \"Копурцията се превърна в норма. Фактите, които се изнасят, се превръщат в медиен шум - вземат се мерки от правителството, колкото да се заглуши шумът, и след това всичко продължава отново. Ние ще покажем факти, които ще покажат механизмът на превръщането на корупцията в норма\", заяви Йончева по повод предстоящо разкриване на нови корупционни практики близките дни. \"Това разследване изцяло отговаря на информацията, която е дадена от Държавния департамент на САЩ за България. В последния доклад се говори за корупция в големите инфраструктурни проекти и енергетиката\", заключи Йончева.", "date": "2019.01.28", "title": "Йончева за обвиненията срещу нея: Убедена съм, че е бандитска разправа на хора от ГЕРБ"}
{"url": "https://www.novinite.bg/articles/170360/Maya-Manolova-sreshtu-nespravedlivoto-otnemane-na-spyashti-akcii", "text": "Омбудсманът Мая Манолова изпрати становище до Министерството на финансите (МФ), в което изразява категоричното си несъгласие с Концепцията за личните сметки на физически и юридически лица, водени от „Централен Депозитар“ АД в т.нар. Регистър А, публикувана за обсъждане на интернет страницата на МФ. Общественият защитник излага аргументи срещу мерките, заложени и в проекта, с които държавата възнамерява да разреши многогодишния проблем с т.нар. „спящи акции“ на граждани, придобити от масовата приватизация, които се намират в неактивни сметки. Документът предвижда отнемане на собствеността върху акциите, без съгласие на собствениците и без компенсация, е прочитът на омбудсмана. „Без да отричам наличието на проблем и необходимостта от неговото разрешаване, не смятам за конституционосъобразно и справедливо отнемането на правата на милиони акционери върху акциите им от масовата приватизация, без компенсация и без да им се даде възможност за участие (достъп) до очакваните финансови ползи от процеса на „събуждане” на акциите“, пише в становището си до МФ омбудсманът Мая Манолова. Проблемът със „спящите акции“ от масовата приватизация засяга близо 2,5 млн. миноритарни акционери, а номиналната стойност е около 2-3 млрд. лева, посочва Манолова. В подкрепа на позицията си срещу механизма за „събуждане“ на „спящите акции“ омбудсманът изтъква и десетките жалби на граждани до институцията, в които сигнализират за липса на достъпна информация, остро критикуват приложената финансова системата за раздържавяване на икономиката в България и настояват за институционална подкрепа.", "date": "2019.01.28", "title": "Мая Манолова срещу несправедливото отнемане на  „спящи акции“"}
{"url": "https://www.novinite.bg/articles/170356/Jotova-Vreme-za-nova-politika-kam-balgarite-v-chujbina", "text": "\r\nГоляма част от моята дейност и екипа беше посветена на изработването на съвместни политики с българите зад граница. Това заяви вицепрезидентът Илияна Йотова при отчета ѝ на последната година в институцията. По думите ѝ е дошло време за нова политика към българите в чужбина.\r\n\r\n\r\n\r\n\r\n\r\n\r\n\r\n \r\n", "date": "2019.01.28", "title": "Йотова: Време за нова политика към българите в чужбина"}
{"url": "https://www.novinite.bg/articles/170354/Prezidentat-Tova-be-godina-na-ilyuzorna-stabilnost-i-narastvane-na-bezzakonieto", "text": "\r\nТова бе година на илюзорна стабилност и нарастване на беззаконието и ерозия на демократичните завоевания. Това заяви президентът Румен Радев при отчета му на втората година от мандата му като президент.\r\n\r\n\r\n\r\n\r\n\r\n\r\n\r\n", "date": "2019.01.28", "title": "Президентът: Това бе година на илюзорна стабилност и нарастване на беззаконието"}
{"url": "https://www.novinite.bg/articles/170346/Protest-v-zashtita-na-prirodata-pred-MS", "text": "Протест в защита на природата пред Министерския съвет. Той е провокиран от строежите по морето и хората искат оставката на министъра на околната среда и водите Нено Димов.Според протестиращите трябва да се наложи забрана на строителството върху защитени зони. И също - спиране на всички строежи и проекти по Черноморието и в планините, които се одобрени при незаконосъобразни устройствени планове и разрешения за строеж. Хората настояват и за отнемане на концесиите, с които се злоупотребява. ", "date": "2019.01.28", "title": "Протест в защита на природата пред МС"}
{"url": "https://www.novinite.bg/articles/170386/Analiz-Biznesat-v-Evropa-vse-poveche-useshtashta-pesimizam", "text": "Индексите на деловите настроения спадат, експертите понижават прогнозите, Европейската централна банка коригира своята политика. Песимизмът завладява Европа. „Икономиката на Германия се намира в състояние на спад“. Тази фраза на професор Клеменс Фюст обиколи всички водещи германски медии на 25 януари. Именно така президентът на мюнхенския Институт за икономически изследвания ifo коментира януарския индекс на деловите настроения, който ежемесечно се съставя от неговите колеги въз осова на допитване сред 9000 топ мениджъри на германските компании.Индексът ifo, който се смята за най-точния барометър на икономическата конюнктура във ФРГ, намалява вече пети месец подред и сега, загубвайки в сравнение с декември цели 1,9 пункта, спадна до 99,1 пункта. Това е най-лошият показател за последните почти три години, и той много удиви повечето експерти: те очакваха далеч по-умерено понижаване. „Деловият климат се влошава във всички важни отрасли на индустриалното производство, освен в химическата индустрия“, отбеляза професор Фюст. В интервю за телевизия НТВ той уточни, че под „спад“ в конкретния случай разбира „рязко забавяне“, а не „рецесия“, свиване на БВП. Германската икономика за момента продължава да расте, но темповете й на растеж се забавят пред очите ни.По тази причина институтът ifo, който доскоро предсказваше ръст на германската икономика с 1,9%, намали своята прогноза през декември до 1,1%. Същото възнамерява да направи и германското правителство. Според появилите се на 25 януари съобщения, за които БГНЕС първи информира, то възнамерява да обяви до края на месеца, че сега очаква ръст на БВП от само 1%. За сравнение: в края на 2018 г. германската икономика, според предварителните оценки на Федералното статистическо ведомство /Дестатис/, е нараснала с 1,5% и това бяха най-бавните темпове на растеж за последните пет години.Рязкото понижаване на януарските показатели на индекса ifo е свързано преди всичко с факта, че германските бизнесмени много по-песимистично оценяват бизнес перспективите за близкото бъдеще /шест месеца/. Оценката на текущата ситуация също се влоши, но не така силно. Това се посочва в анализа на Андрей Гурков от „Дойче Веле“, публикуван и от БГНЕС.Клеменс Фюст и други икономисти уточняват: германските бизнес кръгове са разтревожени от изобилието от нарастващи икономически и политически проблеми на международната сцена, които в една или друга степен могат отрицателно да повлияят на силно зависещата от износа германската икономика.Става дума за все по-реалната заплаха от твърд Брекзит, който означава незабавно прекратяване на свободната, безмитна търговия с такъв важен външноикономически партньор, какъвто е Великобритания, търговската война между САЩ и Китай, нанасяща щети върху двата ключови за Германия пазара извън ЕС, и за забавянето на темповете на растеж на БВП на КНР.Забавянето на темповете на растеж на най-голямата европейска икономика Германия не може да не се отрази върху целия Евросъз и още повече на еврозоната. На 25 януари Европейската централна банка публикува прогнозата на група професионални анализатори на пазара, чиито оценки ЕЦБ използва за формирането на своята парично-кредитна политика. Анализаторите намалиха очакванията за растеж на БВП в еврозоната за 2019 г. от 1,8% до 1,5%. Знаейки, естествено, за тази прогноза, директорът на ЕЦБ Марио Драги обяви на пресконференция във Франкфурт, че ръководството на банката е коригирало своята оценка, според която шансовете и рисковете за икономиката на еврозоната са примерно еднакви. Сега преобладават рисковете.„Продължаващата неизвестност, особено във връзка с геополитическите фактори и изходящите от протекционизма заплахи, отрицателно влияе на икономическия климат“, заяви Марио Драги и даде да се разбере, че началото ни цикъла на повишаване на базовата ставка в еврозоната ще бъде отложено за 2020 г. Именно с това изказване е свързан значителния ръст на германския ДАКС и останалите борсови индекси на страните от еврозоната на 24 и 25 януари. Международните инвеститори, които доскоро очакваха, че ЕЦБ ще ожесточи своята парична и кредитна политика още от есента на 2019 г., купуваха европейските акции, изхождайки от това, че политиката на свръхевтини пари в еврозоната ще продължи най-малко още една година.Това е добра новина за всички длъжници, особено за тези, които се нуждаят от ипотека: кредитите във ФРГ и останалите страни от валутния съюз ще останат безпрецедентно ниски /както и лихвите по банковите влогове съответно/. Като цяло настоящото рязко влошаване на макроикономическите индекси и прогнози едва ли ще се отрази на германците: ако нещата не стигнат до рецесия, предизвикана от срива на експорта, то няма да има осезаеми отрицателни последици за работните места и джобовете им.Вътрешният пазар на Германия продължава достатъчно стабилно да се развива, в страната има рекордна заетост. В края на миналата година хазната може да се похвали с невиждан излишък на бюджета, а това означава, че има възможност за намаляване на данъците и други стимулиращи икономиката мерки. Освен това годишните темпове на инфлацията, според прогнозата на същата тази група анализатори към ЕЦБ, ще спаднат от очакваните по-рано 1,7% до 1,5%.  ", "date": "2019.01.28", "title": "Анализ: Бизнесът в Европа все повече усещаща песимизъм"}
{"url": "https://www.novinite.bg/articles/170349/Otchita-se-poskapvane-na-zelenchuci-mlyako-i-sirene", "text": "Цените на основните храни отчитат леко повишение, показват данни на Държавната комисия по стокови борси и тържища за цените на едро. Индексът, който отразява цените им на едро, се е повишил до 1,504 пункта, пише в. \"24 часа\". През изминалата седмица цената на кравето сирене се е повишила с 3,4% и килограм се търгува за 6,05 лв. Маргаринът и сиренето с растителни добавки са поскъпнали с 1,3 на сто. Същото повишение се отчита и при прясното мляко с 3% масленост. Най-много са поскъпнали морковите и вносните домати и краставици през изминалата седмица съответно със 17,8, 15,6 и 13,3%. С 6,7% по-евтини са били ябълките. Основната съставка за цитрусов фреш - мандарини и портокали, са поевтинели с 4,4 и 1,7%", "date": "2019.01.28", "title": "Отчита се поскъпване на зеленчуци, мляко и сирене"}
{"url": "https://www.novinite.bg/articles/170383/Proektat-za-Turski-potok-v-Balgariya-e-zastrashen", "text": "Начинът, по който протича фаза 3 на Open Season - процедурата за разширяване на газопреносната мрежа – не само поражда сериозни опасения, че отново ще бъде неуспешна, но поставя големия въпрос – дали ще може да бъде реализиран проектът „Турски поток“ в България. Това заяви на пресконференция зам.-председателят на ПП АБВ Любомира Ганчева. Преценката се базира на икономическата логика и анализ на фактите в документите на обявената фаза 3 на процедурата. Като конкретни параметри за безпокойство Ганчева посочи няколко основни неща – нереалистичните срокове – невъзможно е първата наличност на капацитета по Турски поток да е с дата 01.01.2020 г., намален обем на транзитиран газ - 12,75 млрд. m3, спрямо съществуващия 17,8 млрд. m3 ( 5 млрд. m3 или 30%)., параметрите на фаза 3 си противоречат с фаза 1 и 2. Според зам.-председателя на ПП АБВ, налице е умишлено опорочен кръг на процедурата.Председателят на ПП АБВ Румен Петков подчерта необходимостта от срочна промяна изобщо на енергийната стратегия на България, която залага порока в процедурата за изграждане на 400 километра газопровод. „Промяната в енергийната система следва да включва няколко пункта – битка с ЕК и Русия за директна доставка на руски природен газ с входна точка „Галата“. Второ - доставката и разширението на газопреносната ни система трябва да бъде обвързано с разширение на газовото хранилище в Чирен“. Петков посочи, че необвързването на „Турски поток“ и газопровода „Провадия- Зайчар“, закъснялото решение за разширение на газовото хранилище в Чирен, всъщност ще направи неефективна каквато и да е инвестиция в разширението на газопреносната мрежа и подчерта, че със заложените абсурдни срокове за изпълнение, нереализация на разширение на хранилището в Галата, са в състояние да дискредитират процедурата като цяло и да поставят европейските институции в състояние да се самосезират и да започне нова процедура по оценка. А това, по същество, ще извади България от активно участие в газовия пазар на Европа.", "date": "2019.01.28", "title": "Проектът за „Турски поток“ в България е застрашен"}
{"url": "https://www.novinite.bg/articles/170351/21-godini-metro-v-Sofiya", "text": "На 28 януари 2019 г. софийското метро отбелязва 21 години от пускането си в града - на този ден през 1998 г. потегля първото влакче на столичната подземна железница по метро трасе с дължина 6,4 км и 5 станции в първия участък между станциите \"Сливница” и \"Константин Величков”.Историята на метрото обаче започва доста по-отдавна.Строителството на първите 5 станции започва през 1979 г., когато е направена първата копка на станция \"Вардар”. Месец след това стартира строителството на \"Люлин”. Следват \"Западен парк” и \"Сливница” през 1980 и 1983 г. Последна с първа копка е \"К. Величков” през 1985 г. Строителството на метродепото започва през 1978 г. Изграждането на първите 5 станции отнема цели 19 години.Пускането на Линия 2 с нови 11 станции е през 2012 г. и добрата организация на движение на влаковете дадоха възможност да се намали двойно интервала на движение - от 6 на 3 минути в часовете пик по Линия 1. Все повече хора предпочетоха да оставят колите си и да използват екологичния транспорт.Независимо от постигнатото през последните 21 г. и от факта, че екологичният транспорт се превърна в една от визитните картички на София и влезе в топ 10 на най-добрите инфраструктурни проекти в Европа софийското метро не спира да се развива.В момента тече изграждането на новата Линия 3 с подкрепата на Европейския фонд за регионално развитие и местно съфинансиране.Около 90% от строителните дейности по изграждането на метростанцията от Линия 3 на столичното метро \"Бул. \"България\" са изпълнени. В момента се изпълняват довършителни работи. Метростанцията е разположена на кръстовището на бул. \"България\" и бул. \"Акад. Ив. Гешов\". Всички станции по този лъч ще бъдат обезопасени с предпазни прегради, за да се предотвратят инциденти в подземната железница. Изграждането на метролъча се изпълнява по ОП \"Транспорт и транспортна инфраструктура\".Предвижда се в края на март да започнат изпитания с метровлакове по новия релсов път в участъка \"Медицинска академия – \"Красно село\". В София вече пристигнаха и 13 от общо 20 нови влака, които ще се движат по третата линия на метрото.В момента от Линия 3 се изграждат 12 км.До края на тази година ще бъдат пуснати първите 8 км от тях - от бул. \"Владимир Вазов\" през \"Оборище\", \"Орлов мост\", центъра, НДК, през \"Александровска болница\", бул. \"България\" до \"Красно село\".През първата половина на 2020 г. ще бъде пуснато движението по втория етап – 4 км с 4 метростанции от кв. \"Красно село\" през ж.к. \"Овча купел\" до \"Околовръстния път\" при кв. \"Горна баня\", където ще може да се прави връзка с влаковете за Перник. ", "date": "2019.01.28", "title": "21 години метро в София"}
{"url": "https://www.novinite.bg/articles/170347/14-dushi-sa-raneni-pri-katastrofi-v-stranata-prez-izminaloto-denonoshtie", "text": "14 души са ранени при 8 катастрофи в страната през изминалото денонощие. Това съобщиха от пресцентъра на МВР. В столицата са регистрирани 27 леки и 1 тежък пътен инцидент, при който има един пострадал. От началото на годината са станали 399 пътнотранспортни произшествия, при които са загинали 29 души, а 491 са ранени. Данните за 2019 г. са динамични и не се считат за окончателни. За изминалото денонощие е постъпила информация за допълнително починал участник в ПТП, настъпило на 25 януари на територията на град София. При сравнение с реалните данни за загиналите (41) през същия период на 2018 г. се отчитат 12 по-малко загинали участници в движението по пътищата през 2019 г.", "date": "2019.01.28", "title": "14 души са ранени при катастрофи в страната през изминалото денонощие"}
{"url": "https://www.novinite.bg/articles/170357/MZ-proveryava-sluchaya-s-pochinaloto-v-Pleven-bebe", "text": "\"При случая с починалото бебе в Плевен има недооценка на състоянието, има пропуски\". Това каза зам.-здравният министър Бойко Пенков пред бТВ. Той уточни, че ще има и допълнителна проверка по случая.\r\nДокторите не обърнали адекватно внимание малкия Преслав, пък смятат родителите му. „Потърсихме помощ, но цяла нощ госпожата, защото за мен тя не е лекарка, опитваше да свали температурата на детето със спирт, при положение, че вкъщи му бях дала нурофен. Доведох го с температура 39,5, а тя го заливаше със спирт и ни караше да го разхождаме по боди с къс ръкав\", разказа майката на момченцето на 1 г. Тя е очаквала детето да бъде прието в болница и да бъде изпратено за изследване, но нищо подобно не се случило. Накрая лекарката ми сложила свещичка ефералган , била му орбазон, то свалило температурата и било изпратено у дома.\r\nДетето обаче пак вдигнало температура и родителите отишли в частна клиника, разказа и бащата. Там лекарят казал, че такъв е вирусът и детето до 3 дни ще се оправи. Предписаха ми още лекарства. Детето тогава било с 39,8, но пак не му били пуснати изследвания.\r\n", "date": "2019.01.28", "title": "МЗ проверява случая с починалото в Плевен бебе"}
{"url": "https://www.novinite.bg/articles/170348/API-razdala-vinetki-za-225-mln-leva-na-hora-s-TELK", "text": "През 2018 г. Агенция „Пътна инфраструктура\" е предоставила на дирекциите за социално подпомагане безплатно 231 371 бр. годишни винетки за леки автомобили на стойност 22 442 987 лв., предаде БГНЕС.Предоставените безплатни винетки са за сметка на бюджета на Агенцията. Това заяви регионалният министър Петя Аврамова в отговор на депутатски въпрос за предоставяне на безплатна винетка на български граждани с решение от ТЕЛК.Съгласно чл. 10 в от Закона за пътищата винетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година за един лек автомобил - тяхна собственост или съпружеска имуществена общност, с обем на двигателя до 2000 куб. см и мощност до 117,64 kW (160 к.с.)Хората с увреждания могат да подадат заявление-декларация за получаване на безплатна електронна винетка лично в дирекциите за социално подпомагане по настоящ адрес на заявителя, с писмо с известие за доставяне (обратна разписка) или по електронен път чрез Системата за сигурно електронно връчване, която е достъпна на електронен адрес . Достъпът до системата се извършва чрез квалифициран електронен подпис или чрез персонален идентификационен номер на Националния осигурителен институт. Заявлението може да бъде подадено и от упълномощено лице въз основа на пълномощно с нотариално заверен подпис по настоящ адрес на лицето с увреждане, информира министърът.Дирекциите за социално подпомагане обработват и одобряват документите в 7-дневен срок от подаването им. Агенцията за социално подпомагане изготвя и предоставя по електронен път чрез защитен канал на Агенция „Пътна инфраструктура\" дневна заявка по образец за издаване на безплатни годишни електронни винетки. В срок до края на работния ден, следващ деня на получаване на дневната заявка, Агенция „Пътна инфраструктура\" издава безплатна годишна електронна винетка със срок на валидност една година.Съгласно чл. 3, ал. 5 от Наредбата за условията и реда за освобождаване от заплащане на винетни такси при ползване на платената пътна мрежа в рамките на работния ден, следващ деня на издаване на безплатните годишни електронни винетки, Агенция „Пътна инфраструктура\" по електронен път чрез защитен канал на Агенцията за социално подпомагане връща информация с потвърждение за генерираните годишни електронни винетки, уточнява Аврамова.Тя добавя и че хората с увреждания могат да проверяват дали автомобилът им е с действаща електронна винетка в дирекциите за социално подпомагане по настоящ адрес лично и по телефон.За улеснение на потребителите на интернет страницата на Агенцията за социално подпомагане  е добавен бутон „Проверка за издадена електронна винетка чрез ДСП\". По този начин хората с увреждания могат да проверяват дали им е издадена валидна електронна винетка. При посещение на линка, проверката се извършва чрез въвеждане на ЕГН и регистрационен номер на автомобила на правоимащото лице, след което системата визуализира информация за заредена електронна винетка и срока на валидността ѝ.Предприети са действия такъв бутон да бъде добавен и на страницата на Националното тол управление , което допълнително ще облекчи правоимащите граждани, се посочва още в отговора на Аврамова.", "date": "2019.01.28", "title": "АПИ раздала винетки за 22,5 млн. лева на хора с ТЕЛК"}
{"url": "https://www.novinite.bg/articles/170367/Mlado-momiche-beshe-otvlecheno-v-Kardjali", "text": "28-годишен мъж противозаконно е лишил от свобода на 26-годишна жена, съобщават от ОД на МВР. Мъжът е задържан за срок до 24 час. Престъплението е извършено на 26 януари в 21,50 часа. Подаден е сигнал, че върху жертвата е упражнено насилие. Образувано е досъдебно производство и с постановление на Районната прокуратура в Кърджали. Задържаният е преведен в ареста. Работата по случая продължават сектор „Криминална полиция“ и разследващ полицай под наблюдението на прокурор.", "date": "2019.01.28", "title": "Младо момиче беше отвлечено в Кърджали"}
{"url": "https://www.novinite.bg/articles/170379/Zaloviha-telefonnite-izmamnici-ot-Dobrich", "text": "Полицията в Добрич задържа мъже, взели пари при телефонни измами, съобщиха от областната дирекция на МВР.За 24 часа е задържан 57-годишен мъж от добричкото село Крушари, на когото възрастна жена дала 3960 лева. Потърпевшата /74 г./ от село Стожер повярвала на непознат по телефона, който се представил за служител на МВР и поискал съдействието й за предотвратяване на измама. На \"сценария\" се хванал и братът на жената, който предоставил част от средствата. Парите са иззети и са върнати на собствениците им, посочват от полицията.Възрастна жена в Генерал Тошево ден по-рано предала на същия мъж и на негов 31-годишен съучастник 800 лева, вярвайки че помага на полицейски инспектори да заловят телефонни измамници. И по-младият участник в схемата е задържан, пише БТА.", "date": "2019.01.28", "title": "Заловиха телефонните измамници от Добрич"}
{"url": "https://www.novinite.bg/articles/170342/Elena-Joncheva-objalva-parichnata-garanciya-ot-20-hil-lv", "text": "В момента обжалваме наложената ми парична гаранция. Това заяви депутатът от БСП Елена Йончева в ефира на „Здравей, България”. Тя е обвинена в пране на пари. Според обвинението сумата от  645 хил. лв. е получена във фирма, достъп до средствата, на която е имала Йончева. Фирмата е създадена от фирма на обвиняемата и друга офшорна компания.„Това са средства, отпуснати за закупуване на техника и за снимане на поредица от документални филми. Техниката е закупена по банков път, със съответните фактури, плащани са ДДС. Става дума за камери, за звукова техника, за техника за директни включвания, за сателитни телефони, за монтажна апаратна и са направени поредица от документални филми”, обясни тя.Йончева заяви, че парите не са й дадени като възнаграждение и това наложило да бъде създадена трета фирма. Дружеството, което дава тези средства за купуване на техниката и за производството на тези документални филми, трябва да има юридически и финансов контрол, обясни тя. „Почти всички големи телевизии и техните собственици имат много фирми и те  участват в офшорни фирми и това е практика не само в България и е законно. Това, което ви казвам е практика”, каза Йончева. Журналистът уточни, че досега е заснела 7 документални филми. Обвинението за пране на пари е абсурдно, заяви категорично Йончева.„Сметката е открита в българска банка, плащани са данъци в България. Цялата техника е закупена по банков път със съответната фактура. Филмите са налични и са излъчени.\", обясни Елена Йончева. Депутатът от БСП обяви, че работи върху разследване, с което ще покаже факти за корупция. В следващите дни тя ще подаде данни в прокуратурата. „ Ще разкрием конкретно механизмите. Става дума за министър и заместник-министър”, твърди Елена Йончева.", "date": "2019.01.28", "title": "Елена Йончева обжалва паричната гаранция от 20 хил. лв."}
{"url": "https://www.novinite.bg/articles/170355/Konfiskuvaha-24-000-kasa-kontrabandni-cigari-v-Pernik-i-Radomir", "text": "Служители на ОДМВР-Перник са конфискували 24 000 къса контрабандни цигари, съобщи регионалният говорител на МВР Венцислав Алексов. Акциите са проведени в Перник и Радомир. В апартамент на ул. \"Бенковска\" в Перник полицаите намерили и иззели 4 000 къса цигари без акцизен бандерол. Собственик на жилището е 70-годишната Р.П. В Радомир от лек автомобил Опел \"Астра\", управляван от местния жител М.К./27 г./ били конфискувани 20 000 къса нелегални цигари. М.К. бил задържан за 24 ч. с полицейска мярка. По двата случая са започнати досъдебни производства.", "date": "2019.01.28", "title": "Конфискуваха 24 000 къса контрабандни цигари в Перник и Радомир"}
{"url": "https://www.novinite.bg/articles/170364/Sinat-na-Minyu-Stajkov-e-bil-otvlechen-i-prebit", "text": "Издирваният от Интерпол Стайко Стайков e настанен в „Пирогов“ след побой, съобщиха за ФАКТИ информирани източници.По неофициална информация синът на Миню Стайков – Стайко Стайков е бил отвлечен, пребит и захвърлен край София. Пострадалият е откаран в \"Пирогов\" с много травми по цялото тяло.Бащата на Стайко е в ареста от септември по разследване на прокуратурата и ГДБОП за производство на нелегални цигари, пране на пари и данъчни престъпления.Тогава Стайко Стайков не беше открит и го обявиха за издирване в Интерпол.", "date": "2019.01.28", "title": "Синът на Миню Стайков е бил отвлечен и пребит"}
{"url": "https://www.novinite.bg/articles/170384/Granichni-policai-hvanaha-grak-da-vkarva-kontrabandno-cigari", "text": "Гранични полицаи от РДГП-Смолян задържаха гръцки шофьор с 2500 кутии контрабандни цигари. На ГКПП Капитан Петко войвода на 27 януари в 19:30 часа пристигнал за влизане в страната лек автомобил „Шкода Октавия“ с гръцка регистрация, управляван от 40-годишен гръцки гражданин. Граничните полицаи отклонили колата за допълнителна проверка, която е извършена съвместно с митнически служители. В специално пригоден тайник в задната част на автомобила са открити недекларирани 2 500 кутии цигари без акцизен бандерол. Шофьорът е задържан в ГПУ – Свиленград. Уведомена е районната прокуратура. Работата по случая продължава.", "date": "2019.01.28", "title": "Гранични полицаи хванаха грък да вкарва контрабандно цигари"}
{"url": "https://www.novinite.bg/articles/170350/Dneven-horoskop-za-ponedelnik", "text": "Опитвате се да си нарисувате картина на бъдещето такова, каквото искате да бъде. Няма как да знаете какво ще се случи, но и не можете да определите ясно желанията си. Решете какво искате и работете за неговото осъществяване.Повишавате тон на погрешния човек. В яда си сте способни да изречете тежки думи, които после няма да можете да върнете назад, а извинението няма да свърши работа. Постарайте се да запазите яростта в себе си, докато лошото настроение не отмине.Носите короната на непукизма и свободолюбивия дух. През целия ден правите каквото си поискате, без да ви интересува как изглежда държанието ви в очите на хората. Няма нищо лошо в това от време на време да му отпускате края. Вижте повече на :", "date": "2019.01.28", "title": "Дневен хороскоп за понеделник"}
{"url": "https://www.novinite.bg/articles/170358/Vavejdat-policejski-chas-pri-Brekzit-bez-sporazumenie", "text": "Великобритания не изключва вероятността да обяви военно положение с цел избягване на хаос в случай на Брекзит без споразумение, съобщава Ройтерс. В съответствие със закон от 2004 г. министрите обсъждат мерки като въвеждане на полицейски час, забрана за пътуване, конфискуване на имущество и най-драстичната - разполагане на въоръжени сили по улиците на страната за потушаване на евентуални безредици. Здравият министър Мат Ханкок коментира тази възможност на закона, но подчерта, че това не е на дневен ред в момента. От друга страна британският премиер Тереза Мей няма да прибегне до твърд Брекзит. Това разкрива в. \"Сън\". Таблоидът се позовава на източници от правителството. Според тях Тереза Мей е обещала на своите министри да не допуска твърд Брекзит и да търси сделка с ЕС. В същото време премиерът не е готов да направи съответно публично изявление, тъй като това ще направи позицията ѝ в преговори с Брюксел по-слаба.", "date": "2019.01.28", "title": "Въвеждат полицейски час при Брекзит без споразумение"}
{"url": "https://www.novinite.bg/articles/170385/Sinat-na-Minyu-Stajkov-obeshtal-da-sadejstva-na-prokuraturata", "text": "Издирваният от месеци син на бизнесмена Миню Стайков – Стайко Стайков е депозирал молба в Специализираната прокуратура, която е подписана от него и неговия адвокат, и в която той декларира готовност да сътрудничи на разследването срещу него. Това обявиха на съвместен брифинг от МВР и прокуратурата, предаде БГНЕС. В молбата си Стайков саморъчно е написал още, че едва вчера, на 27 януари е разбрал за това, че е издирван, каза Ангел Кънев, прокурор от Специализираната прокуратура. Самият Стайков младши се намира в „Пирогов“, където медиците му оказват помощ заради рана на главата и други наранявания.Главният секретар на МВР главен комисар Ивайло Иванов поясни, че сигналът за него е подаден на 112 около 09.00 часа тази сутрин. В него се е споменавало за лице в безпомощно състояние. Отивайки на мястото медиците са били чакани от човека, падал сигнала, който се оказва негов приятел на Стайков. Лекарите са отведени в къща, където той е прегледан, но медиците са взели решение да го закарат в Пирогов. Стайков е имал рана на главата, която е била обработена и зашита. Другите травми по него са охлузвания и синини.От своя страна самият Стайков твърди, че е бил отвлечен преди известен период от време, който все още не е уточнен. Според свидетелските показания до този момент е ясно, че късно снощи той е бил откаран на един от адресите, на които пребивава с такси. Бил е в тежко състояние и е поет от своите охранители. През нощта дори го е прегледал лекар, но от МВР не уточняват кой. От къде го е взело таксито също не става ясно.Стайко Стайков е обявен за издирване от месец септември 2018 г. с европейска заповед за арест, но от тогава в МВР няма постъпили никакви сигнали за негово евентуално отвличане. „Абсолютно всички адреси и автомобили, които е използват, както и близки – всичко това е проверено“, категоричен е Ивайло Иванов. Липсва и информация за това дали в периода, в който е бил издирван, Стайков е бил в чужбина.БГНЕС припомня, че бизнесменът Миню Стайков е с наложена мярка за неотклонение „задържане под стража”. Той бе задържан при акция на Специализираната прокуратура в офисите на „Винпром Карнобат“ ООД, „Сис Индустрийс“ ООД и „Топаз Мел“ ООД. Тогава на няколко лица бяха повдигнати обвинения за участие в организирана престъпна група, създадена с цел продажба на акцизни стоки без бандерол, извършване на данъчни престъпления и пране на пари. По-късно бе наложен запор над дружествените дялове и банкови сметки на бизнесмена, както и възбрана над множество негови недвижими имоти в цялата страна – земеделски земи, жилища, сгради.", "date": "2019.01.28", "title": "Синът на Миню Стайков обещал да съдейства на прокуратурата"}
{"url": "https://www.novinite.bg/articles/170369/Daniya-pravi-stena-po-granicata-s-Germaniya-sreshtu-afrikanskata-chuma-po-svinete", "text": "Дания е започнала да строи 70-километрова стена по границата с Германия, за да възпре навлизането на глигани с надеждата да предотврати разпространението на африканската чума по свинете (АЧС), която да засегне силно развитото свиневъдство в страната, предаде АП.\r\nСтоманеното съоръжение, което ще е високо 1,5 метра, беше одобрено от датските депутати през юни. Правителство предупреди, че износът на датско свинско за неевропейски страни - възлизащ годишно на 11 милиарда крони (1,6 млрд. долара) може да бъде засегнат от епидемията. През 2016 г. общо износът на свинско от Дания е достигнал 30 млрд. крони (4,55 милиарда долара).\r\nДания е единствената страна в Европа, където броят на прасетата надвишава броя на хората, като на 100 граждани се падат по 215 свине, отбелязва АП.\r\n", "date": "2019.01.28", "title": "Дания прави стена по границата с Германия срещу африканската чума по свинете"}
{"url": "https://www.novinite.bg/articles/170352/Speshno-se-tarsyat-250-lekari-za-Barza-pomosht-v-cyalata-strana", "text": "Над 250 незаети места за лекари има в центровете за спешна помощ в страната и техните филиали. На практика те работят с наполовина по-малко медици, отколкото е необходимо. От дефицита не е пощадена и София. \"В столицата липсват хора за 66 екипа. За град с тези мащаби те трябва да бъдат 80, но сформираме между 12 и 14\", казва говорителят на Центъра за Спешна помощ (ЦСМП) за София Катя Сунгарска.32 са лекарите в центъра в Добрич, като работещите там са общо 184 човека. Те отговарят и за филиалите в Балчик, Каварна, Тервел, Шабла и Генерал Тошево. \"Свободните места за доктори са 10\", поясни шефът на Спешна помощ в Добрич д-р Огнян Господинов. По думите му натовареността на професията е причина за незаетите щатове. \"След като индексираха заплатите и облекчиха процедурата за специализации на младите лекари, кандидатите за работа в центъра се увеличиха\", уточни той. Само през 2018-а там са назначени 20 новодипломирани медици от Медицинския университет във Варна, съобщава в. \"Монитор\". От тях обаче вече са започнали да напускат заради неблагоприятните условия на труд. Младите доктори се задържат около година. Според шефа на Спешна помощ-Добрич по-голям проблем от незаетите щатове е текучеството. Шефът на ЦСМП във Варна д-р Мая Рашева също смята, че текучеството на кадри създава сериозни трудности. Там също назначават млади лекари всяка година, но те се задържат за кратко. В спешния център на областта работят предимно пенсионери. \"Към настоящия момент имаме недостиг от 10 лекари, но при положение, че по щат са 126, успяваме да преодолеем липсата им. Това са горе-долу лекарите за екип и половина. Ако ги нямаше пенсионерите, нямаше да можем да изпълняваме ангажиментите си. Те са около 15 лекари и още толкова медицински сестри. Общо около 30 души, на които продължаваме да разчитаме\", коментира д-р Рашева. Проучване на кадровия състав в спешния център във Варна с филиалите му в областта показва, че повечето от медиците са в зряла и пенсионна възраст, като в общините Вълчидол, Дългопол и Провадия филиалите се обслужват само от пенсионери поради липсата на желаещи да работят в по-отдалечените райони. Сега млад лекар започва работа във варненския спешен център със стартова заплата от 1236 лева, фелдшер - с 951 лв. и медицинска сестра - с 866 лв. В Търговище към момента има необходимост от петима лекари, разказа директорът на Спешна помощ в града д-р Янка Андреева. Общият брой на работещите медици и обслужващ персонал е 121 човека. \"Независимо, че заплатите се индексират и в последно време хората получават добри пари, няма много желаещи да работят при нас, тъй като графиците са натоварени, работата е отговорна\", коментира още д-р Андреева.", "date": "2019.01.28", "title": "Спешно се търсят 250 лекари за Бърза помощ в цялата страна"}
{"url": "https://www.novinite.bg/articles/170338/Oblachno-nachalo-na-sedmicata", "text": "Днес облачността ще продължи да се увеличава, ще е предимно висока и средна, но валежи са малко вероятни.Видимостта в следобедните часове ще се подобрява, но на отделни места в низините и котловините, през по-голямата част от деня, ще остане намалена. Вятърът ще се ориентира от юг-югозапад, ще е слаб до умерен и с него ще се пренася по-топъл въздух. Дневните температури ще са в широки граници: от 1°-3° в Северозападна до 10°-12° на места в Югоизточна България и Предбалкана. Над планините, след временното разкъсване, през деня облачността отново ще се увеличи. Вятърът ще се ориентира от югозапад и ще е умерен до силен. Максималната температура на височина 1200 метра ще е около 5°, на 2000 метра - около минус 1°.Над Черноморието облачността ще е предимно значителна, но валежи не се очакват. Вятърът ще е умерен от юг-югозапад. Максималните температури ще са от 8° по Северното Черноморие, до около 12° по Южното. Температурата на морската вода е около 6°. Вълнението на морето ще бъде 2-3 бала.", "date": "2019.01.28", "title": "Облачно начало на седмицата"}
{"url": "https://www.novinite.bg/articles/170345/Gracki-zemedelci-otnovo-zaplashvat-da-blokirat-patishta", "text": "\r\nЗемеделските производители в Гърция заплашват да изкарат тракторите си по националните пътища днес, в знак на протест срещу мерките за строги икономии върху доходите им.\r\nДо решението се стигна в средата на януари след среща в Серес. Към момента не е ясно кои пътни участъци ще бъдат засегнати и дали блокадите ще рефлектират върху движението от и за България.\r\n\r\n\r\n\r\n", "date": "2019.01.28", "title": "Гръцки земеделци отново заплашват да блокират пътища"}
{"url": "https://www.novinite.bg/articles/170341/Ot-dnes-Sofiya-e-v-gripna-epidemiya", "text": "От днес София е в грипна епидемия. Училищата ще бъдат затворени до следващия понеделник - или от 28 януари до 4 февруари включително. Към това се добавя и 5 февруари, когато е междусрочната ваканция и така първият учебен ден ще бъде на 6.  ", "date": "2019.01.28", "title": "От днес София е в грипна епидемия"}
{"url": "https://www.novinite.bg/articles/170373/Stoltenberg-NATO-savsem-skoro-priema-Makedoniya", "text": "Генералният секретар на НАТО Йенс Столтенбелг заяви, че присъединителният протокол за влизането на Македония в НАТО ще бъде подписан в близко време, съобщи МИА, цитирана от БТА. \"Ще подпишем присъединителния протокол в НАТО и това можем да направим бързо\", подчерта Столтенберг, предаде БТА.За ратификацията ще бъде необходимо повече време, всичко зависи от 29-те парламента, заяви Столтенбелг за \"Политико\". Възможно е тази седмица посланиците на страните-членки на НАТО да подпишат протокола.\"Някои страни-членки като Словения вече получиха залена светлина за това\", както заяви словенският посланик Йерлко Кацин.\"Щом подпишем присъединителния протокол, Скопие ще седне на масата\", каза Столтенберг.Това означава, че Македония ще участва като страна наблюдател във всички ключови формати на срещите на алианса, но ще стане пълноправна членка след като всички 29 парламента ратифицират присъединителния протокол. Миналия път ни трябваше една година, заяви генералният секретар на НАТО, коментирайки влизането на Черна гора в НАТО през 2017г.", "date": "2019.01.28", "title": "Столтенберг: НАТО съвсем скоро приема Македония!"}
{"url": "https://www.novinite.bg/articles/170363/Policiyata-na-lov-za-nezakonni-taksita-v-Sandanski", "text": "Полицаите от Сандански хванаха три незаконни таксита по време на проверка в събота и неделя.Те били спрени в нощните часове - от 20:30 до полунощ.Шофьорите, на възраст от 20 до 40 години, извършвали таксиметрова дейност без да имат необходимите удостоверения за таксиметров превоз на пътници, съобщиха от полицията.Образувани са досъдебни производства за извършено престъпление срещу водачите на незаконните таксита.", "date": "2019.01.28", "title": "Полицията на лов за незаконни таксита в Сандански"}
{"url": "https://www.novinite.bg/articles/170340/Vremenno-ogranichenie-na-dvijenieto-v-stolicata", "text": "От 10:00 до 16:30 часа на 28.01.2019г. се забранява престоят и паркирането на пътни превозни средства, с изключение на автомобилите на гостите на събитието на ул. \"Рачо Димчев\" - 20 /двадесет/ паркоместа.От 13:30 до 16:30 часа на 28.01.2019г.  се забранява влизането на пътни превозни средства по ул. \"Рачо Димчев\", само при необходимост и по преценка на отдел \"Пътна полиция\" при СДВР. „Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2019.01.28", "title": "Временно ограничение на движението в столицата"}
{"url": "https://www.novinite.bg/articles/170339/Davos--Balgariya-se-utvarjdava-kato-regionalna-tehnologichna-super-sila", "text": "Това в посланието, което изпълнителният председател на Webit и посланик на добра воля за дигиталните технологии на България - Пламен Русев изпрати към света от Давос и сподели с кацането си на летище София. Той разказа от първо лице впечатленията си от изминалата седмица на световния икономически форум в Давос. Тази година в Давос, д-р Русев беше домакин на специален форум и прием - Webit.Davos 2019. Над 300 гости от световния елит са приели личната покана на д-р Русев, като сред тях са изпълнителния директор на Apple, Тим Кук, Президента на Харвардския Университет, Лари Бейкоу, президенти, изп. директори от много от Форчън 500 компании и много други представители на правителствени и неправителствени организаци, медии сред които CNN, Frobes и други. Много рядко някой успява да събере такъв елит от глобални лидери на едно място. Форумът се състоя в зоната с най-високо ниво на сигурност в рамките на форума в Давос - в Хилтън Гардън.\"В Давос, всяка минута се случват десетки събития и конкуренцията за вниманието на световните лидери е изключително голяма. За мен беше изключителна чест, че над 300 глобални лидери бяха с нас и ни уважиха с присъствието си. Това е и сигнал към останалите за влиянието на Webit и догодина очакваме още по-голям интерес.\" каза изпълнителния председател на Webit, Пламен Русев. Развитието на изкуствения интелект, бъдещето на работните места, блокчейн са били сред основните теми на събитието, но в качеството си на Посланик на добра воля за дигиталните технологии на Република България, д-р Русев е запознал високите си гости с изключителните възможности, които България предоставя като хъб за нови технологии. Webit наложи София като дигитална столица в световните медии и продължава да утвърждава имиджа на града и страната като място за иновации и възможности за откриване развойни центрове и създаване на нови работни места в сферата на високите технологии. \"Мерцедес Бенц създава цялата си платформа за автономни автомобили базирана на изкуствен интелект в София. 1300 българи ще пишат такава платформа отново базирана на изкуствен интелект и за другия световен гигант - Бош, Създателят на най-използваната база данни в света - MySQL след като беше 2 поредни години на Webit избра и инвестира в местна компания, която работи по негов нов изключителен проект...мога да дам и десетки други примери. България се превръща с локална технологична супер сила и това е напълно в унисон с дългогодишните усилия на Webit и нашите партньори да подобрим живота на хората, чрез развитие на предприемачеството и увеличаване на влиянието на жените в бизнеса и политиката. Вече 11 години Webit изгражда и налага имиджа на страната ни, чрез световната ни общност от над 800 000 човека, които получават Webit новини и са част от нашето глобално семейство.\" продължи д-р Русев. \"Макар, като цяло тонът на дискусиите в Давос да беше с доза песимизъм, аз съм умерен оптимист за България и съзидателната роля на страната ни в региона.\" Основните предизвикателства са в в това да работим заедно и за общи интереси; образованието е ключов фактор и в тази област трябва да се инвестира много. Фондация Webit вече събра над 3000 младежи - цвета на нацията и ги докосна до бъдещето. В тази посока имаме много планове и много работа да свършим заедно!\" Пламен Русев загатна и за друга гореща новина, която предстои да обяви официално скоро. От думите му разбрахме, че в момента 26 европейски града участват в процедура и наддават, за да бъдат домакин на Webit.Festival 2020. Кои са градовете, какви са предложенията им към Webit и дали София ще остане на световната Webit карта са въпроси, на които очакваме отговор.", "date": "2019.01.28", "title": "Давос : България се утвърждава като регионална технологична супер сила"}
{"url": "https://www.novinite.bg/articles/170361/Otpusnaha-novi-33-mln-lv-za-sanirane-v-19-malki-balgarski-obshtini", "text": "Нови близо 33 млн. лв. ще бъдат инвестирани от министерството на регионалното развитие и благоустройството чрез Оперативна програма „Региони в растеж“ 2014-2020 г. в мерки за енергийна ефективност в 32 проекта на 19 български общини, съобщиха от строителното ведомство.\r\nПроектите са одобрени по процедура „Енергийна ефективност в периферните райони-2“ по приоритетна ос 2 на европейската програма. В рамките на процедурата бяха подадени общо 52 проектни предложения, които бяха селектирани след оценка за административно съответствие и допустимост и на техническа и финансова оценка. Предстои сключване на договори за безвъзмездна финансова помощ с кандидатите, чиито проектни предложения са предложени за финансиране. Одобрени са проекти на общините Троян, Златоград, Малко Търново, Крумовград, Белоградчик, Девин, Поморие, Разлог, Свиленград, Нови пазар, Ботевград, Севлиево, Малко Търново, Елхово, Генерал Тошево, Пещера, Карнобат, Попово и Берковица.\r\nПроектите включват дейности по подобряване на енергийната ефективност на многофамилни жилища, сгради от общинската и държавната администрация, общинската образователна, социална и културна инфраструктура.\r\nПроцедурата „Енергийна ефективност в периферните райони-2“ е продължение на първата мярка за енергийна ефективност в периферни райони, по която са сключени 170 договора на обща стойност над 167 млн. лв.\r\nПриоритетна ос 2 на ОПРР 2014-2020 е предназначена да подпомогне изпълнението на мерки за енергийна ефективност в обществени и жилищни сгради в малки градове - центрове на общини, които предоставят услуги на заобикалящите ги периферни райони. Целта е подобряване на енергийната ефективност на сградите в целевите територии, което пряко ще допринесе за намаляване на крайното потребление на енергия и косвено - за намаляване на емисиите на парникови газове. Крайната цел е да се подобрят показателите на сградния фонд в малките градове и съответно да се повиши качество на въздуха и условията за живот в тях.\r\nРешенията за предоставяне на безвъзмездна финансова помощ и за отказ от предоставяне на безвъзмездна финансова помощ в са публикувани в сайта на МРРБ.\r\n", "date": "2019.01.28", "title": "Отпуснаха нови 33 млн. лв. за саниране в 19 малки български общини"}
{"url": "https://www.novinite.bg/articles/170343/Pirogov-otvori-i-detski-gripen-kabinet", "text": "УМБАЛСМ \"Н. И. ПИРОГОВ\" отвори и детски грипен кабинет. След като разкри грипен кабинет за възрастни, университетската спешна болница отваря и детски. В него пацинтите от до 18 г. преминават преглед, който не се заплаща и не изисква направление от личния лекар, обяснява д-р Ирен Цочева- завеждащ Педиатричното отделение на \"Пирогов\". Необходимо е да се направи регистрация на Детската регистратура, от където пациентите ще бъдат насочени към специалния кабинет. За пациентите над 18 години е необходимо да се направи регистрация на Регистратура - възрастни, която е позиционирана в ляво на главния вход на болницата.От там те ще бъдат насочени към грипния кабинет за възрастни.", "date": "2019.01.28", "title": "\"Пирогов\" отвори и детски грипен кабинет"}
{"url": "https://www.novinite.bg/articles/170362/Katastrofa-na-AM-Trakiya-Jena-e-postradala", "text": "Жена е пострадала при катастрофа на автомагистрала „Тракия“ при км 19 в посока Пловдив. Това съобщиха от ОДМВР – София. Около 14.25 часа на 26 януари в РУ - Ихтиман постъпил сигнал за пътнотранспортно произшествие в района на 19 км на автомагистрала „Тракия“ в посока Пловдив. Дежурна оперативна група извършила оглед на местопроизшествието. Установило се, че лек автомобил „Пежо 307“ е напуснал пътната платно и се е преобърнал по таван в отводнителния канал. Пострадала е пътничка от автомобила, която е настанена за лечение с комоцио и разкъсно-контузни рани по тялото. Водачът е изпробван с дрегер, който отчел отрицателен резултат. По случая е образувано досъдебно производство.", "date": "2019.01.28", "title": "Катастрофа на АМ „Тракия“: Жена е пострадала"}
{"url": "https://www.novinite.bg/articles/170359/Gripat-zatvori-1370-uchilishta-i-detski-gradini", "text": "В над 1370 училища и детски градини днес, 28 януари 2019 г., са преустановени учебните занятия.От днес в грипна ваканция са учениците от 267 училища в София-град, от 124 училища в област Благоевград, от 105 училища в област Плевен и от 41 училища в област Кюстендил.Учениците от София-град и област Плевен няма да са на училище до 5 февруари, включително, тъй като тогава е междусрочната ваканция и ще трябва да отидат на училище на 6 февруари. Учебни занятия в благоевградските и кюстендилските училища няма да се провеждат до 1 февруари включително. Те ще трябва да отидат на училище на 4 февруари.В грипна ваканция  от днес са учениците и от областите Велико Търново, Русе, Разград, Добрич и Кърджали.Продължава грипната ваканция за 194 училища в Пловдивско, по 122 училища в област Варна и област Пазарджик, за 80 училища в област Хасково и за 43 училища в област Ямбол.В област Видин няма занятия в 32 училища и две детски градини по предписание на РЗИ. В 22 училища в област Враца и 7 училища в област Ловеч също няма учебен процес.Поради лоши метеорологични условия не се учи в 8 училища в област Смолян.В предгрипна обстановка е област Търговище.", "date": "2019.01.28", "title": "Грипът затвори 1370 училища и детски градини"}
{"url": "https://www.novinite.bg/articles/170365/71-ot-balgarite-Sistemata-raboti-za-bogatite", "text": "71% смятат, че политическата система в България работи за богатите, сочат данните от национално представително проучване, осъществено от агенция АФИС.Запитани, дали имущественото неравенство в България нараства или намалява, близо 63% или почти две трети от гражданите на България отговарят, че то се увеличава. Само 7% са на обратното мнение. А всеки четвърти (26%) предполага, че социалните разлики остават на същото ниво.Сред хората с до 150 лв. месечно на човек от домакинството, нагласата, че неравенството расте, обхваща далеч по-голям дял отколкото е средният за страната – 81%. В тази подоходна категория само 10% смятат, че различията остават на същото ниво и нито един (0%) не е споделя мнението, че имуществената ножица се затваря.Тъкмо обратното се забелязва при хората, които разполагат с 1000 лв. или повече месечно. Само 48% в тази категория отбелязват растящо разслоение, 33% не виждат промяна, а 17% (или два и половина повече пъти от типичния дял) смятат, че неравенството намалява.Споделени от bTV, статистическите данни на Евростат показват, че за периода 2012-2016 г. разликата между доходите на най-богатите и на най-бедните 20% от българите се увеличава от 6.2 до 7.9 пъти. Данните за 2017 показват, че тя надмина 8 пъти.Запитани, „За кого, според Вас, работи политическата система в България“ – за богатите, за средната класа или за бедните?“ – само 7% преценяват, че нашата демокрация изразява интересите на всички еднакво, както постулира Конституцията.Доминира отговорът, че статуквото работи за богатите (71%). Само 2% смятат, че работи за бедните. Още по-незначителен брой (2%) допускат, че установените порядки обгрижват с предимство „средната класа“. А 11% избират междинен отговор – че днешната система не работи за никого.На въпроса „Според вас, равни ли са пред закона бедните и богатите в България?“, само 4% отговарят „Да“, 25% – в някои случаи, 69% – „Не“.Запитани, „Доколко властта зависи от бизнеса?“, 39% оценяват зависимостта като „силна“, докато на обратното мнение са само 7%. А 38% виждат зависимост, заличаваща разграничението между двете. Те избират грубо-реалистичния отговор: „Властта е бизнес, бизнесът е власт“.Нуждата от промени се забелязва и от щабовете на политическите сили. В наскорошна реч, председателят на управляващата партия предупреди актива, че не трябва да афишират маркерите за висок имуществен статус („Отървете се от онези с лъскавите коли!“). Социалистическата опозиция въведе темата в своята „Визия за България“ („Обществата с огромно неравенство не функционират ефективно и в дългосрочен план, техните икономически системи не са нито стабилни, нито устойчиви“). Националистите се опитват да дефинират промяната като борба между етническите групи.", "date": "2019.01.28", "title": "71% от българите: Системата работи за богатите"}
{"url": "https://www.novinite.bg/articles/170368/Voenni-prodaljavat-da-razchistvat-Smolyansko", "text": "Пети ден продължава участието на военнослужещи от Сухопътните войски в разчистването на снега по пътищата на територията на Смолянска област, съобщиха от Министерството на отбраната. От 6.30 часа днес модулът за действие при зимни условия от 101-ви Алпийски полк е ангажиран с прокарването на път от прохода Превала до село Стойките. В работата участват 22-ма военнослужещи и четири специализирани машини. Вчера модулът успя да пробие път от Смолян до прохода Превала. Участието на военни в почистването на снега започна още на 24 януари, след отправено искане от областния управител на област Смолян и по заповед на министъра на отбраната Красимир Каракачанов.", "date": "2019.01.28", "title": "Военни продължават да разчистват Смолянско"}
{"url": "https://www.novinite.bg/articles/170374/Vsichki-novi-linejki-shte-razpolagat-s-panik-butoni", "text": "Филиалът на спешна помощ в Горна Оряховица вече ще бъде с 24-часова физическа охрана. Това съобщи министърът на здравеопазването Кирил Ананиев във Варна по повод нападението над фелдшер през миналата седмица.„Не мога да си обясня как могат да бъдат атакувани медици, които помагат на хора, изпаднали в тежко здравословно състояние. Затова се обръщам към всички – нападението над медицински лица е деяние, което не трябва да се случва повече“, коментира здравният министър. Кирил Ананиев отново осъди посегателствата спрямо медицински специалисти и изрази надежда прокуратурата да действа бързо и ефективно в такива случаи.С цел подобряване сигурността на спешните медици, новите линейки ще бъдат оборудвани с паник бутони. В момента се уточнява как да бъдат разпределени 400-те нови линейки, които ще бъдат доставени по линия на големия проект за модернизация на Спешната помощ, стана ясно от думите на Ананиев. Министърът съобщи, че държавата работи и за осигуряването на възможност в спешната помощ да работят парамедици.Националната здравна информационна система ще бъде готова най-късно в началото на 2020 г., посочи още здравният министър. Кирил Ананиев обясни, че обжалвания на част от обществените поръчки по отделните компоненти са забавили реализацията на системата. За повечето лотове от системата вече са в ход обществени поръчки, в това число и за електронната карта, електронното досие и електронната рецепта.По отношение на белодробните трансплантации министър Ананиев заяви, че по-голямата част от обучението на медицински специалисти във Виена ще завърши през тази година. В средата на следващата година се очаква България  вече да има свои специалисти, които да извършват трансплантация на бял дроб. До тогава, всяка година, до пет души ще могат да бъдат трансплантирани във виенската болница.В отговор на журналистически въпрос здравният министър съобщи, че вече е готова новата Наредба за специализациите. Министерството на здравеопазването ще финансира придобиването на специалност, ще може да прави политика както по отношение на специалностите, които са дефицитни, така и по отношение на регионите, в които има недостиг на медици. Тази Наредба е очаквана, защото тя ще реши и въпроси, свързани с договорите, с начина на провеждане на конкурсите за кандидат-специализантите, както и други проблеми, които години наред са пренебрегвани, коментира Кирил Ананиев.По отношение на казуса с починалото през изминалата седмица в Плевен дете министърът съобщи, че незабавно е разпоредил Изпълнителна агенция „Медицински одит“ да извърши проверка.", "date": "2019.01.28", "title": "Всички нови линейки ще разполагат с паник бутони"}
{"url": "https://www.novinite.bg/articles/170371/Tri-kashti-plamnaha-za-edin-uikend-kraj-Pazardjik", "text": "На 21 сигнала са реагирали огнеборците в областта за времето от петък до днес. Три от тях са за пожари в жилища - къщи в Сигнали за паднали дървета и клони са получили огнеборците във Велинград и Стрелча. Най-много са случаите на запалили се комини в региона – 7.Пожарникари от Септември са оказали съдействие за транспортиране на починал мъж от вила в труднодостъпна местност край село Варвара.", "date": "2019.01.28", "title": "Три къщи пламнаха за един уикенд край Пазарджик"}
{"url": "https://www.novinite.bg/articles/170366/Pikat-na-gripnata-epidemiya-shte-e-sledvashtata-sedmica", "text": "Пикът на грипната епидемия се очаква да е следващата седмица. Това обяви във Варна министърът на здравеопазването Кирил Ананиев.Той допълни, че прогнозите са пикът да бъде преодолян в края на идната седмица и да започне да намалява броят на болните. „Надявам се нашите прогнози да се сбъднат, защото тази година грипната епидемия продължи доста дълго”, коментира министърът.Най-много училища, в които няма да се учи заради грипна ваканция, ще има най-вероятно тази седмица, отбеляза министър Вълчев. Той увери, че има възможност за преструктуриране на учебното съдържание и няма да се налага отучване.Към днешна дата 1370 училища в цялата страна са в грипна ваканция. Най-много от тях – 267, са в София, уточни Вълчев.Във Варна двамата министри присъстваха на откриването на Център по интервенционална рентгенология в Университетска болница „Света Марина“. Общата инвестиция в новата апаратура и ремонтните дейности е в размер на 2 милиона лева и е резултат от съвместната дейност между Медицинския университет във Варна и болница  „Света Марина“.", "date": "2019.01.28", "title": "Пикът на грипната епидемия ще е следващата седмица"}
{"url": "https://www.novinite.bg/articles/170372/Magla-se-steli-na-magistralata-mejdu-Plovdiv-i-Sofiya", "text": "Мъгла се стели в района на Ихтиман, Вакарел и Панагюрище. Водачите на автомобили се съветват да бъдат внимателни, поради ограничената видимост на места.Мъгла има и до 50 м в районите на Оряхово, Крушовица (област Враца), Севлиево, Белотинци (област Монтана), Приморско и Дюлински проход, информират от Агенция \"Пътна инфраструктура\". До 100 м мъглата се стели в областите Плевен, Видин, Велико Търново и районите в прохода \"Шипка\". Температурите са между -5 до 5 градуса. Наблюдава се разкъсана облачност над цялата страна.", "date": "2019.01.28", "title": "Мъгла се стели на магистралата между Пловдив и София"}
{"url": "https://www.novinite.bg/articles/170376/Tri-varianta-za-novi-ploshtadki-za-skejtbordistite-v-Sofiya", "text": "\r\nСтоличната община има три варианта за нови площадки за скейтбордистите в града – градинката зад музея „Земята и хората“, в Княжеската градина и квартал „Надежда“. Това стана ясно на заседанието на комисията по обществен ред и сигурност към Столичния общински съвет, на която присъства и ръководството на СДВР.\r\n\r\nПричината за срещата на общинарите и полицията са случаите на глобени скейтбордисти, карали в градинката на НДК, заради промените в новата наредба за обществения ред в столицата, която влезе в сила в началото на декември миналата година. От общината са категорични, че в документа не е заложена забрана за каране на скейтборд. „В наредбата се забранява използването на парапети, огради, пейки, бордове на фонтани, оборудване и съоръжения на детски площадки, поставени в градините, парковете, детските и спортните площадки или на други места за обществено ползване за изпълнение на каскади с всякакъв вид средства за придвижване тип \"борд\", ролери, ролкови кънки и велосипеди“, цитира част от документа председателят на комисията по обществен ред Иван Илиев.\r\nОт своя страна шефът на СДВР Георги Хаджиев заяви, че в наредбата има неяснота около израза и „други места“ и оттам идва объркването дали карането на скейтборд е разрешено. Той обясни, че са длъжни да реагират при сигнали на граждани, но за да няма повече объркване на полицаите ще им бъдат спуснати указания къде може да се кара скейтборд и да се правят каскади.\r\nТърговците в подлеза на НДК също се оплакаха от скейтбордистите. „Всички кошчета за боклук и пейки са изкъртени. За втори път собствениците на магазини оправят рампите за инвалиди“, заяви представител на търговците Дафина Атанасова. Делян Стефанов от „София скейт сити“ пък заяви, че са готови да спрат карането около НДК, ако се намери алтернативна и оборудвана площадка.\r\n ", "date": "2019.01.28", "title": "Три варианта за нови площадки за скейтбордистите в София"}
{"url": "https://www.novinite.bg/articles/170370/Zasileni-proverki-na-pazarite-za-jivi-jivotni", "text": "През 2018 година от БАБХ са извършили над 358 проверки на пазари за живи животни. Надзорът върху пазарите е засилен с цел спазване правилата за здравеопазване и хуманно отношение към животнитеСъставени са 70 акта за установяване на административно нарушение. 6 са издадените предписания.Констатираните 76 нарушения засягат неспазването на разпоредбите на Закона за ветеринарномедицинската дейност и Наредба 44/29.10.2003 г. Те са свързани основно с продажба на животни на нерегламентирани места, търговия с животни без здравни документи и документи за транспорт, превоз на животни в нелицензирани транспортни средства. При някои от пазарите е установено, че нямат сключен договор с ветеринарен лекар за ветеринарномедицинско обслужване.Част от проверките са извършени съвместно с органите на МВР и местната власт. Има възбранени животни и санкционирани собственици. В няколко от случаите е сезирана Националната агенция по приходите.БАБХ ще продължи да осъществява строг контрол на местата за търговия на животни във връзка със спазването на българското законодателство и ненарушаването на правилата за здравеопазване и хуманно отношение към животнитеБАБХ напомня, че нерегламентираното движение и търговия с живи животни крие огромен риск от разпространение на заболявания по животните, включително и при човека.", "date": "2019.01.28", "title": "Засилени проверки на пазарите за живи животни"}
{"url": "https://www.novinite.bg/articles/170380/Naj-optimistichniyat-srok-za-priemane-na-evroto-e-1-yanuari-2022-godina", "text": "\r\nСпоред министъра на финансите Владислав Горанов няма причина да смятаме, че ще има забавяне при преминаването ни към общата европейска валута.\r\n\r\n\r\n\r\n\r\n\r\n\r\n", "date": "2019.01.28", "title": "Най-оптимистичният срок за приемане на еврото е 1 януари 2022 година"}
{"url": "https://www.novinite.bg/articles/170375/Katastrofa-na-bul-Botevgradsko-shose-v-Sofiya", "text": "Двама души пострадаха при катастрофа на бул. \"Ботевградско шосе\" в София. Пострадали са шофьорите и на двата автомобила. Единият от водачите е откаран в ИСУЛ. Причините за инцидента се изясняват. ", "date": "2019.01.28", "title": "Катастрофа на бул. \"Ботевградско шосе\" в София"}
{"url": "https://www.novinite.bg/articles/170378/69-ot-balgarite-Bedni-i-bogati-ne-sa-ravni-pred-zakona", "text": "Близо 63% или почти две трети от българите смятат, че имущественото неравенство в България се увеличава. Само 7% са на обратното мнение, а всеки четвърти (26%) предполага, че социалните разлики остават на същото ниво.Данните са от национално представително проучване на Агенция АФИС, проведено между 14-19 януари 2019 година. Интервюирани в домовете им са 1010 българи.Възприятието за растящо неравенство е обратно пропорционално на доходите. То изцяло потвърждава \"народната социология\", според която \"ситият на гладния не вярва\", изтъкват анализаторите.Сред хората с до 150 лв. месечно на човек от домакинството, нагласата, че неравенството расте, обхваща далеч по-голям дял, отколкото е средният за страната – 81%.В тази подоходна категория само 10% смятат, че различията остават на същото ниво и нито един не споделя мнението, че имуществената ножица се затваря.Тъкмо обратното се забелязва при хората, които разполагат с 1000 лв. или повече месечно. Те виждат далеч по-слаба динамика, отколкото забелязва населението като цяло. Само 48% в тази категория отбелязват растящо разслоение, 33% не виждат промяна, а 17% (или два и половина повече пъти от типичния дял) смятат, че неравенството намалява.Според Евростат в периода 2012-2016 разликата между доходите на най-богатите и на най-бедните 20% от българите се увеличава от 6.2 до 7.9 пъти. Данните за 2017 показват, че тя надмина 8 пъти. А най-заможният 1% от заетите получава колкото най-зле платените 50%. Ако допреди 15-години често се поставяше проблемът \"уравновиловка\", то днес страната заема точно обратния полюс с това, че е най-неравната в ЕС, цитира изследването.На въпрос за кого работи политическата система в България, само 7% преценяват, че нашата демокрация изразява интересите на всички еднакво. Доминира отговорът, че статуквото работи за богатите (71%). Само 2% смятат, че работи за бедните, а други 2% допускат, че установените порядки обгрижват с предимство \"средната класа\". 11% избират междинен отговор – че днешната система не работи за никого.Запитани равни ли са пред закона бедните и богатите в България, само 4% отговарят \"да\", 25% - в някои случаи, 69% - \"не\".39% оценяват зависимостта на бизнеса от властта като \"силна\", докато на обратното мнение са само 7%. А 38% виждат зависимост, заличаваща разграничението между двете. Те избират грубо-реалистичния отговор: \"Властта е бизнес, бизнесът е власт\", посочват социолозите от АФИС.", "date": "2019.01.28", "title": "69% от българите: Бедни и богати не са равни пред закона!"}
{"url": "https://www.novinite.bg/articles/170377/MZ-Udaljavat-sroka-na-protivoepidemichnite-merki-v-Haskovo", "text": "От 28 януари РЗИ-Враца обявява грипна епидемия на територията на област Враца. От утре, 29 януари, РЗИ-Монтана обявява грипна епидемия на територията на област Монтана. Учебните занятия в училищата в областта се преустановяват за периода от 29 януари 2019 г. до 4 февруари 2019 г. Това съобщиха от пресцентъра на Министерството на здравеопазването. Информацията относно грипната обстановка в страната е актуална към 15.00 часа. До второ нареждане в област Враца и област Монтана се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации. РЗИ-Хасково удължава срока на предписаните противоепидемични мерки на територията на област Хасково до 30 януари 2019 г. Учебните занятия в областта се преустановяват до 30 януари 2019г. включително. На заседание на Регионалната комисия за борба с грипа и ОРЗ РЗИ-Ямбол е взело решение за удължаване на грипната епидемия на територията на област Ямбол. Противоепидемичните мерки остават в сила. Поради спадане на заболяемостта в тази възрастова група, е взето решение за възстановяване на учебната дейност, считано от 29 януари 2019 г. Към днешна дата грипна епидемия е обявена на територията на следните области: Благоевград, Бургас, Варна, Велико Търново, Видин, Враца, Добрич, Кърджали, Кюстендил, Пазарджик, Плевен, Пловдив, Разград, Русе, Сливен, Смолян, Софийска област, София-град, Стара Загора, Хасково, Шумен, Ямбол, както и на територията на община Луковит.", "date": "2019.01.28", "title": "МЗ: Удължават срока на противоепидемичните мерки в Хасково"}
{"url": "https://www.novinite.bg/articles/170381/Ministar-Ananiev-MU-Varna-se-spravya-otlichno-kato-principal-na-UMBAL-Sv-Marina", "text": "„Високотехнологичният център по интервенционална рентгенология в УМБАЛ „Св. Марина“ – Варна е поредното доказателство за правилността на решението на Медицинския университет да бъдат предоставени правата на собственост върху УМБАЛ „Св. Марина“. Показателен за това е фактът, че за периода от 2017-2018 г. МУ – Варна е направило инвестиции във варненските лечебни заведения в размер на 11 млн. лв., като над 7 млн. лв. са инвестирани в УМБАЛ „Св. Марина“. Това заяви министърът на здравеопазването Кирил Ананиев на среща с ръководството на лечебното заведение по повод официалното откриване на високотехнологичния център в университетската болница.Ултрамодерният ангиографски апарат е закупен от Медицински университет –Варна, като цялата инвестиция заедно с ремонтните дейности, възлиза на над 2 млн. лв. С него ще бъдат извършвани най-модерните процедури в областта на онкологията. Освен за качественото лечение на пациенти от Североизточна България, новата апаратура е от изключителна важност и за съвременното обучение на студенти, специализанти и докторанти. В центъра ще се извършват всички видове инвазивни процедури под образен контрол, а възможността за видеовръзка позволява да се представят пред студенти най-новите достижения в реално време, както и да се представят клинични случаи и процедури на различни научни медицински форуми в страната и чужбина.По-рано днес министър Ананиев посети СБАЛОЗ „Д-р Марко Антонов Марков - Варна“, където присъства на официалното представяне на новото оборудване за Хирургическото отделение и Отделението по онкологична гастроентерология на болницата.„Подкрепям всички инициативи, свързани с инвестирането на средства за подобряване на материалната база и осъвременяването на техническото оборудване в българските болници. Винаги съм вярвал, че мястото на общинското здравеопазване е изключително важно и не трябва в никакъв случай да се подценява. Ето защо адмирирам инвестициите в общинските болници и приветствам кметовете, които търсят възможност да инвестират в тях. Мисля, че Община Варна е за пример в това отношение“, заяви министър Ананиев. „Убеден съм, че с новото оборудване, болницата ще повиши качеството на лечението и диагностиката на хората с онкологични заболявания“, отбеляза още той.Чрез новата ендоскопска и лапароскопска апаратура от последно поколение, както и чрез новия апарат за ултразвуково изследване, ще може да се получава необходимата диагностика и лечение. Апаратурата е на стойност близо 500 000 лв., като средствата са осигурени изцяло от община Варна. В лечебното заведение вече функционира и система за мониторинг и контрол на радиационните параметри в отделението по лъчелечение. Нейната стойност е над 374 000 лв., които са осигурени по Оперативна програма „Развитие на човешките ресурси“ 2014-2020, като проектът е реализиран изцяло от екипа на болницата. С изпълнението му в лечебното заведение са осигурени безопасни и здравословни условия на труд за работещите и пациентите.", "date": "2019.01.28", "title": "Министър Ананиев: МУ-Варна се справя отлично като принципал на УМБАЛ „Св. Марина“"}
