{"url": "http://www.novinite.bg/articles/155544/Sriv-na-bitkojn", "text": "Във вторник водещата криптовалута губи над 15% от стойността си, достигайки 6-седмични дъна недалеч от 11000 долара с оглед на информации, че властите в Южна Корея продължават да настояват за по-сериозна регулация и дори за забрана на търговията на виртуални валути, информира БНР. Повод за тези притеснения даде информация на южнокорейската агенция Yonhap, според която финансовият министър Ким Донг-уон е заявил пред местно радио, че правителството ще представи набор от мерки, за да се справи с \"ирационалната\" инвестиционна лудост, свързана с търговията на криптовалути. В понеделник Южна Корея обяви, че все още не са финализирани плановете за забрана на обмена на виртуални валути, тъй като правителствените агенции продължават да водят разговори, за да решат как да регулират този пазар. Разпродажбите на криптовалути се дължат и на информация на Блумбърг от началото на седмицата, според която и Китай ще ескалира енергичните си мерки срещу търговията с виртуални валути. Според агенцията властите в Пекин планират да блокират вътрешния достъп до китайски и офшорни платформи за търговия с криптовалути, които позволяват централизирана търговия. Агенция Ройтерс пък цитира доклад за вътрешна употреба на китайското правителство в който се посочва, че високопоставен централен банкер е заявил, че властите трябва да забранят централизираната търговия с виртуални валути, както и забрана на бизнесът и на физическите лица, които предоставят подобни услуги. Напрежение на пазара оказва и по-дългото от очакваното прекратяване на работата на електронната борса за търговия Kraken с цел ъпгрейт на нейната платформа.", "date": "2018.01.16", "title": "Срив на биткойн"}
{"url": "http://www.novinite.bg/articles/155521/Neefektivnostta-na-protestite", "text": "Единствената комуникация с тази власт, за голамо съжаление, е със сила, пише в своя личен профил във Facebook журналистът Мирослав Иванов\r\n", "date": "2018.01.16", "title": "(Не)ефективността на протестите"}
{"url": "http://www.novinite.bg/articles/155557/Visokite-temperaturi-izgoni-divite-gaski-ot-stranata", "text": "Пет пъти по-малко водолюбиви птици са наблюдавани у нас през уикенда, когато се проведе 42-то среднозимно преброяване на зимуващите водолюбиви птици.Общата численост на установените птици е 122 803 индивида от малко над 150 вида, показват данните при обработени над 70% от протоколите.Тази зима гъските са се задържали в страните на север от нас, посочват от БДЗП. Не са установени огромни струпвания на диви гъски, характерни за предходни години. Причината е по-топлото време в началото на януари, а миналите зими температурите са били по-ниски и в страната е имало снежна покривка. За разлика от други години, в почти всички малки язовири и рибарници, обикновено замръзнали през януари, заради по-високите температури през тази година са установени зимуващи водолюбиви птици.Екипите са успели да наблюдават и преброят едва около 2000 големи белочели гъски и стотина червеногуши гъски, които са световно застрашен вид. Това е изключително ниска численост за това време на годината. В предходни години по същото време и разбира се в по-студени зими зимуващите гъски в страната са достигали стотици хиляди, а относно червеногушата гъска през 2013 г. бяха установени рекордните за България над 54 000 червеногуши гъски.Най-многочислени тази година са кафявоглавите потапници, лиските и зеленоглавите патици. Те са установявани през повечето зимни преброявания на водолюбивите птици в страната.Сред интересните наблюдения са 64 тръноопашати потапници и една посевна гъска в района на Бургас, 40 средиземноморски буревестника, наблюдавани по Южното Черноморие, и 16 индивида от световно застрашения ушат гмурец. Други по-атрактивни видове, установени във водоемите в страната, са: къдроглави пеликани, морски орли, голям креслив орел, тундрови лебеди, големи черноглави чайки, качулати корморани, звънарки, черноврати гмурци и други.Свилен Чешмеджиев от БДЗП, който е и национален координатор на преброяването, коментира, че резултатите могат да се интерпретират като показател за промените в средата и още веднъж да подчертаят ролята на птиците като важен индикатор за състоянието на средата, в която живеем.По време на 42-то среднозимно преброяване на водолюбивите птици в страната участие взеха 41 екипа от експерти и доброволци на Българското дружество за защита на птиците (БДЗП), Изпълнителна агенция по околна среда (ИАОС), Регионалните инспекции по околната среда и водите (РИОСВ), Ловните сдружения и представители на други неправителствени организации, които успяха да обходят и съберат данни за зимуващите птици в над 2000 влажни зони в страната.", "date": "2018.01.16", "title": "Високите температури изгони дивите гъски от страната"}
{"url": "http://www.novinite.bg/articles/155525/Nad-1100-mashini-obrabotvat-patnite-nastilki", "text": "Над 1100 машини са обработвали през нощта пътните настилки по републиканската мрежа, информира АПИ. През деня работата на снегопочистващата техника продължава, за да се осигури проходимостта на пътищата при зимни условия. Необходимо е шофьорите да тръгват на път само с подходящи гуми, да карат внимателно и със скорост съобразена с метеорологичните условия. Блокирането на движението от автомобили, които не са подготвени за движение, затруднява работата на снегопочистващата техника и възпрепятства пътуването на всички останали шофьори.Възстановено е движението на камиони над 12 тона по пътя между Монтана Видин в посока Монтана. Заради опасността от снегонавявания вчера от около 17 ч. то беше насочено по обходен маршрут. Забранено за превозни средства над 3,5 тона е преминаването през проходите \"Дюлински\" и \"Пампорово\". Ограничено е движението на товарни автомобили над 10 тона през \"Вратник\" и \"Твърдишки\", а за камиони над 12 тона през проходите \"Петрохан\", \"Троянски\", \"Котленски\" и \"Шипка\".", "date": "2018.01.16", "title": "Над 1100 машини обработват пътните настилки"}
{"url": "http://www.novinite.bg/articles/155537/Predlagat-palna-zabrana-za-parkirane-v-sinya-zona-pri-mrasen-vazduh-v-Sofiya", "text": "Предлагат пълна забрана за паркиране в синя зона в София в дните, когато се очаква по-високи нива на замърсяване на въздуха. Освен това се предлага автомобилите да се делят на четни и нечетни номера и съответно един ден да се движат едните, другия ден другите, предаде БНТ.В момента в общината тече финалното обсъждане на мерките срещу мръсния въздух в София.Според общинарите, четирите станции, които мерят нивата на фини прахови частици в София са крайно недостатъчни.Каквото и да решат в Комисията по околна среда обаче решението трябва да бъде гласувано в Столичния общински съвет.", "date": "2018.01.16", "title": "Предлагат пълна забрана за паркиране в синя зона при мръсен въздух в София"}
{"url": "http://www.novinite.bg/articles/155553/Proveryavat-imoti-v-park-Vitosha", "text": "Министърът на околната среда и водите Нено Димов оттегли заповед, с която от границите на Природен парк \"Витоша\" се изключват два имота, съобщиха от МОСВ.Имотите с обща площ 10,39 дка са изключени от границите на природния парк в изпълнение на две съдебни решения на Върховния административен съд от 2016 и 2017 г.С решенията на съда е отменен отказът на министъра на околната среда и водите да изключи тези имоти от територията на парка.Основание за оттеглянето на заповедта е постъпила жалба до Върховния административен съд от сдружение \"Коалиция Природа България\". В жалбата са изложени доводи, че въпреки решенията на Върховния административен съд, компетентният орган е трябвало да извърши нарочна проверка дали описаните имоти имат характеристиките на защитени територии.С оглед максималната защита на обществения интерес и на Природен парк \"Витоша\", министърът реши да назначи повторна проверка за изясняване на случая.Процедурата, в която са предложени за изключване двата имота от Природен парк \"Витоша\", е започнала през 2003 г. На 27 юли 2016 г. тричленен състав на ВАС отменя решение на министъра на околната среда и водите от 2013 г, с което се отказва намаляване на площта на парка с площта на имотите. На 4 април 2017 г. петчленен състав на ВАС потвърждава решението на тричленния.В изпълнение на тези решения, на 24 ноември 2017 г. министърът на околната среда и водите е издал заповед, с която територията на Природен парк \"Витоша\" е намалена с площта на двата имота.Тази заповед се оттегля до приключване на проверката.", "date": "2018.01.16", "title": "Проверяват имоти в парк \"Витоша\""}
{"url": "http://www.novinite.bg/articles/155555/Zdravnoto-ministerstvo-i-oblastnite-bolnici-se-dogovoriha-za-prestrukturirane", "text": "Министърът на здравеопазването Кирил Ананиев и директорите на областните са се договорили за предстоящо преструктуриране на лечебните заведения.Това съобщиха от пресслужбата на Министерството на здравеопазването след среща на министър Ананиев с всички директори на областни .Държавните  нямат общи правила за финансовата си дейност и това е една от причините за недоброто състояние на някои от тях, е посочил Ананиев. Той е добавил, че екипът му работи по изготвянето на правилата, които трябва да бъдат готови в началото на февруари.Проверките, извършени от МЗ до този момент, показват, че не навсякъде управлението на лечебните заведения се извършва по най-добрия начин, контролът на места е занижен, не се поддържа добре и сградният фонд.След проверките те са разпределени в четири групи, като лечебните заведения в четвърта група са декапитализирани, в лошо финансово състояние и са в невъзможност за изплащане на задълженията си към кредиторите.Действията на МЗ са насочени в момента към тази група , добавил той.Общите задължения на държавните  към септември 2017 г. са били около 200 млн. лв., а просрочените са близо 57 млн. лв., като проблемът се задълбочава, е обобщил министърът.По думите му действията на екипа на МЗ са насочени към подобряване на качеството на лечебния процес, а не към съхраняването на отделни структури. От Националното сдружение на областните многопрофилни  за активно лечение са поискали да се запазят лекарите и сестрите в областните  и са посочили, че част от медиците в момента са на възраст над 55 години. Заради недостиг на персонал в областните  не могат да изготвят дори графици за дежурства, са посочили директорите.", "date": "2018.01.16", "title": "Здравното министерство и областните болници се договориха за преструктуриране"}
{"url": "http://www.novinite.bg/articles/155558/Shte-hodim-do-Vitosha-s-elektrovelosiped", "text": "Инициативата “Зелена София” ще предложи на общината изграждането на 3 пункта за наем на електровелосипеди. Това заяви Елица Панаьотова, която ръководи проектите.Пунктовете ще бъдат изградени по основните автомобилни трасета и подходи към природния парк. Тъй като според статистиката на парка показва, че там ходят месечно над 15 хиляди автомобила. А самите колелета ще са българско производство.“Зелена София” вече е предложила на дирекцията на парк “Витоша” доизграждане на 2 от основните велоалеи в столицата. Идеята е те да бъдат продължени до Витоша.Предложенията бяха представени по време на заседанието на работната група за решаването на проблемите с достъпа към планината. Заместник кметът по транспорта Евгени Крусев посочи, че от 20 януари автобусите по линия 66 стават с един повече. Така колите на градския транспорт ще се движат през 30 минути. При констатиране на засилен пътникопоток, в крайната станция на линията ще има и резервен автобус, уточни Крусев. ", "date": "2018.01.16", "title": "Ще ходим до Витоша с електровелосипед"}
{"url": "http://www.novinite.bg/articles/155516/Fandakova-Na-Vitosha-ne-tryabva-da-ima-stroitelstvo-osven-na-sportni-saorajeniya", "text": "146 машини почистваха снега на терен през нощта, почистени са спирките на градския транспорт, както и основните трасета и булеварди. Това съобщи столичният кмет Йорданка Фандъкова, предаде БНТ.Темата \"\" се дебатира непрекъснато, директен ангажимент на Общината е автобусният транспорт. Следващата седмица ще бъдат увеличени колите по линия 66, която е до хижа \"Алеко\". Също така ще има автобус, който ще изчаква на долната част на лифта, която ще извозва хората, ако има опашка на лифта, съобщи Фандъкова.Тя каза още, че е възложила да бъде създадена междуведомствена група, която да се включи в проверките за необходимостта от ремонти на лифтове. Големият дебат е за реконструкция и нови лифтови съоръжения. През последните няколко дни се прави всичко възможно да се политизира темата. През 2007 Столичният общински съвет взима решение за приватизация на общинското дружество \"Въжени линии\", за да може да се приватизира от частен собственик. Още през 2006 г. в списък за приватизация на общински дружества се включва и дружеството \"Въжени линии\", каза тя и допълни, че хора, които са участвали в решението за приватизация на \"Въжени линии\" сега зоват \"Да върнем  на софиянци\". Групата на ДСБ е гласувала единодушно. Но в условията, които се гласуват, не се казва, че съоръженията трябва да работят. Там има две условия - да се изплатят задълженията на дружеството и да се запази дейността на съоръженията. Апелират да се развали договорът, всеки юрист, който ми даде условия, който се изпълнява...да даде аргументирано предложение. Правени са 11 проверки от Агенцията за приватизационен и следприватизационен контрол, изтъкна столичният кмет.При всяко ново правителство правя срещи с министрите, които имат отношение по темата.  е национален парк, собственост на държавата.  изтъкна, че  трябва да има възможност както за зимен, така и за летен туризъм, без да има друго строителство, освен на спортни съоръжения. Този план трябва да се приеме час по-скоро, призова кметът на София.По думите ѝ най-големият проблем за замърсяването на въздуха е отоплението на твърдо гориво. Развитие на газопреносната и топлофикационната мрежа е дългосрочното решение. Столичната община работи интензивно, инвестираме в проекти, които да решават трайно - подобряване на градски транспорт, подмяната на отоплителните инсталации в общинските сгради, развитие на зелената система, в проекта за бюджет сме заложили повече миене и почистване на улиците, допълни Фандъкова.Работи се за въвеждането на \"Зелен билет\", който да важи в дните при сериозно замърсяване на чистотата на въздуха.Предстои закупуването на 20 електробуса, първите, които ще се движат по софийските улици. За последните 3 години са подменени над 50% от старите автобуси.", "date": "2018.01.16", "title": "Фандъкова: На Витоша не трябва да има строителство, освен на спортни съоръжения"}
{"url": "http://www.novinite.bg/articles/155559/Kilometrichna-opashka-na-GKPP-Kapitan-Andreevo", "text": "9-километрива колона от товарни автомобили на изход се образувала на ГКПП „Капитан Андреево“. Това съобщи шофьор на тежкотоварен автомобил, цитиран от Фокус. Според него опашката от българска страна се придвижва по-бързо отколкото от турска. Друг шофьор съобщава за 5-километрова е колоната на ГКПП „Лесово“. По думите му колоната се движи много бавно, предаде БГНЕС.", "date": "2018.01.16", "title": "Километрична опашка на ГКПП „Капитан Андреево“"}
{"url": "http://www.novinite.bg/articles/155509/Otkriha-direktna-redovna-avioliniya-Sofiya-Baku", "text": "За първи път в историята на България и Азербайджан във вторник беше открита директна редовна авиолиния между София и Баку, предаде Нова телевизия.В азербайджанската столица премиерите на България и Азербайджан Бойко Борисов и Артур Расизаде прерязаха лентата на първия полет.Събитието бе част от двудневната визита на Борисов в страната на огньовете.\"Директната авиолиния Баку-София-Баку, която открихме с премиера Артур Расизаде тази сутрин, е възможност за двата ни народа да продължат да развиват добрите си отношения. Това ще даде тласък на туризма, бизнеса и свързаността между България и Азербейджан\", написа българският министър-председател в страницата си във Facebook.В рамките на посещението в понеделник бяха договорени доставки на азерски природен газ за страната ни. Президентът Илхам Алиев разпореди да започне проучване за газифициране на България със средства от азербайджански фирми. ", "date": "2018.01.16", "title": "Откриха директна редовна авиолиния София – Баку"}
{"url": "http://www.novinite.bg/articles/155530/Vse-poveche-bolni-uchenici-ot-hepatit-A", "text": "Увеличили са се случаите на заболели от хепатит А ученици от средно училище \"Васил Левски\" - село Черни Осъм, община Троян, съобщиха от общинската администрация. По този повод се е състояла среща на кмета на общината Донка Михайлова и представители на Регионалното управление на образованието - Ловеч и Регионалната здравна инспекция - Ловеч с родители на децата от училището. Някои от тях са ги спрели от учебни занятия, заради разпространението на заразната болест. Първият регистриран случай в село Черни Осъм е от края на октомври 2017 г. Преди зимната ваканция на учениците, заболелите са били седем. От началото на тази година са заболели още четири деца. Проверката на контролните органи е установила, че причината за заболяването не е била хигиената в училището или водата, като са предприети необходимите мерки за ограничаване на заразата, допълват от общинската администрация. От Регионалното управление на образованието - Ловеч поясниха, че засега няма причини за безпокойство прекратяване на учебните занятия. Днес /16 януари/ отсъстващите ученици са 15 от общо 98 записани в училището, предаде БНТ.", "date": "2018.01.16", "title": "Все повече болни ученици от хепатит А"}
{"url": "http://www.novinite.bg/articles/155536/Na-parvo-myasto-sme-po-vnezapna-sardechna-smart-v-Evropa", "text": "България е на първо място по внезапната сърдечна смърт в Европа. Това стана ясно по време на пресконференция по повод старта на информационна кампания, посветена на внезапната сърдечна смърт, организирана от Сдружение по кардиостимулация и електрофизиология.Според статистиката само един от десет пациенти, страдащи от синдрома на внезапната сърдечна смърт може да достигне жив до болницата. Хората, които са заплашени от внезапна сърдечна смърт са разделени на две основни групи - пациенти, при които съществуват сериозни рискови фактори (наличие на камерни аритмии, камерна тахикардия - увеличен ритъм на сърцето), но не са имали събитие, свързано с изява на животозастрашаваща аритмия.Втората - по-малка група, е от хора, които вече са преживяли сърдечна смърт. За тях вероятността да загинат в близките две години е от порядъка на 15-20%. Единственото лечение с доказана полза е поставянето на кардиовертер-дефибрилатор. Терапията с него намалява ритъмната и общата сърдечна смъртност между 30% и 40%.Д-р Васил Трайков - председател на сдружението, посочи, че за миналата година имплантираните пациенти са 132 души. В Европа средно имплантираните са 97 на един милион.За да достигне средноевропейските нива в България с това лечение трябва да бъдат обхванати поне 300 души на година. За да бъде напълно реинбурсирано лечението с кардиовертер-дефибрилатор необходимата сума възлиза на 1,2 млн. лв.В момента електронното устройство, което предпазва сърцето от патологични аритмии и действа, подобно на въздушна възглавница на автомобил, се реинбурсира частично от НЗОК. Касата плаща 6 000 лв. Цената на устройството варира между 10 и 14 хиляди лева. Останалите средства се доплащат от пациента. За да бъде извършена и първична профилактика на пациентите, за които има установени фактори, които биха довели до внезапна сърдечна смърт е необходимо да бъдат имплантирани около 600 пациента годишно.Леталният изход при внезапна сърдечна смърт е по-голяма от тази от инсулт, рак на гърдата, рак на белия дроб - взети заедно. Според изследване в САЩ лечението с кардиовертер дефибрилатора е икономически по-изгодно. То е животоспасяващо лечение. Медикаментозното лечение може да е с по-големи разходи отколкото с такова устройство.Така в САЩ за лечение с устройства се разходват 2,3 млн. долара, а за медикаментозно лечение със стенд или байпас средствата са между 8-10 милиона долара. Ние сме единствената държава в Европа, която не реинбурсира напълно лечението с устройството. 100% му реинбурсация е осигурено в страни като Сърбия, Македония и Унгария.", "date": "2018.01.16", "title": "На първо място сме по внезапна сърдечна смърт в Европа"}
{"url": "http://www.novinite.bg/articles/155552/Gripat-shte-povali-500-000-dushi-u-nas", "text": "Този сезон грипът ще повали близо половин милион българи. В момента най-много болни има в област Пазарджик - 328 на 10 000 души.Епидемични нива до края на тази седмица има вероятност да достигнат още няколко области - Габрово, Стара Загора, Благоевград, Силистра и София-град. В момента епидемия е обявена само в Пернишка област.Епидемията от грип е неизбежна, но хигиената е неизменна!Тази година щамът, който атакува и поваля е различен – за първи път той е \"Ямамата\". Това обаче не притеснява лекарите.\"Всички пациенти идват с едни и същи оплаквания\", обяснява пред Нова тв д-р Станкова. В кабинета й минават по 30 души на ден. Всички те споделят, че имат висока температура и втрисане.\"Пациентите описват грипа така – както съм добре, изведнъж като че нещо ме събори, вдигам висока температура, болят стави и мускули\", преразказва д-р Станкова.Тя съжалява, че все още се срещат пациенти, които се самолекуват.\"Ако не се потърси помощ, идват усложнения – най-често възпаление на дихателните пътища, бронхит и вирусни пневмонии\", обясни лекарката.Тя допълни, че най-често грипът поваля хората на възраст от 20 до 50 години.Докато премине грипната вълна, лекарите съветват да си стоим по-често вкъщи, да пием противовирусни препарати. Препоръчват и да се ваксинираме.", "date": "2018.01.16", "title": "Грипът ще повали 500 000 души у нас"}
{"url": "http://www.novinite.bg/articles/155513/Dneven-horoskop-za-16-yanuari", "text": "Начинанията, свързани с агресия, борба и конкуренцията , ще имат малки шансове за успех. Това е добро време за изгодни сделки с малък и среден мащаб , и за правене на полезни покупкиДнес и в ума и в сърцето ви са близките приятели и любимите ви хора, които в момента са далече от вас. Може да възникне порив да се облечете и да се отправите на път. Това е още по-актуално, ако има да отпразнувате нещо!Какво може да бъде по-приятно от хубава вечер в приятна компания? Разбира се, само вечер в компанията на любимия човек. Днес ще имате възможност да съчетаете всичко това.Представителите на останалите зодиакални знаци могат да намерят своя  .", "date": "2018.01.16", "title": "Дневен хороскоп за 16 януари"}
{"url": "http://www.novinite.bg/articles/155534/Bruno-Mars-s-tri-nagradi", "text": "Aмериканската национална асоциация за съдействие на напредъка на цветнокожите (NAACP) връчи наградите \"Имидж\". Отличията бяха раздадени за 49-ти път на церемония в Пасадена, Калифорния, в Деня на Мартин Лутър Кинг, като водещ беше актьорът Антъни Андерсън.За шоумен на годината беше обявена 45-годишната режисьорка Ава Дюверней, предаде Асошиейтед прес, цитирана от БТА. От сцената тя приветства други чернокожи творци, сред които Шонда Раймс и Райън Куглър: \"Сега е нашето време. \"Изживейте мечтата си\", както би казал Мартин Лутър Кинг, чиято годишнина от рождението отбелязваме днес\".В категорията за най-добър филм беше отличена комедията \"Момичета на път\" с участието на Реджина Хол, Тифани Хадиш, Куин Латифа и Джейда Пинкет Смит. Наградите за режисура и сценарий бяха присъдени на Джордан Пийл за хоръра \"Бягай!\" А за най-добър актьор в игрален филм беше обявен Даниел Калуя за същата лента.Призът за най-добра актриса в игрален филм получи Октейвия Спенсър за \"Надарена\". Отличията за най-добър актьор и актриса в поддържащи роли бяха присъдени съответно на Идрис Елба за \"Тор: Рагнарок\" и Тифани Хадиш за \"Момичета на път\". Елба получи и награда за най-добър актьор в телевизионен филм/лимитиран сериал за изпълнението си в \"Съпротива\".В тв категории за най-добра драма беше обявен сериалът \"Власт\", а за най-добра комедия - \"Чернеещ\". Омари Хадуик спечели приза за най-добър актьор в тв драма за \"Власт\". В съответната категория при жените беше отличена Тараджи П. Хенсън за \"Империя\".Сериалът \"Чернеещ\" донесе отличията за най-добър актьор в тв комедия и най-добра актриса в тв комедия съответно на Антъни Андерсън и Трейси Елис Рос. В категориите за музика  спечели три награди, сред които за най-добър изпълнител. За най-добра изпълнителка беше обявена Мери Джей Блайдж. С приз за музикален пробив беше удостоена певицата Сиза.Кендрик Ламар грабна отличията в категориите за най-добър албум за \"DAMN\", най-добра съвременна песен за \"HUMBLE\" и за музикално сътрудничество съвместно с Риана.С почетен приз за професионална и филантропска дейност, присъждан от президента и главен изпълнителен директор на Национална асоциация за съдействие на напредъка на цветнокожите, беше удостоен актьорът Дани Глоувър.Един от запомнящите се моменти на вечерта беше изпълнението на певицата Андра Дей и рапъра Комън на съвместното им парче \"Stand Up for Something\", което изправи публиката на крака.", "date": "2018.01.16", "title": "Бруно Марс с три награди"}
{"url": "http://www.novinite.bg/articles/155515/Kriza-za-taksimetrovi-shofori-vav-Veliko-Tarnovo", "text": "С всяка година професията метров шофьор става все по-непривлекателна за младите хора. Във  от бранша алармират, че зад воланите на тата сядат мъже над 50 години. Причините потърсиха Зорница Илиева и операторът Веселин Минчев, предаде БНТ.Ниско заплащане, високите данъци и нереалната конкуренция са причина в последните десет години младите хора да изчезнат от професията метров шофьор. В началото на 90-те години Светлозар Стойнов седнал за първи път зад волана на то. Днес все още работи, но колегите му не са млади момчета, а предимно пенсионери.Светлозар Стойнов, метров шофьор: „Действително има отлив от тази професия особено на млади хора. Просто е много трудно на един начинаещ водач да се справи с наеми, с плащания, които са другото нещо, което отблъсква. Дори стари метрови шофьори напуснаха тази дейност и се захванаха с друго.“Светлозар Стойно е и председател на сдружениeто на метровите шофьори в старата столица и твърди, че държавата спешно трябва да се намеси, за да има повече ясни и справедливи условия на труд. Колегите му, които са зад воланите повече 10 години, също са на мнение, че в професията се наблюдава застаряване и според тях основни причини, наред с несправедливите данъци и ниските тарифи, е и стресът.Лютви Сюлейманов, метров шофьор: „Младите хора предпочитат ли този бранш или все повече не? – Не, не, все повече не. Сега има съвсем други професии, които са по-доходоносни.“Али Махмутов – метров шофьор: „Не виждаш ли във Търново какви са заплатите 300/400/500/600 лв. С това живее ли се? Абсолютно невъзможни и при нас същата работа с едната ръка вземаш, с другата даваш.“Хората, които често използват услугите на метровите компании, забелязват масовото застаряване на шофьорите, но и са категорични, че това сериозно ги притеснява.Минко Минков – клиент: „Рефлексите му стават по–бавни, наблюдението му е по–малко върху пътя, разсеян е. От тази гледна точка си е наистина притеснително. Трябва да има едно възрастово ограничение!“Иван – клиент: „В крайна сметка след 60-65 години човек вече не може да си позволи такава работа. Това е лично мое мнение!“Във  метровите шофьори са категорични, че ако държавата не се намеси и не промени условията на труд за хората от бранша след още няколко години зад волана на жълтите коли няма да остане никой.", "date": "2018.01.16", "title": "Криза за таксиметрови шофьори във Велико Търново"}
{"url": "http://www.novinite.bg/articles/155526/Nepalnoletni-potroshili-12-avtomobila-v-Plovdiv", "text": "Районна прокуратура-Пловдив привлече като обвиняеми и задържа двама непълнолетни, на 16 и 17 години, за повреждане на 12 автомобила и кражба, предаде БГНЕС.До момента е установено, че на 14 януари 2018 г. в Пловдив, двамата обвиняеми, след употреба на алкохол, на път за вкъщи са счупили странични стъкла и огледала на 12 леки автомобила, паркирани в район \"Южен\" в Пловдив.Двамата обвиняеми извършили кражба и на чанта от един от автомобилите.  На 14 януари 2018 г. те са били задържани за срок от 72 часа с постановление на наблюдаващия прокурор. Двамата не са осъждани. Спрямо тях се води разследване и за умишлен палеж на сергии от пазар в район \"Южен\", съобщават още от прокуратурата. По случая са назначени пожаротехническа и оценителна експертизи.Разследването по случая продължава.", "date": "2018.01.16", "title": "Непълнолетни потрошили 12 автомобила в Пловдив"}
{"url": "http://www.novinite.bg/articles/155528/Kontrabandist-na-cigari-opita-da-pregazi-policaj", "text": "Контрабандист на цигари опита да прегази полицай и да осуети проверката. Екшънът се е разиграл на моста на Харманли-Симеоновград на 15 яанури, съобщиха от полицията, когато е задържано голямо количество безакцизни цигари, спирт и дизелово гориво, предаде Дарик. Криминалисти от Харманли и Хасково са иззели стоката след гонка на камион. На 15 януари, на пътя от Пловдив към Свиленград, полицаите спират за проверка товарен автомобил „Пежо“, управляван от 43-годишен свиленградчанин. Водачът е спрял на подадения сигнал, при което към него се е приближил служителят с цел да извърши проверка. В този момент колата е потеглила рязко назад в опит да блъсне служителя на реда и да осуети проверката. Полицаят произвежда 2 предупредителни изстрела във въздуха, които не спират маневриращия водач, застрашаващ живота и здравето му. Друг полицай е стрелял в задната гума на камиона, който е спрян под мост на пътния възел Харманли-Симеоновград. На място е извършено претърсване, като в товарения отсек на колата са намерени кашони цигари без бандерол – 500 000 къса от различни марки. В хода на издирвателните действия, по горещи следи е установена и съпричастността на още един свиленградчанин на 40 г, в чийто имоти на улица „Света гора“ и „В.Левски“ са открити 3460 литра дизел, 300 литра течност с мирис на спирт, над 5000 евро и над 16 000 лева. Мъжете са задържани до 24 часа.", "date": "2018.01.16", "title": "Контрабандист на цигари опита да прегази полицай"}
{"url": "http://www.novinite.bg/articles/155533/5643-proverki-za-prodajba-na-pirotehnicheski-izdeliya", "text": "5643 проверки за котрол на общоопасни средства са направени от силите на реда в редица тържища, пазари и търговски обекти по време на Коледните и Новогодишните празници.Основните цели на инспекциите бяха да не се допусне продажбата на пиротехнически изделия (ПИ) без издадени полицейски разрешения за търговия, да се предотврати търговията с видимо повредени пироизделия и продажбата на фойерверки от категория 1 на лица под 12 години, от категория 2 - на лица под 16 години и на категория 3 - на лица под 18 години.В хода на проверките са образувани пет досъдебни производства за установена търговска дейност без надлежно разрешение - три на територията, обслужвана от ОДМВР - Видин и две, на територията на ОДМВР - Ловеч. Констатирани са 30 нарушения, за които са съставени АУАН, от които 26, за нерегламентирана търговска дейност и 4, за неправомерна употреба на ПИ.Униформените са издали 931 полицейски разпореждания, 1854 предупреждения и 180 уведомителни писма. 3649 е общият брой на иззетите пиротехнически изделия.Според обобщените данни на сектор Контрол на общоопасните средства в Главната дирекция \"Национална полиция\" на територията на цялата страна по време на празниците са констатирани 16 произшествия с пиротехнически изделия, при които са ранени 19 души.В резултат на предприетата превантивна работа не са допуснати тежки инциденти.", "date": "2018.01.16", "title": "5643 проверки за продажба на пиротехнически изделия"}
{"url": "http://www.novinite.bg/articles/155517/Dete-si-izmisli-napadenie", "text": "11-годишна мюсюлманка от Торонто скалъпи история, която привлече вниманието на медиите и обществото в Канада, включително на премиера Джъстин Трюдо. Полицията разследва случая и установи, че твърденията са измислица, предаде Нова телевизия. Момичето твърдеше, че е било атакувано от мъж. Според детето той разрязал хиджаба му с ножици, докато отивало към училището с по-малкия си брат. Няма обяснение за мотива на момичето да разгласи „нападението“ в петък. След като новината за станалото с детето влезе в емисиите на националните медии в Канада, премиерът Джъстин Трюдо категорично осъди атаката в изявление. „След подробно разследване полицията заключи, че описаните събития не са се случили“, гласи заключението на властите. Служителите на реда прегледали кадри от камери за наблюдение и разговаряли с няколко човека, живеещи в близост до началното училище в Торонто, където момичето твърдяло, че е извършено нападението.\"Разследването приключи\", се казва в полицейското изявление.", "date": "2018.01.16", "title": "Дете  си измисли нападение"}
{"url": "http://www.novinite.bg/articles/155550/Tri-godini-zatvor-za-ginekolog", "text": "3 години затвор акушер-гинеколог от Варна.Окръжният съд в града го призна за виновен за това, че на 25 февруари 2015 година по непредпазливост е причинил смъртта на бебе. На тази дата майката на детето била приета в родилното отделение на специализираната АГ болница „Проф. д-р Д. Стаматов“ във Варна. По време на раждането обаче бебето починало.Според съда, лекарят не само е причинил смъртта на бебето, но е и нанесъл средна телесна повреда на майката.Присъдата на Варненския окръжен съд подлежи на обжалване пред Апелативния съд във Варна.", "date": "2018.01.16", "title": "Три години затвор за гинеколог"}
{"url": "http://www.novinite.bg/articles/155527/Pohodat-na-Grigor-prodaljava-v-sryada", "text": "Григор Димитров излиза за двубоя си от втори кръг на Откритото първенство на Австралия утре (сряда, 17 януари). Поставеният под номер 3 в схемата българин ще мери сили с американеца Макензи МакДоналд на централния корт \"Род Лейвър Арена\". Мачът е 4-и в програмата и ще стартира не преди 10:00 ч. българско време. Българинът и 22-годишният квалификант, който е номер 186 в ранглистата, стигнаха дотук след победи съответно над Денис Новак и Елиас Имер.1. Елина Свитолина – Катерина Синякова2. Каролин Возняцки – Яна Фет3. Рафаел Надал – Леонардо Майер4. Григор Димитров – Макензи Макдоналд (не преди 10:00 ч.)5. Дария Гаврилова – Елиз Мертенс", "date": "2018.01.16", "title": "Походът на Григор продължава в сряда"}
{"url": "http://www.novinite.bg/articles/155532/Piyan-shofor-pomete-spirka-v-Sofiya", "text": "Пиян шофьор помете спирка на градския транспорт в София. За щастия няма жертви и пострадали. Инцидентът е станал снощи около 21 часа на столичния булевард \"Александър Малинов\" в посока центъра. Алкохолната проба на шофьора е показала 1,6 промила алкохол в кръвта. В момента на мястото има бус на Центъра за градска мобилност с екип, който трябва да възстанови щетите по спирката, предаде БНТ. ", "date": "2018.01.16", "title": "Пиян шофьор помете спирка в София"}
{"url": "http://www.novinite.bg/articles/155522/Pet-hrani-za-beli-zabi", "text": "Белите зъби са много важна част от външния вид. Може да направите зъбите по-бели без да ходите до зъболекаря и да харчите купища пари за избелващи средства.  Жълтият прах, който оцветява почти всичко, е тайната съставка, която може да ви даде. Изследвания обаче доказват, че тя не само помага за поддържане на зъбна хигиена, но и за зъбобол, подуване на венците, гингивит и пародонтит.  в краставиците масажират зъбите и венците. Сокът от краставиците помага за поддържане на белотата, а освен това може да помогне на тези, които страдат от пиорея. Ягодите се считат за един от най-мощните избелващи средства за зъбите.  е помага да имате здрави зъби. Смесени със сода за хляб, те се превръщат в отлична домашна паста за зъби. Зеленият чай е богат на полифеноли, които помагат за справяне с бактериите в устната кухина. Но черният чай може да образува петна по зъбите поради високото съдържание на танин. Благотворното действие на кокосовото масло за зъбите е доказано.  в него се бори с бактериите, които причиняват кариес, лош дъх и заболявания на венците. Методът, който се използва, е т.нар. „маслено издърпване“ – търкайте зъбите с кокосово масло в продължение на десетина минути, след което го всмучете навътре през зъбите и изплюйте. ", "date": "2018.01.16", "title": "Пет храни за  бели зъби"}
{"url": "http://www.novinite.bg/articles/155510/Vzriv-v-belgiya-rani-14-dushi", "text": "Експлозия разруши сграда в северния белгийски пристанищен град Антверпен в понеделник вечерта. Взривната вълна е нанесла щети по още две здания, съседни на рухналото, съобщават местни медии, предаде Нова телевизия.При инцидента са ранени най-малко 14 души. Двама са в неизвестност.Полицията уточни в декларация, че взривът не е терористичен акт и повечето пострадали са с леки рани. Един от ранените обаче е в критично състояние.По всяка вероятност причината за трагедията е изтичане на газ.Спасителните дейности продължават, тъй като под отломките на срутилата се сграда може да има затрупани хора.", "date": "2018.01.16", "title": "Взрив в белгия - рани 14 души"}
{"url": "http://www.novinite.bg/articles/155551/MON-nyama-da-nasarchava-zakrivaneto-na-obrazovatelni-institucii", "text": "Училищната мрежа у нас достигна лимита на оптимизация и Министерството на образованието и науката няма да насърчава закриването на образователни институции. Това заяви министърът на образованието и науката Красимир Вълчев на среща с директори, учители и представители на синдикатите от област Хасково, съобщи пресцентърът на областната администрация, предаде БТА. Вълчев е пояснил, че през тази година вече няма да действа национална програма за оптимизация и общините няма да получават стимули за това. Всяко предложение, дошло от градоначалниците, ще бъде обсъждано и ще се търси балансирано решение, е уверил Вълчев. Той е посочил, че МОН е изготвило списък със защитени училища и детски градини, за да бъдат запазени образователните институциите в по-малките населени места. \"Въвеждаме финансови механизми, които да компенсират отдалечеността и трудността при намиране на учители в тях. Ще обмислим възможността да се позволи формирането на маломерни професионални паралелки в тези населени места, за да се насочи интересът на учениците към професионалното образование\", е казал Красимир Вълчев. Той е добавил, че издигането на доверието към професионалното образование е една от големите задачи пред екипа на МОН. \"Въведохме и документирахме модела на дуално образование. Започнахме с 50 училища и се надяваме да разширим обхвата. Пуснахме списък с 55 специалности, за които очакваме най-голям недостиг на кадри за пазара на труда в следващите 10 години. Още от есента те ще получат допълнително финансиране за мотивиране на учениците и ръководствата да предлагат прием и през следващите години\", е обяснил министърът. По време на срещи в Любимец и Ивайловград Красимир Вълчев е подчертал, че през следващите месеци предстои много работа по задържането на приобщените с Междуинституционалния механизъм за обхват ученици. По думите му работата по обход на адресите на необхванатите ученици щял да продължи. По време на българското Председателство на Съвета на ЕС ще бъде отворена дискусия за изграждане на система за проследяване на движението на децата в рамките на ЕС. Интерес към идеята са проявили държави като Испания и Норвегия, е посочил още той. Посещението на министър Вълчев е било инициирано от депутата от ГЕРБ д-р Георги Станков. В работната група са участвали областният управител на Хасково Станислав Дечев, началникът на РУО - Хасково Христина Боева, кметовете на Любимец Анастас Анастасов и на Ивайловград Диана Овчарова.", "date": "2018.01.16", "title": "МОН няма да насърчава закриването на образователни институции"}
{"url": "http://www.novinite.bg/articles/155512/Nespokojna-nosht-v-Garciya", "text": "Страх е обзел жителите на Гърция след земетресението с магнитуд от 4,3 по скалата на Рихтер, което разлюля страната в понеделник, съобщи Нова телевизия.Епицентърът на труса бе на 24 км североизточно от столицата Атина и на 2 км североизточно от Стамата. Огнището му било на дълбочина 10 км. Данни за пострадали хора и сериозни материални щети няма.Според очевидци десетина секунди преди земетресението се е чул силен тътен.След първото земетресение, са регистрирани още 2 земетресения с магнитуд 3,7 по скалата на Рихтер - едното на остров Санторини, а другото - на Додеканези. Общо 15 са вторичните трусове. Мненията на гръцките сеизмолози са противоречиви. Според някои няма място за притеснение тъй като в района на Атина няма сеизмично огнище, други отбелязват че земетресението има връзка със същото фокусно пространство, където на 9 януари в продължение на 10 часа бяха регистрирани 18 земетресения до 3-та степен по Рихтер.  ", "date": "2018.01.16", "title": "Неспокойна нощ в Гърция"}
{"url": "http://www.novinite.bg/articles/155519/V-koi-strani-se-jivee-naj-dobre", "text": "Съединените щати и Русия отбелязват рязък спад в международното си реноме през 2017 г., според испанската неправителствена организация \"Репютейшън институт\", която класира държавите по престиж от 2012 г. насам.Изследването, направено сред 38 000 души в най-богатите 8 държави в света – членуващи в Г-8 (САЩ, Япония, Канада, Германия, Франция, Италия, Великобритания и Русия), оценява 55-те държави с най-висок БВП. Участниците отговарят на въпроси, свързани с преценката им за състоянието на икономиката, стандарта на живот и екологията, както и за качеството на държавното управление.13 европейски членки са сред първите 20, но България не е включена в класацията, а Румъния е 43-а.Влизането на Доналд Тръмп в Белия дом е довело до изпадане с 11 места на Съединените щати, които губят 8% от уважението на останалите само за година. В класацията за 2017 г. САЩ са 38-а позиция, изпреварени от Мексико и следвани от Венецуела.При Тръмп уважението към Щатите е по-ниско от времената, в които управляваше Джордж Буш младши, а страната воюваше в Ирак и Афганистан, става ясно от проучването. Рухването е по линия на всички показатели, като най-чуствително то е по отношение на качеството на държавното управление.Според управляващия партньор в \"Репютейшън институт\" Фернандо Прадо намерението на Тръмп да строи стена по границата с Мексико и острият му език към мигрантите са настроили отрицателно мексиканците. Това също допринася за драматичния спад, тъй като малцинството традиционно досега е било лоялно към официалната власт. От друга страна, симпатиите на американциите към Мексико се увеличават, което позволява на страната да повиши престижа си през 2017 г.Русия е вторият най-голям губещ след САЩ. Според изследването агресивното поведение на Кремъл кара международната общност да отнема на страната точки за етично поведение и прозрачност, както и за отговорност по отношение на международните дела. Участниците в проучването посочват намесата на Москва в американските президентски избори, както и в гласувания в Европа сред причините да не се доверяват на Москва. Русия е класирана на 51 място, между Саудитска Арабия и Нигерия. В същото време руснаците смятат, че са достатъчно уважавани, като 81% от анкетираните вярват, че са световна сила.За разлика от големите губещи, Китай повишава уважението на останалите към усилията си да предлага условия за работа на бизнеса, да пази природата и да подобрява качеството на стоките и услугите. Пекин продължава да е слаб по отношение на прозрачност и етичност. Мястото, на което се намира през 2017 г., е 47-мо.Великобритания пада с 5 места в класацията до 18-о заради Brexit. Наблюдават се обаче и национални различия във възприемането й в чужбина, като германците я уважават повече от французите и испанците. Въпреки че влиянието на Обединеното кралство по света намалява, вътре в страната репутацията й е рекордно висока – 79,6%.Гърция е държавата, която е подобрила най-много положението си в очите на хората от богатия свят през 2017 г., като се качва със седем места в класацията до 28-а позиция. Успехът на Испания и Португалия да подобрят икономическите си показатели се отразява и на международния им престиж, твърдят от \"Репютейшън институт\".Швеция е европейската членка, която се ползва с най-голямо уважение в света. Тя е класирана трета, като тази година отстъпва второто място на Швейцария. Финландия е седма, следвана от Дания, Холандия и Ирландия. В Топ 20 от Европа влизат още Австрия, Испания, Италия, Белгия, Германия, Португалия, Великобритания и Франция.Канада е държавата, която през 2017 г. се е ползвала както в света, така и според собствения си народ, с най-голямо уважение. Австралия и Нова Зеландия са на четвърта и пета позиция, следвани от Норвегия. В първите 20 са още Япония (12) и Сингапур (20).Най-добре позиционираната в света държава от Централна и Източна Европа е Чехия (21), следвана от Полша (24).Перу и Чили са международно най-уважаваните държави в Латинска Америка, а ЮАР - на 36 място, води подреждането в Африка.Според авторите на изследването международният престиж има пряко отношение към притока на туристи и на чужди инвестиции. 1% повишаване на реномето се равнява на 2,5 млн. туристи, заяви Прадо при представянето на резултатите от класацията за 2017 г.", "date": "2018.01.16", "title": "В кои страни се живее най-добре?"}
{"url": "http://www.novinite.bg/articles/155524/Katastrofa-na-uchilishten-avtobus-v-Germaniya", "text": "Най-малко 20 души са пострадали при катастрофа на училищен автобус в Югозападна Германия, съобщи ДПА. Автобусът се е блъснал тази сутрин в къща в град Ебербах в провинция Баден-Вюртемберг, заяви полицейска говорителка. Сред ранените има деца, каза тя. Според местно радио три деца са сериозно ранени, а шофьорът е с леки наранявания, предаде БНТ. ", "date": "2018.01.16", "title": "Катастрофа на училищен автобус в Германия"}
{"url": "http://www.novinite.bg/articles/155529/Ubiha-srabski-politik-v-Kosovo", "text": "Лидерът на партията \"Свобода, демокрация и истина\", представляваща сърбите в Косово, Оливер Иванович бе разстрелян, написа белградският в. Блиц. Показното убийство стана тази сутрин пред дома на политика в разделения между албанци и сърби град Косовска Митровица, намиращ се в северната част на най-младата балканска държава. Според адвоката на Иванович - Нейбоша Влаич неизвестно лице е изстреляло пет куршума по неговия клиент, предаде БГНЕС.", "date": "2018.01.16", "title": "Убиха сръбски политик в Косово"}
{"url": "http://www.novinite.bg/articles/155531/Diplomati-situaciyata-sas-Severna-Koreya", "text": "Външните министри на 20 държави се събират във Ванкувър, за да обсъдят ситуацията със Северна Корея. Срещата е по съвместна покана на първите дипломати на Канада и Съединените щати, но в нея няма да участват Китай и Русия, предаде БНТ.Министрите се обединиха около търсенето на дипломатическо решение на кризата на Корейския полуостров. Само преди дни в Хаваи настана паника заради фалшива тревога за предстоящо нападение с балистично оръжие. На този фон Северна и Южна Корея проведоха няколко срещи - първи стъпки към размразяване на отношенията между двете държави.", "date": "2018.01.16", "title": "Дипломати  ситуацията със Северна Корея"}
{"url": "http://www.novinite.bg/articles/155539/V-Germaniya-eksploatirat-balgarski-rabotnici", "text": "Сериозни разминавания между договорени и реални условия на труд установили експертите от Консултантския център на КНСБ за български работници. Нарушенията са при наши работници, командировани или търсещи работа в Германия от началото на годината, информираха от КНСБ.Един от случаите е на българка, наета за домашна помощница в Германия. Тя стои денонощно до леглото на болен от малария пациент. Когато заминавала, жената дори не е имала договор за командироване, а само за работа на 4 часа, информираха от центъра.Пред трудовите експерти сънародничката ни разказала, че въпреки договора за ограничено работно време, е трябвало да извършва денонощно обслужване на болното лице, в чиито дом е живеела.Тя била принудена да го придружи и в болницата, където са го лекували от опасната тропическа болест, но никой не й е обяснил за заболяването. След като разбрала какъв е случаят, жената веднага си тръгнала. Правоотношението й е прекратено, без да се изплати дължимата заплата. След сигнали и у нас, и в Германия са били предприети мерки за изплащане на дължимата заплата.\"Трябва да се подчертае, че дори семейството на обслужваното лице да е изрядно и да е изплатило сумата към агенцията - българска или германска, това не е гаранция, че изплащането на възнаграждението ще бъде извършено\", обясниха експертите.Консултациите са по проект \"Справедливо командироване\" със сътрудничество с немските профсъюзи DGB и с партньори от Словенските и Хърватските синдикати.При постъпване на сигналите в Главната инспекция по труда и се установят нарушенията, ощетените работници са насочвани да заведат трудово-правни дела. От работодателите се изисква да предоставят документи, които удостоверяват трудово правоотношение.В консултантския център предоставят експертна информация за основните трудови и социално-осигурителни права, процедурите във връзка със започване на работа, действащото трудово законодателство в Германия и други, свързани с пазара на труда теми.От началото на проекта експертите от КНСБ са констатирали много нарушения както на българското, така и на германското законодателство.Те са свързани с непредоставяне на трудовия договор преди заминаване, липса на допълнително споразумение за командировката, липса на документи за извънредния труд, липса на документи за осигуровките към германската специализирана каса СОКА БАУ.Част от хванатите нарушения са в договорите на строителните работници. В повечето случаи става въпрос за лица, командировани от българска фирма. Работниците подписват договори за минимално немско възнаграждение, а всъщност им се изплаща съвсем друго и то само, когато работодателят пожелае. Служителите работят извънредно, без да се заплаща извънредния труд - включително и в съботи и недели, както и в повечето случаи се работи на обекти и извън официалното работно време от 8 часа.", "date": "2018.01.16", "title": "В Германия експлоатират български работници"}
{"url": "http://www.novinite.bg/articles/155523/Stotici-protestiraha-v-Nyu-Jork-sreshtu-rasizma-na-Tramp", "text": "Стотици хора, мнозинството от които американци с хаитянски произход, се събраха на \"Таймс скуеър\" в Ню Йорк, за „да заклеймят расизма и изявленията на президента Доналд Тръмп, унизяващи африканските страни и Хаити“, предаде Асошиейтед прес.Към протеста се присъединиха политици, включително кметът демократ Бил де Блазио. Протестиращите носеха хаитянски знамена и лозунг \"Мир, любов, власт, мечта\". Тръмп бе обвинен, че е използвал вулгарен израз за африканските страни и задал въпроса защо в САЩ да бъдат допускани още имигранти от Хаити, а не от Норвегия, напомня АП.Президентът твърди, че не е правил подобни изказвания, че не е расист и че има прекрасни отношения с хаитяните.", "date": "2018.01.16", "title": "Стотици протестираха в Ню Йорк срещу „расизма на Тръмп“"}
{"url": "http://www.novinite.bg/articles/155545/Pet-paketa-otrovna-riba-sa-prodadeni-v-Yaponiya", "text": "Японски град задейства система за предупреждение при извънредни ситуации в опит да призове жителите на града да не ядат фугу (), тъй като са пуснати в продажба няколко фугу с токсичните части от рибата, информира АФП.Супермаркет в Гамагори в Централна  е продал пет пакета риба с черния дроб, който може да съдържа смъртоносна отрова.Три от потенциално смъртоносните риби са открити, но все още се търсят останалите две, обяви официален представител.По високоговорителите в града властите призовават хората да не консумират рибата.Фугу е един от най-скъпите деликатеси в Япония. Рибата често се сервира на тънки парчета сашими или в японска супа.Но кожата, червата, яйчниците и черният дроб съдържат отровата тетродотоксин, която може да бъде фатална за човека. Поради това само специално лицензирани готвачи могат да приготвят и продават фугу.По няколко души умират на година в  заради неправилно приготвяне на рибата. Десетки други са получили странични ефекти, според здравното министерство.Регионални представители предупреждават, че консумирането на черния дроб на рибата може да парализира нервната система и дишането, което води до смърт.", "date": "2018.01.16", "title": "Пет пакета отровна риба са продадени в Япония"}
{"url": "http://www.novinite.bg/articles/155546/Naj-studenoto-selo-na-sveta-schupi-termometar-pri-62-gradusa", "text": "Новият електронен термометър в сибирското село Оймякон, признато за най-студеното на света, се повреди, когато температурата падна до минус 62 градуса Целзий, съобщава БТА.Според местните жители температурата е паднала още повече - до минус 67 градуса, което е с 1 градус по-ниско от рекорда, поставен през 1933 г. Официално обаче местната метеорологична станция отчете „едва” минус 59 градуса Целзий.Температурата в Антарктида пада и до по-ниски стойности, но там няма постоянни селища.В Оймякон живеят около 500 души. Селото се е появило като база за пастирите на елени през 20-те и 30-те години на миналия век. Името му означава \"вода, която не замръзва\" и произтича от факта, че там има минерален извор.Хората в Оймякон се борят с много проблеми в ежедневието - замръзва мастилото в химикалките, батериите спадат бързо, очилата се залепват за лицата на хората, миглите се заскрежават с излизането навън. В големите студове местните оставят автомобилите да работят непрекъснато, иначе няма да могат да ги запалят.", "date": "2018.01.16", "title": "Най-студеното село на света  счупи термометър при -62 градуса"}
{"url": "http://www.novinite.bg/articles/155547/Evropejskiyat-sayuz-vadi-8-darjavi-ot-cherniya-spisak-s-ofshorkite", "text": "Европейският съюз ще извади Панама, Южна Корея и други 6 държави от наскоро приетия \"черен списък\" на данъчните убежища (офшорки), които не сътрудничат по данъчни въпроси. Решението ще бъде взето на среща на финансовите министри през следващата седмица.Това разкри представител на ЕС, цитиран от АФП.Представителят поясни, че министрите трябва да извадят 8 държави от списъка с данъчните убежища.Става въпрос за ОАЕ, Тунис, Монголия, Макао, Гренада, Барбадос, Панама и Южна Корея.Само преди няколко седмици ЕС обяви оригиналния списък, в който влизат 17 държави, които пък изразиха недоволството си от решението на Брюксел.Представителят поясни, че въпросните 8 страни ще бъдат прехвърлени в така наречения \"сив списък\" на ЕС, в който се включват страни, които са предприели неуточнени ангажименти към ЕС за реформиране на данъчните си системи.Според експерти предстоящото решение на Брюксел е тревожна тенденция, тъй като само месец след приемането на списъка вече се изваждат държави от него.Това ще отслаби доверието към списъка, в който крайна сметка няма да има държави.Тринидад и Тобаго, Бахрейн, Гуам, Маршаловите острови, Палау, Самоа, Американска Самоа, Намибия и Сейнт Лусия остават в списъка.", "date": "2018.01.16", "title": "Европейският съюз  вади 8 държави от черния списък с офшорките"}
{"url": "http://www.novinite.bg/articles/155511/Obstanovkata-v-stranata-e-normalna", "text": "Обстановката в страната след снеговалежите е нормална. В някои части от България и през нощта срещу вторник продължи да вали.Пътищата са почистени, предаде Нова телевизия.Общо 146 машини са чистили улиците и булевардите в София. В кризисните центрове на Столичната община през нощта са настанени 174 души, останали без дом. ", "date": "2018.01.16", "title": "Обстановката в страната е нормална"}
{"url": "http://www.novinite.bg/articles/155548/Spad-na-novopristignali-migranti-v-Germaniya", "text": "Броят на новопристигналите мигранти, търсещи убежище в Германия, е спаднал значително през миналата година до около 186 хил. души. Това показват нови данни на германското правителство, публикувани днес, съобщава \"Асошиейтед прес\".186 644-те новопристигнали мигранти са драстично по-малко в сравнение с около 280 хил. през 2016 г. и пика от 890 хил. през 2015 г., когато притокът на мигранти от Близкия изток и другаде към Европа беше достигнал връхната си точка.Сирийците са били най-голямата единична група от нови мигранти през миналата година - общо 47 434 души. Следвани са от иракчаните - 21 043 души, и 12 346 афганистанци.През декември 2017 г. са регистрирани 13 082 новопристигнали, доста по-малко в сравнение с предходните месеци.Огромният наплив на мигранти през 2015 г. предизвика натиск върху канцлера Ангела Меркел от страна на твърдолинейните десни в нейния консервативен политически блок, а също така засили подкрепата за антиимигрантската партия \"Алтернатива за Германия\", която спечели за първи път депутатски места през миналата година.Вътрешният министър Томас де Мезиер заяви, че въпреки низходящата тенденция, броят на мигрантите, пристигнали през миналата година, все още е \"твърде висок\", въпреки че не посочил колко новопристигнали биха били разглеждани от правителството като подходяща бройка.Общо 222 683 души са подали официална молба за убежище през миналата година, но това включва и хора, които са пристигнали преди това и е трябвало да чакат, за да кандидатстват.", "date": "2018.01.16", "title": "Спад на новопристигнали мигранти в Германия"}
{"url": "http://www.novinite.bg/articles/155520/Mejdunarodnite-sili-podnoviha-igrata-na-geopoliticheski-poker-v-Zapadnite-Balkani", "text": "Междувременно Руската федерация вижда в региона възможна опора на влиянието си. Китай също преследва своите интереси в контекста на инициативата „Пътя на коприната“, чрез който се реализират мащабни инфраструктурни инвестиции. Дори Турция и други държави от Персийския залив се опитват да контролират мюсюлманското население в региона. Европейският съюз и САЩ разбират предизвикателствата и са решени, че всички или повечето държави от Западните Балкани трябва да бъдат интегрирани в структурите на Общността и НАТО. За Брюксел основна предпоставка е, че много от исторически различия, разделящи тези страни, постепенно се уреждат. Дългият списък от проблеми включва статута на Косово и териториални спорове. В случая с Македония става въпрос за името и европейските лидери не искат да пропуснат шанса за разрешаването на проблема, условие за което възникна след поражението на бившия премиер Никола Груевски (ВМРО-ДПМНЕ) на парламентарните избори. Не е тайна обаче, че далеч по-умереният му наследник Зоран Заев (СДСМ) ще се изправи пред сериозна опозиция в страната в опита си да изглади отношенията между Скопие и Атина.\r\n", "date": "2018.01.16", "title": "Международните сили подновиха играта на геополитически покер в Западните Балкани"}
{"url": "http://www.novinite.bg/articles/155554/Tereza-Mej-Velikobritaniya-shte-napusne-ES", "text": "Великобритания ще напусне Европейския съюз, потвърди днес говорителят на премиера Тереза Мей, цитиран от Ройтерс. Агенцията припомня, че по-рано днес председателят на Европейския съвет Доналд Туск намекна, че ЕС ще приветства евентуално решение на Великобритания да размисли и да остане в блока. \"Мисля, че ние бяхме напълно ясни, британското общество гласува за излизане от Европейския съюз и че ние ще направим точно това\", каза говорителят на Мей.", "date": "2018.01.16", "title": "Тереза Мей: Великобритания ще напусне ЕС"}
{"url": "http://www.novinite.bg/articles/155541/Dnes-slance-utre-dajd-i-poledici", "text": "През нощта облачността ще е разкъсана, предимно значителна в северозападните райони, където ще превали дъжд и сняг - на места с условия за образуване на поледици. На много места в Горнотракийската низина ще се образува мъгла или ниска облачност. Почти тихо, с минимални температури между минус 6 и минус 1 градуса.   През деня в сряда от северозапад облачността ще се увеличава и вплътнява и около обяд ще започнат валежи предимно от дъжд, които до края на деня ще обхванат цялата страна, а в Предбалкана и високите полета на Западна България ще преминат в сняг. В северозападните райони остават условията за поледици. През деня ще духа слаб юг-югозападен вятър, който вечерта ще се ориентира от запад-северозапад и значително ще се усили. Максималните температури ще са в широки граници: от 2-3 градуса в северозападните райони и тези с трайна мъгла, до 12-14 градуса на места в Източния Предбалкан и югоизточните райони.   Над Черноморието облачността ще е значителна, с по-съществени разкъсвания в часовете преди обяд. Вечерта на места ще завали дъжд, предимно слаб. Максималните температури ще са от 8-10 в северните, до 12-14 градуса в южните райони. Температурата на морската вода е около 8 градуса. Вълнението на морето ще е 2 бала.   В планините ще духа умерен, по билата и откритите части - силен запад-югозападен вятър и с него температурите ще се повишат. Облачността ще се увеличава и около обяд ще започнат валежи от сняг, в ниските части - от дъжд. Максималната температура на височина 1200 метра ще е около 7 градуса, на 2000 метра - около 0.   През нощта срещу четвъртък, със застудяването, на много места в Северна и Западна България дъждът ще премине в сняг. В четвъртък ще е студено и ветровито. Преди обяд в югоизточната половина от страната все още ще превалява, а в северозападната облачността ще се разкъса и бързо ще намалее. След обяд валежите навсякъде ще спрат.", "date": "2018.01.16", "title": "Днес слънце, утре дъжд и поледици"}
{"url": "http://www.novinite.bg/articles/155518/Spirat-vodata-na-nyakolko-mesta-okolo-Sofiya", "text": "Заради подмяна на уличен водопровод утре в кв. \"Горна баня\", се налага спиране на водоподаването от 9:00 до 21:00 часа на живеещи в района на: ул. \"Гръстниче\", ул. 758, ул. 759, ул. \"Николай Хрелков\", съобщават от \"Софийска вода\". Същата ще е причината за спирането на водата на ул \"Янко Ангелов\" в с. Казичене. Без вода ще са живеещите в района на кв. \"Видните\".", "date": "2018.01.16", "title": "Спират водата на няколко места около София"}
{"url": "http://www.novinite.bg/articles/155542/Borisov-osadi-ubijstvoto-na-Oliver-Ivanovich", "text": "Категорично осъждам убийството на Оливер Иванович, политически лидер на Гражданска инициатива \"Сърбия, демокрация, справедливост\" в Косово. Това се посочва в позиция на премиера Бойко Борисов, съобщи пресслужбата на кабинета. Всяко насилие е в противоречие с цивилизационните ценности и европейския избор на страните от Западните Балкани. Очаквам политическите елити и всички граждани да проявят зрялост и сдържаност. Върховенството на закона не може да се поставя под съмнение и вярвам, че виновните за това престъпление ще понесат своята отговорност, посочва Борисов. Убеден съм, че диалогът между Белград и Прищина няма алтернатива и не трябва да се допуска подобни актове да го възпрепятстват. Изказвам най-искрени съболезнования на семейството и близките на Оливер Иванович, се казва в позицията на Борисов", "date": "2018.01.16", "title": "Борисов  осъди убийството на Оливер Иванович"}
{"url": "http://www.novinite.bg/articles/155549/Borisov-obeshtal-na-Karakachanov-vavejdaneto-na-dobrovolna-voenna-slujba", "text": "Министърът на отбраната Красимир Карачаканов има уверения от премиера и от парламента, че ще подкрепят предложението за въвеждане на доброволна военна служба. Това заяви пред журналисти в Смолян министър Каракачанов. Той участва в церемонията по изпращането на 35-ия военен контингент за участие в мисията на НАТО \"Решителна подкрепа\" в Афганистан. Красимир Каракачанов заяви пред медиите, че продължава да настоява за връщането на казармата, а въвеждането на доброволна военна служба би било първата стъпка в тази посока. Няма държава, която икономически да е просперирала и да няма армия, допълни министърът на отбраната. 500 години хранихме чужда армия, стига толкова, смята вицепремиерът. Рисковете в света стават все повече и приближават към границите на България, посочи министър Каракачанов. Според него младите хора в България трябва да имат военна подготовка. Предложението за първата стъпка към връщането на казармата предвижда да могат доброволно да служат онези млади хора, които желаят да получат подобни знания и умения. Те ще бъдат не кадрови военнослужещи, а доброволни. Прогнозният срок е 6-9 месеца в зависимост от специалността. Преминалите доброволната служба ще влизат след това в резерва. Това би довело и до решаване на проблема с недокомплекта , защото една част от тях може да харесат и да останат на служба, допълни Красимир Каракачанов. По негови данни незаетите места в системата на отбраната в национален мащаб са 5500. За проблемите с недокомплекта са отделени 30 млн. лв. от отпуснатите 105 млн. лв., според военния министър, пише БТА. За да има държава, да се охранява животът и здравето на хората, териториалната цялост на България, трябва да има армия, категоричен е вицепремирът Каракачанов. Той предлага да се въведе швейцарската система по отношение на наборната служба. Министърът посочи като примери Швеция, Финландия и Норвeгия, които връщат наборната военна служба. Заплахите към тях са много по-малки отколкото са заплахите към нас, държавите от Южна Европа или Балканския регион, допълни Каракачанов. В отговор на журналистически въпрос за увеличението на заплащането за полицията, военният министър коментира: \"Смятам за правилно целият сектор \"Сигурност\"- армия, полиция, служби за сигурност, да бъдат в комплект. Според министър Каракачанов не би било правилно да се отпускат пари \"само там, където някой вдига шум или прави протест\". Армията по закон няма право на стачки и протести, но това не означава, че има по-малко нужда от полицията\", допълни вицепремиерът. Той заяви, че и през следващата година ще има увеличение на заплатите на военнослужещите. С военен ритуал на пл. \"Свобода\" в Смолян бе изпратен 35-ият военен контингент, заминаващ на мисия в Афганистан. Контингентът е в състав от 158 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир - полковник Камен Иванов. Непосредствената подготовка, изпити и сертификация са проведени в 101-ви алпийски полк в Смолян, откъдето е и основната част от 35-ия контингент на Въоръжените сили.", "date": "2018.01.16", "title": "Борисов обещал на Каракачанов  въвеждането на доброволна военна служба"}
{"url": "http://www.novinite.bg/articles/155560/Delyan-Dobrev-Elena-Joncheva-ima-fiksaciya-varhu-men-pretoplya-se-mandja-sto-pati", "text": "Депутатът от ГЕРБ Делян Добрев отхвърли всички обвинения на БСП за злоупотреби с пари и власт. По-рано социалистите припомниха, че чакат проверка на прокуратурата за обществени поръчки за 50 милиона лева на фирми, близки до Добрев.   „Елена Йончева определено има фиксация върху мен, претопля се една манджа сто пъти, хвърлят се неверни твърдения“. Това коментира на пресконференция Делян Добрев от ГЕРБ по повод твърденията на Елена Йончева за фирми, близки до Добрев, източвали публични средства.   „Няма да успеят да ме дискредитират, няма да успеят да ме уплашат, ще продължа да работя за сектора, за който отговарям“, отбеляза Добрев. „Атаката е заради нарушени интереси в енергетиката, става въпрос за много пари“, допълни той.   По отношение на кредита, който фирмата на баща му е взел за построяването на завод за пелети, Добрев уточни, че заемът е взет от финансова институция, която е лицензирана от БНБ. Лихвата е 8 процента. Всичко, което е построено, е заложено във връзка с този заем. За тази инвестиция не е ползван нито един лев европейски средства, каза депутатът. По мое настояване не позволих на моя баща да кандидатства по програмата за развитие на селските райони, уточни Добрев.   По отношение на фирмата, с която БСП свързва Добрев за санирането, депутатът обясни, че тя е спечелила 10 от 11 обществени поръчки 4 месеца след като ГЕРБ са оттеглили подкрепата си за кмета на Хасково. Нито съм свързано лице, нито съм възложител, посочи той. По думите му тази фирма е печелила обществени поръчки в Смолян по времето, когато кмет е била Дора Янкова от БСП.Делян Добрев прецизира въпросите си към Елена Йончева и я попита , сътрудник и има ли взаимодействие с български и чужди служби, както и дали атаката срещу него е свързана с интересите на тези служби в сектор енергетика. Добрев попита дали Йончева познава Цветан Василев и дали е била в изба в с. Коларово, община Харманли. По време на предизборната кампания за парламент използвала ли е Йончева служебния автомобил на областната администрация, за да превози нейния фотограф до границата, попита още Добрев. Добрев заяви, че оттеглянето на оставката му като депутат. Той допълни, че каквото и да е решението на съда, то няма да има ретроактивно действие.   Антон Тодоров от ГЕРБ попита дали Елена Йончева е била на посещение в Кувейт, спестявала ли е средства, използвайки държавата.", "date": "2018.01.16", "title": "Делян Добрев: Елена Йончева има фиксация върху мен, претопля се манджа сто пъти"}
{"url": "http://www.novinite.bg/articles/155538/Biznesat-e-protiv-da-se-nalivat-pari-na-MVR-bez-reformi", "text": "Проблемите в МВР няма да се решат с отпускането на още 100 млн. лв. за полицейски заплати. Вътрешното министерство е едно от най-нереформираните и свръхнаселените и пари не бива да се отпускат без реформи. Това е записано в позиция на Асоциацията на организациите на българските работодатели (АОБР) по повод обещанието на премиера Бойко Борисов да се дадат пари за увеличение на полицейските заплати само и само да спрат протестите по време на европредседателството. \"Година след година всички наблюдаваме постоянния натиск за увеличаване на разходите за сектор \"Сигурност\". Пак година след година ние НЕ забелязваме подобряване на усещането на гражданите за гаранции за собствената им сигурност или за защитата на тяхното имущество. Сектор \"Сигурност\" и по-специално МВР си остават НЕреформирани и \"свръхнаселени\". Едновременно с това обещаната превенция на престъпността остава на ниско ниво, а разкриваемостта не бележи ръст\", пише в позицията на бизнеса. Работодателите припомнят, че България е сред страните, които отделят най-много средства за сектор \"Сигурност\", а в същото време разкриваемостта е ниска. Според тях разходите за сигурността се нуждаят не от повишаване, а от преосмисляне на начина им на харчене.Според бизнеса трябва рязко да се съкрати администрацията в МВР и с парите да се увеличат заплатите на полицията. АОБР вижда изхода в рязко съкращаване на чиновническите длъжности за сметка на повишаване заплатите на хората, които работят \"на терен\" - очи в очи с криминалната престъпност. \"Това е огромен резерв за повишаване броя на хората, които работят на терен, за увеличение на заплатите им и за рязко подобряване на техническата им осигуреност\", пише в позицията. Работодателите призовават управляващите да направят радикална реформа в сектор \"Сигурност\" и да спрат с безсмисленото наливане на средства без задължение за ефективност. Асоциацията заявява, че подкрепя честните полицаи, които имат основания за недоволство най-вече когато става дума за екипирането им и за неясноти и непрозрачност при провеждане на обществени поръчки.", "date": "2018.01.16", "title": "Бизнесът е против да се наливат пари на МВР без реформи"}
{"url": "http://www.novinite.bg/articles/155556/125-natroveni-v-zavedenie-v-Rusiya", "text": "125 души достигна броят на пострадалите от масово натравяне в руския град Улан Уде, като 76 от тях са били хоспитализирани, съобщават руските медии. Улан Уде се намира в Източен Сибир и е столица на руската столица Бурятия.По-рано се съобщаваше, че у посетителите между 8 и 11 януари в местно заведение е била регистрирана болестта салмонелоза. Заведението е било запечатано. Според властите в периода между 8 и 11 януари заведението е било посетено от около 2 500 души.\"Броят на жертвите вече възлиза на 125 души, като сред тях са 18 деца и пет бременни жени. От тях са хоспитализирани 76 души. Диагнозата \"салмонелоза\" е потвърдена за 33-ма души\", уточниха местните медицински власти.Вчера ръководителят на Бурятия Алексей Циденов призова да бъдат наказани виновниците и разпореди на местното правителство да проведе срещи с представители на заведението за обществено хранене с участието на експерти от Роспотребнадзор.Местният следствен комитет е образувал наказателно производство за нарушаване на санитарно-епидемиологичните правила, причинило масово заболяване или натравяне на хора.", "date": "2018.01.16", "title": "125 натровени в заведение в Русия"}
{"url": "http://www.novinite.bg/articles/155540/352-mln-lv-sa-prihodite-ot-vinetki", "text": "Приходите от продажбата на винетки през 2017 г. са в размер на 351 878 805 лв. Това е с 25 млн. лв. повече от 2016 г., когато са събрани 326 837 238 лв. Приходите от продажбата на различните видове стикери за леки автомобили са около 249 млн. лв., а от винетките за камиони над 3,5 тона са 103 млн. лв. Това съобщиха от пресцентъра на Агенция \"Пътна инфраструктура\". Най-голям дял при приходи от винетките за леки автомобили имат годишните - 185 895 650 лв., следват седмичните - 43 009 275 лв., и месечните - 19 896 390 лв. От пускането в разпространителската мрежа на винетките за 2018 г. на 22 декември м. г. до сега са продадени 284 хиляди стикера, а начислените приходи са над 22,5 млн. лв. От тях на Дирекция „Социално подпомагане“ са предоставени 117 305 бр. годишни винетки за леки автомобили на стойност 11 378 585 лв., който са за сметка на АПИ. Най-търсените винетки за 2018 г. от шофьорите на леки автомобили до момента са годишните - 188 400 бр., следват седмичните - 44 372 бр., месечните - 5 792 бр., и тримесечните - 813 бр. През 2018 г. - за трета поредна година, цените на всички винетки за леки автомобили са непроменени. Годишната е 97 лв., месечната 30 лв., а седмичната 15 лв. От тази година за първи път има и тримесечна винетка за леките коли. Цената й е 54 лв. Тя ще позволи на хората, които карат автомобилите си предимно през лятото или по време на по-дълга отпуска или пък не живеят постоянно в страната да използват по-краткосрочен стикер. За първи път годишната винетка за всички превозни средства важи за срок от една година от датата на купуването й, т. е. ако шофьор си вземе стикер например на 3 март 2018 г., когато тръгва на път за Националния празник, то той ще важи до 2 март 2019 г. Агенция „Пътна инфраструктура“ напомня, че годишните винетки за 2017 г. са валидни до 31 януари 2018 г. Съветваме потребителите да закупят нов годишен стикер преди изтичане на валидността на стария. Ако потребител има годишна винетка за 2017 г. и закупи нов годишен стикер във вторник - 16 януари 2018 г., винетката може да бъде валидизирана с дата 1 февруари 2018 г. и ще бъде до 31 януари 2019 г. Стикерът може да бъде перфориран и с друга дата, в зависимост от желанието на шофьора, и съответно ще бъде за срок от една година. Годишната винетка може да бъде валидизирана и с дата съответстваща на датата на закупуването й. В тези случай, стикерът също ще бъде валиден за срок от една година. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази. Винетки се продават в над 3 000 разпространителски пункта. От тях 372 бр. са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове.", "date": "2018.01.16", "title": "352 млн. лв. са приходите от винетки"}
{"url": "http://www.novinite.bg/articles/155507/Dnes-valejite-spirat", "text": "Днес още преди обяд валежите ще спрат и облачността временно ще се разкъса. Вятърът ще отслабне и ще се ориентира от югозапад. Максималните температури ще бъдат между минус 1° и 4°, в крайните югозападни райони и по Южното Черноморие до 7-8°, в София – около 2°.Атмосферното налягане в сутрешните часове е близко до средното за януари. През деня ще се понижава.Над планините валежите временно ще спрат, ще бъде облачно и мъгливо, а вечерта в масивите от Западна България отново ще завали сняг. Ще духа умерен югозападен, а по билата силен до бурен западен вятър. Температурите ще се повишат и максимална на височина 1200 метра около 0°, на 2000 метра – около минус 5°.Над Черноморието ще е предимно облачно. Още преди обяд валежите ще спрат. През деня вятърът ще отслабне и ще се ориентира от югозапад. Максимални температури на въздуха между 4° и 8°. Температурата на морската вода е 8°. Вълнението на морето ще бъде 2 бала.", "date": "2018.01.16", "title": "Днес валежите спират"}
{"url": "http://www.novinite.bg/articles/155508/Obshtinari-se-boryat-s-mrasniya-vazduh-v-stolicata", "text": "Мерките срещу мръсния въздух в столицата влизат в ресорната комисия към общината, предаде Нова телевизия.Сред тях са: двоен скок на цената на „синята зона” и контрол върху горивата за отопление.Ден по-рано проблемът нажежи сериозно страстите между общината и жители от квартал \"Красна поляна\". Те поискаха много по-категорични действия от страна на местната администрация. ", "date": "2018.01.16", "title": "Общинари се борят с мръсния въздух в столицата"}
{"url": "http://www.novinite.bg/articles/155514/Shte-se-vdignat-li-cenite-ako-vavedem-evroto", "text": "След като България пое председателството на ЕС, отново се заговори за възможността страната ни да се присъедини към Еврозоната.  Ще се вдигнат ли обаче цените в България, ако страната ни приеме еврото за своя валута?„След въвеждането на еврото, няма да се вдигнат цените. Обикновено инфлацията при въвеждането на еврото е между 0,3% и 1,4% в различните държави и никой не може да каже дали това е следствие от въвеждането на европейската валута или е свързано, например, поскъпването на горивата”, коментира в студиото на „Здравей, България” Любомир Дацов, бивш заместник-министър на финансите.  \"Немската статистика показва около 1% инфлация\", уточни той. „В прибалтийските държави, които последно влязоха в еврозоната, инфлацията беше между 0,5% и 0,6%”, подчерта той.„Аз не съм съгласен, че няма да се вдигнат цените. Това, което струва 99 стотинки, вече ще струва 99 цента. В Германия имаше една огромна инфлация. Това, което струваше 99 фенинга, стана 99 цента т.е. цените се удвоиха”, коментира доц. Банчо Банов, преподавател в Софийския университет „Свети Климент Охридски”. „Инфлационният шок ще се поема 5-6 години след приемането на еврото, докато заплатите на българите се напаснат към новите цени”, смята той.  ", "date": "2018.01.16", "title": "Ще се вдигнат ли цените, ако въведем еврото?"}
{"url": "http://www.novinite.bg/articles/155543/Plovdivchanka-opita-da-vnese-droga-v-zatvora", "text": "Жена бе заловена при опит да внесе наркотици в затвора в Пловдив, съобщиха от полицията. При щателна проверка в неделя охранителите от изолатора открили осем пакетчета със съмнително съдържание в багаж, предаден за затворник от 63-годишната пловдивчанка. Експертна справка показала, че иззетото вещество е хероин. С полицейска заповед извършителката била задържана за 24 часа в I РУП. По случая е образувано бързо производство.", "date": "2018.01.16", "title": "Пловдивчанка опита да внесе дрога в затвора"}
{"url": "http://www.novinite.bg/articles/155535/VAS-otmeni-limitite-na-bolnicite-za-2015-g", "text": "Върховният админситративен съд обяви за нищожно решение на Надзорния съвет на Здравната каса от 2015-та година, с което бяха определени лимитите на лечебните заведения. Решението на съда е окончателно и не подлежи на обжалване.Според Центъра за защита правата в здравеопзването заради лимитите касата е удържала 52 милиона лева на болниците, които не са платени и до момента.В същото време, здравният министър се среща с директорите на областните болници в страната. От сдружението им съобщиха за \"По света и у нас\", че ще обсъдят с Кирил Ананиев възможностите за допълнително финансиране и мерки за справяне с недостига на лекари и медицински сестри.  ", "date": "2018.01.16", "title": "ВАС отмени лимитите на болниците за 2015 г."}
