{"url": "https://www.novinite.bg/articles/160730/Manolev-Podkrepyame-malkite-i-sredni-predpriyatiya-s-celevi-byudjet-ot-nad-290-mln-lv", "text": "В Министерството на икономиката се стремим да насърчаваме развитието на малките и средни предприятия с целево финансиране и конкретни инициативи, като само по Оперативна програма „Иновации и конкурентоспособност“ са заделени 293 млн. лв. в тяхна подкрепа. Това каза заместник-министърът на икономиката Александър Манолев по време на Балканската конференция на малките и средни предприятия, която се състоя в София. „Бъдещето на малките и средни предприятия ще определи и бъдещето на българската и европейската икономика“, посочи икономическият заместник- министър. Броят им в България е над 316 хиляди, което представлява 99,8% от общия брой на нефинансовите предприятия в страната. По данни на НСИ в тях работят близо 1,5 млн. души. Същият процент е валиден и на ниво Европейски съюз – 99.8% е делът им от всички предприятия в общността, стана ясно от неговото изказване. Той акцентира на важността от повече взаимопомощ и партньорство между малките и средни предприятия от различни държави и поздрави организаторите, че се стремят да създадат такива контакти на Балканите. „Нужна е модернизация и подготовка на малките и средни предприятия за „Индустрия 4.0“, като това се отнася както за Балканите, така и за целия Европейски съюз“, допълни Александър Манолев и цитира статистика, според която само една от пет компании в ЕС е силно дигитализирана. „Ако до този момент това не бе определящо за редица сектори, в утрешния ден именно дигиталните умения и способността за адаптация ще са ключови за конкурентоспособността на малките и средни предприятия“, каза още той. В рамките на събитието зам.-министър Манолев получи и награда за Министерството на икономиката като институция подкрепяща малкия и среден бизнес. Балканска конференция на МСП - София 2018, се проведе под мото: \"Успех = Иновации + Пазари + Финанси + Дигитализация\" и бе организирана от Сдружение за подпомагане на малкия и средния бизнес - Обединени Бизнес Клубове (ОБК), с подкрепата на Изпълнителна агенция за насърчаване на малки и средни предприятия и Българска агенция за инвестиции. В събитието участие взеха и заместник-министърът на земеделието, храните и горите Лозана Василева, заместник-министърът на външните работи Тодор Стоянов, изпълнителният директор на ИАНМСП Габриела Козарева, изпълнителният директор на БАИ Стамен Янев и др.", "date": "2018.06.08", "title": "Манолев: Подкрепяме малките и средни предприятия с  целеви бюджет от над 290 млн. лв."}
{"url": "https://www.novinite.bg/articles/160718/Slanchevo-i-toplo-samo-po-planinite-shte-ima-oblaci-i-malko-dajd", "text": "Днес над по-голямата част от страната ще е слънчево. След обяд временни увеличения на облачността ще има главно в планинските райони и там на места ще превали и прегърми. Ще духа слаб източен, в Източна България – до умерен югоизточен вятър. Ще е топло и максималните температури ще са между 29 и 34 градуса, сочи прогнозата на НИМХ-БАН.Атмосферното налягане ще се понижи и ще е по-ниско от средното за месеца.Преди обяд над планините ще бъде предимно слънчево, след обяд ще се развива купеста и купесто-дъждовна облачност. На места в масивите от Западна България ще превали и прегърми. Ще духа слаб южен вятър, по билата до умерен – от северозапад. Максимална температура на височина 1200 метра около 22 градуса, на 2000 метра – около 15.По Черноморието ще преобладава слънчево време с временни увеличения на облачността. Ще духа слаб до умерен югоизточен вятър. Максимални температури на въздуха ще е 23-25 градуса. Температурата на морската вода е 21-23. Вълнението на морето ще е 2-3 бала.", "date": "2018.06.08", "title": "Слънчево и топло, само по планините ще има облаци и малко дъжд"}
{"url": "https://www.novinite.bg/articles/160721/109-sa-veche-jertvite-sled-izrigvaneto-na-vulkana-Fuego", "text": "109 са вече потвърдените жертви след изригването на вулкана Фуего в Гватемала. Други 200 се смятат заШансовете да бъдат намерени живи хора са сведени вече до минимум, тъй като издирвателните операции са преустановени заради опасните условия.12 000 души са евакуирани, но стихията е засегнала над 1,7 милиона души. Междувременно в страната започна разследване дали процедурите по евакуация на населението в района на вулкана са били спазени.", "date": "2018.06.08", "title": "109 са вече жертвите след изригването на вулкана Фуего"}
{"url": "https://www.novinite.bg/articles/160732/Sadat-otstrani-Desislava-Ivancheva-ot-posta-kmet-na-Mladost", "text": "След 7-часово заседание Специализираният апелативен съд отстрани Десислава Иванчева от поста кмет на „Младост”. Решението на магистратите е окончателно и е в сила до края на делото за взимане на подкуп срещу Иванчева, Биляна Петрова и Петко Дюлгеров. Според съда, служебното ѝ положение ѝ предоставя широки правомощия и неограничен достъп до документи, както и възможност да влияе пряко на свидетели и доказателства по делото, особено ако в бъдеще излезе от ареста.Решението е окончателно и не подлежи на обжалване. Отстраняването на Иванчева обаче е с временен характер и ще продължи само, докато срещу нея се води дело. Това означава, че в района няма да се провеждат предсрочни избори и в случай на оправдателна присъда, Иванчева ще бъде възстановена на поста.Съдът прекрати делото за отстраняването от длъжност на заместника на Иванчева - Биляна Петрова, след като се оказа, че тя вече е уволнена. В съда бе донесена заповед от временно изпълняващия длъжността кмет на „Младост“ Румен Русев с дата 4 юни. В нея Русев освобождава от длъжност Петрова, с което на практика обезсмисли производството срещу нея. Петрова възрази, че заповедта ѝ се връчва, докато е по документи в отпуск и в извън работно време. Съдът обаче зачете връчването на заповедта и Петрова бе изведена от залата.Десислава Иванчева реагира остро на решението, заради което беше глобена с 200 лева заради крясъци в залата. Отстраняването на Иванчева се отложи два пъти заради искане на обвиняемите да прочетат всички внесени до момента доказателства от прокуратурата. Обвинените във взимане на подкуп кмет и зам.-кмет на столичния район „Младост” се явиха пред съда със закопчани зад гърба ръце. По техни думи това се правило, за да не могат да показват на медиите какво са разбрали от специалните разузнавателни средства. По думите на обвиняемите, доказателствата по делото се подменяли, затова те искали собственоръчно да ги препишат. Освен това, двете заявиха, че са държани в нечовешки условия - без храна и вода. Във вторник двете изнесоха разговори от материалите по делото, в които се споменават инициалите „Б.Б. и Ц.Ц.“ СРС-тата включваха и разговор между бизнесмена Александър Ваклин и друг инвеститор, в който двамата определят „Иванчева като опасен прецедент“ и споменават, че срещу 15 000 лева Спецпрокуратурата ще отстрани от длъжност.Според Иванчева и Петрова, от вторник насам върху СРС-тата са правени промени, така че да се снеме вината от Ваклин. Съдът обаче отрече категорично твърденията им за манипулации.", "date": "2018.06.08", "title": "Съдът отстрани Десислава Иванчева от поста кмет на „Младост“"}
{"url": "https://www.novinite.bg/articles/160722/Sofiya-e-domakin-na-konferenciya-posvetena-na-kohezionnata-politika-na-ES", "text": "Как ще се разпределят парите на Евросъюза след 2020 година - това ще обсъжда конференция на високо ниво, посветена на кохезионната политика. Тя ще се състои в София и е в рамките на българското европредседателство.Това ще е първото публично обсъждане на предложението за новата Многогодишна финансова рамка за периода 2021 до 2027 година, обявена през май. Преразпределението на парите от европейския бюджет , така че страните от съюза да доближат нивата на икономиките си , ще бъде насочено към инвестиции в сектори с висока добавена стойност.За първи път в историята на Европейския съюз предлага своя програма за цифрова трансформация с бюджет от над 9 милиарда евро. А в момента България е в топ 50 на най-иновативните държави в света, заемайки 41 позиция, според класация на Блумбърг.Срещата в София ще бъде открита от премиера Бойко Борисов. Очаква се по обед пресконференция на еврокомисаря по Бюджета Гюнтер Йотингер.", "date": "2018.06.08", "title": "София е домакин на конференция, посветена на кохезионната политика на ЕС"}
{"url": "https://www.novinite.bg/articles/160723/Vdigat-izvanrednoto-polojenie-v-Turciya-sled-vota", "text": "Турският президент Реджеп Тайип Ердоган заяви, че извънредното положение в страната, въведено след опита за преврат през юли 2016 г., може да бъде вдигнато след изборите, които ще се произведат на 24 юни.\"След изборите ще сложим закона за извънредното положение на масата и ще го преразгледаме\", каза Ердоган в интервю за телевизия Си Ен Ен Тюрк. \"Нещо като отмяната му може да се случи\", допълни той, предаде ДПА.\"Тези неща няма да се отлагат прекалено дълго. Тези неща ще бъдат свършени бързо и ще се придвижат напред\", добави той.След опита за преврат по време на извънредното положение около 150 000 души бяха уволнени от държавните институции и армията. Турция обвинява намиращия се в САЩ проповедник и едно време съюзник на Ердоган - Абдуллах Гюлен, че е организирал опита за преврат. Гюлен отрича да има вина.В интервюто Ердоган каза, че Турция ще нанесе удар на кюрдски бунтовнически лагери в планините на Северен Ирак, в Кандил, Синджар и Махмур, ако иракското централно правителство не прочисти района от тях, предаде Ройтерс.\"Ако Багдад не може да реши проблема с тероризма, то ние не смятаме да чакаме разрешение от когото и да е било. Ние можем да нанесем удар по Синджар и Кандил. Казвам това за първи път. Махмур също е много важен район, ние можем да ударим и него\", заяви турският лидер, предаде ТАСС.\"Можем да дойдем във всеки момент\", каза Ердоган, предаде Франс прес.Турският президент редовно споменава за Кандил и Синджар, но за първи път говори за Махмур, намиращ се южно от Мосул и за който се смята, че подхранващ тиловите бази на Кандил, предаде Франс прес.Турската армия, както изглежда, умножи в последните седмици акциите в зоната на Ирак по границата с Турция, която редовно е бомбардирана от нейните самолети. Миналата седмица Турция съобщи за четирима убити военни в сблъсък с ПКК в Северен Ирак.Анкара редовно говори за възможност да започне трансгранична офанзива по модела на двете военни операции, водени срещу Ислямска държава и кюрдските бунтовници в Северна Сирия от 2016 г. Тонът както изглежда ескалира с приближаването на изборите на 24 юни, отбелязва Франс прес.Същевременно при среща с представители на младежки организации, състояла се в президентския дворец в Анкара, Ердоган каза, че Турция се готви да изпрати астронавт в космоса, предаде ТАСС, цитирана от БТА.\"Вече работим по изстрелване на спътник и е възможно именно благодарение на нашата младеж да стигнем до този етап, в който ще можем да отправим в космоса и астронавт\", каза Ердоган.Прочети още на: ", "date": "2018.06.08", "title": "Вдигат извънредното положение в Турция след вота?"}
{"url": "https://www.novinite.bg/articles/160727/Avstriya-zatvarya-7-djamii-ekspulsira-imami", "text": "Австрия ще експулсира няколко имами, финансирани от чужбина, и ще затвори седем джамии.Канцлерът Себастиан Курц определи тези действия на властите в страната като \"удар срещу политическия ислям“, съобщава БГНЕС.Курц каза още, че те са резултат от разследване за снимки, които се появиха по-рано тази година. На тях се виждат деца в подкрепяни от Турция джамии, които играят мъртъвци по време на възстановка на битката в Първата световна война край Галиполи.", "date": "2018.06.08", "title": "Австрия затваря 7 джамии, експулсира имами"}
{"url": "https://www.novinite.bg/articles/160724/Obyaviha-svobodnite-mesta-za-vtoro-klasirane-za-priem-v-parvi-klas-v-Sofiya", "text": "Вече са ясни свободните места за второ класиране за прием в първи клас в София. Документи за участие в него ще се подават до 12:00 ч. на 11 юни. На същия ден в 18:00 ч. ще бъдат обявени списъците с приетите ученици. Според данните, с които разполага Министерството на образованието, около 70 процента от децата, кандидатствали в столицата, са приети в най-близкото за тях училище. Този принцип ще продължи да се прилага и догодина, но прилежащите райони на училищата ще бъдат съобразени с броя на децата, заяви министърът на образованието и науката Красимир Вълчев. Информацията за свободни места се публикува на интернет страниците на училищата Проверката се извършва по входящия номер, издаден за съответното дете. Родителите ще имат време до 13 юни да запишат първокласниците. Изисква се оригинал на удостоверението за завършена подготвителна група, което се раздава при завършването. Родителите трябва да са подготвили и оригинала на удостоверение за постоянен/настоящ адрес на детето, който е издаден от съответната районна администрация с посочен в него срок на пребиваване. Задължителен е и актът за раждане. Ако при подаване на документите за класирането родителите са посочили и допълнителни критерии, те трябва да занесат и документи, с които да ги удостоверят. Свободните места след трето класиране на 14 юни ще се попълват до 14 септември включително. Очаква се близо 200 столични училища тази есен да приемат около 12 300 първокласници.", "date": "2018.06.08", "title": "Обявиха свободните места за второ класиране за прием в първи клас в София"}
{"url": "https://www.novinite.bg/articles/160728/Preustanovyava-obrushvaneto-na-skatovete-pri-9-ti-km-na-AM-Lyulin", "text": "За улеснение на трафика в края на работната седмица днес - 8 юни, в 15 ч. се преустановяват предприетите аварийни дейности, свързани с обрушването на скатовете при 9-ти км на АМ „Люлин“. В неделя - 10 юни, също няма да се работи и всички превозни средства ще могат да пътуват по автомагистралата без ограничение. В събота - 9 юни, от 13 ч. до 18 ч., когато трафикът не е интензивен, ще се спре движението на леките автомобили по АМ „Люлин“ в участъка от пътен възел „Даскалово“ до пътен възел „Мало Бучино“, както беше през цялата седмица. За пътуващите за София обходният маршрут е по път I-1 през Владая, а в посока Перник е по път I-1 през Владая и път III-1801 през Мало Бучино. Камионите над 12 тона ще бъдат спирани на интервали от два часа и ще изчакват на място. Първото спиране е от 13 ч. до 15 ч. Движението на тежкотоварния трафик ще бъде пуснато за един час от 15 ч. до 16 ч. След това МПС над 12 т отново ще бъдат спряни за два часа от 16 ч. до 18 ч. В понеделник - 11 юни, ще продължат аварийно-възстановителните дейности при 9-ти км на АМ „Люлин“. До приключването им всеки ден от 10 ч. до 18 ч. движението на леките автомобили по автомагистралата в участъка от п. в. „Даскалово“ до п. в. „Мало Бучино“ ще бъде спирано. Обходният маршрут за пътуващите за София е по път I-1 през Владая, а в посока Перник е по път I-1 през Владая и път III-1801 през Мало Бучино. Камионите над 12 тона ще бъдат спирани на интервали от два часа и ще изчакват на място. Първото спиране е от 10 ч. до 12 ч., а след това от 13 ч. до 15 ч. и от 16 ч. до 18 ч. Агенция „Пътна инфраструктура“ благодари на шофьорите за търпението от причинените неудобства, които обаче са наложителни, за да се пътува удобно и безопасно.", "date": "2018.06.08", "title": "Преустановява обрушването на скатовете при 9-ти км на АМ  „Люлин“"}
{"url": "https://www.novinite.bg/articles/160731/Putin-zapochna-tridnevno-poseshtenie-v-Kitaj", "text": "Руският президент Владимир Путин пристигна в Китай на тридневна визита, насочена към засилване на военните и икономически връзки между страните, информира ДПА.Китайският президент Си Дзинпин ще посрещне руския си колега с военни почести във Великата зала на народа (сградата на китайския парламент) в Пекин, след което се очаква двамата лидери да подпишат редица бизнес споразумения.Русия и Китай искат да засилят сътрудничеството си в области като инфраструктура, енергетика, научни изследвания и високи технологии, посочи Путин в интервю за държавната Китайска медийна група, публикувано преди визитата.Москва се концентрира върху засилване на връзките си с Азия през последните години на фона на влошаването на отношенията ѝ със Запада заради ролята ѝ в украинската криза.Централно място в тези усилия заема Шанхайската организация за сътрудничество (ШОС). Путин ще участва в срещата на върха на този евразийски военен и икономически блок, която ще се проведе през уикенда в китайския град Циндао.ШОС е източник на „една четвърт от световния брутен вътрешен продукт, 43 процента от световното население и покрива 23 процента от общата площ на планетата“, заяви Путин в интервюто.Ресурсите са огромни. Предвид динамиката на растежа в Азия, в Китай и Индия, ще се опитаме да дадем тласък на руската икономика и да подкрепим динамиката, от която се нуждаем, каза руският президент.Дневния ред за разговорите между Путин и Си включва също проблемите около ситуацията на Корейския полуостров и споразумението за иранската ядрена програма, допълва ТАСС.Руският президент ще се срещне и в китайския премиер Ли Къцян.След официалната част на преговорите Путин и Си Дзинпин планират кратко пътуване с високоскоростния влак до град Тянцзин, където ще гледат хокеен мач между младежките отбори на Русия и Китай.", "date": "2018.06.08", "title": "Путин започна тридневно посещение в Китай"}
{"url": "https://www.novinite.bg/articles/160733/Demonstraciya-na-ekipite-na-BChK-za-dejstviya-pri-navodnenie", "text": "Българският Червен кръст ви кани на демонстрация на екипите на БЧК за действия при наводнения, която ще се проведе на 11 юни 2018 г. в района на Кресна. Ще наблюдавате спасяване в бързо течащи води, работа със спасителни въжета и преминаване на река, действия по издирване, оказване на помощ и евакуация на пострадало население. Демонстрацията е в рамките на тренировъчен курс в периода от 8 до 12 юни 2018 г. на територията на гр. Кресна с членове на доброволните екипи на БЧК за действие при наводнения от цялата страна. Курсът се провежда по поречието на река Струма на територията на Кресненското дефиле при полеви условия. В него участват доброволци от областните организации на БЧК - членове на звената за действия при наводнения, както и експерти от дирекциите „Мениджмънт на бедствията” и „Водноспасителна служба”. Сборен пункт за гости и журналистите, желаещи да отразят демонстрациите - 10.00 часа на 11 юни /понеделник/ 2018 г. пред хотел „Бриони“ в гр. Кресна. За контакт на място: GSM 0889606605 - Ясен Сливенски - директор на дирекция „Мениджмънт на бедствията“ при БЧК.", "date": "2018.06.08", "title": "Демонстрация на екипите на БЧК за  действия при наводнение"}
{"url": "https://www.novinite.bg/articles/160734/Kilometrichna-opashka-ot-TIR-ove-na-GKPP-Kulata-Promahon", "text": "Километрична опашка от чакащи товарни камиони се е образувала на граничен пункт „Кулата - Промахон“ на българска територия. Опашката стига до с. Марикостино.", "date": "2018.06.08", "title": "Километрична опашка от ТИР-ове на ГКПП „Кулата - Промахон“"}
{"url": "https://www.novinite.bg/articles/160741/Sestrata-na-holandskata-kralica-Maksima-beshe-namerena-martva", "text": "По-малката сестра на холандската кралица Максима - Инес Сориегета, беше намерена мъртва в Буенос Айрес. По първоначална информация тя се е самоубила.Инес Сориегета беше на 33 години.Кралица Максима е аржентинка. Холандският министър-председател Марк Рюте поднесе своите съболезнования, като нарече новината \"голям шок\".Кралица Максима отмени всичките си изяви до края на следващата седмица, включително посещения в Латвия, Естония и Литва. Крал Вилем-Александър ще пътува сам.", "date": "2018.06.08", "title": "Сестрата на холандската кралица Максима беше намерена мъртва"}
{"url": "https://www.novinite.bg/articles/160738/Zapochna-razrabotkata-na-Plana-za-Zelen-grad-na-Sofiya", "text": "На международна конференция днес официално стартира процесът по разработване на Плана за „Зелен град“ на София, финансиран от Европейската банка за възстановяване и развитие. Планът се подготвя от експертен екип от консултанти на „Прайс уотърхаус купърс“ и Arup и ще бъде готов през лятото на 2019 г. Той ще предоставя интегриран подход за устойчиво екологично развитие и ще предложи и приоритизира предстоящи проекти за реализация с хоризонт от 5 години. „Горди сме, че Столична община е първата община в България, която се включва в програмата на ЕБВР „Зелени градове“, защото тук има много силен екип от професионалисти, който е направил много за подобряване на живота на гражданите. Ние вече имаме проект, който разработваме заедно – по закупуването на електробуси за Столичния автотранспорт, което е още едно основание, че Планът за „Зелен град“ ще бъде повече от успешен“, това отбеляза по време на откриване на конференцията директорът на Европейската банка за възстановяване и развитие (ЕБВР) в България – Лариса Манастърли. „Ние избрахме да поканим София да се включи в програмата „Зелен град“, защото градът показва значим напредък в развитието си. Разликата между това каква е София днес и каква е била преди години е очевидна, така че – уверени сме, че тук планът няма да остане само документ, а ще доведе до наистина значими резултати“. Това каза на свой ред директорът на Програма „Зелени градове“ в Европейската банка за възстановяване и развитие – Найджъл Йоландес. „В лицето на Министерството на околната среда и водите Столична община има естествен съюзник за реализиране на устойчиви и значими екологични проекти – както досега, така и занапред. София е лидер във въвеждане на добри практики и разработване на ефективни модели, които след това се използват успешно и в другите градове в България“, подчерта по време на откриването и Атанаска Николова, зам.-министър на околната среда и водите. „Искам да поздравя София за този амбициозен проект. Реализирането на План за „Зелен град“ изисква цялостен и интегриран подход – екологичен, икономически, дори социален, затова реализирането му е изключително важно. Пожелавам на София, чрез реализирането на този интегриран План, да се превърне в първата стъпка към една по-зелена България“, отбеляза и Малина Крумова, зам.-министър на регионалното развитие и благоустройството. „Експертизата, която ЕБВР предложи да ни окаже, канейки ни за участие в инициативата „Зелени градове“, вярвам, ще бъде от голямо значение за екологичното развитие на града ни. Чрез нея имаме възможност да почерпим сериозен опит и да получим нови идеи за развитие, които да направят София още по-зелен град“, коментира инициативата и зам.-кметът по околна среда на Столична община Йоана Христова. В процеса по разработване на Плана, предстои да бъдат провеждани широки консултации със заинтересовани страни, както и с водещите политически сили в Столичния общински съвет, които целят постигане на консенсус по последващото реализиране на проектите и гарантират устойчивост на планираните дейности.", "date": "2018.06.08", "title": "Започна разработката на Плана за „Зелен град“ на София"}
{"url": "https://www.novinite.bg/articles/160739/Shestviya-promenyat-dvijenieto-v-Sofiya-v-sabota", "text": "Поредица шествия променят организацията на движението в столицата, съобщиха от МВР.Първото шествие запоява в 14:00 часа. То ще тръгне от площад „Народно събрание“.Маршрутът му ще е по бул. “Цар Освободител“ до площад „Независимост“, по бул. „Княз Ал. Дондуков“, бул. „Княгиня М. Луиза“, бул. „Витоша“ до НДК и площад „България“. То ще приключи в 16:30 часа.От 16:00 до 22:00 часа е организирано второ шествие, участниците в което ще се събират пред Паметника на Съветската армия - „Княжеска градина“ и ще преминат по бул. „Цар Освободител“, бул. „Васил Левски“, ул. „Ген. осиф Гурко“, ул. “Г.С.Раковски“, бул.“ Княз Ал. Дондуков“, бул. “Васил Левски“, бул. „Цар Освободител“ до Паметника на Съветската армия, където мероприятието ще приключи.От 17:00 до 20:00 часа в близост до билетния център пред Национален дворец на културата ще се проведе митинг- събрание.В 18:00 часа пред пилоните на НДК ще се събират участници в шествие, които ще се придвижат по бул. „Патриарх Евтимий“, ул. „Граф Игнатиев“, бул. „Христо и Евлоги Георгиеви“, пред сектор „А“ на Национален стадион „Васил Левски“, по алеята покрай сектор „Г“ на стадиона до езеро „Ариана“ в Борисова градина, където събирането ще приключи.Шествията ще се охраняват от служители на СДВР, подпомагани от ГД „Национална полиция“.Движението в участаците на шествията поетапно ще бъде спирано.Взети са всички необходими мерки за недопускане на инциденти и нарушения на обществения ред, уверяват от полицията.", "date": "2018.06.08", "title": "Шествия променят движението в София в събота"}
{"url": "https://www.novinite.bg/articles/160743/Galap-54-ot-balgarite-ne-planirat-da-pochivat-tova-lyato", "text": "4% от българите не планират да почиват това лято, 44% пък казват, че планират. Останалите твърдят, че още не знаят. Това показва допитване на „Галъп интернешънъл“ съвместно с Борда по туризъм. То е направено между 13-ти и 17-ти април и 1-ви и 5-ти юни с по 1000 респонденти.В България на море мислят, че ще могат да отидат 55% от заявилите, че ще почиват. За море в чужбина пък мислят 36% от онези, които планират почивка.26% от възнамеряващите да почиват пък казват „планина в България“. Останалите споменават всякакви форми на културен, СПА и друг туризъм.Средният брой дни планирана почивка е 10. Повечето българи обаче не искат или не могат да слеят всичките дни почивка.Средните подготвени пари за лятна почивка пък са 1557 лв. Ясно е, че лятната почивката остава достояние на по-малка част от българите. По ред причини предпочитано остава Черно море.В отговорите „на море в чужбина” вероятно пък се оглежда най-вече Бяло море.По повод текущата дискусия относно преместваеми обекти, мнозинство от 78% не приемат идеята за спешни промени в законите. 19% пък я приемат. Останалите се колебаят.Според 74% от анкетираните предложението премахването на обекти на плажа, като се ползва тежка техника, да се състои пред юни месец, като сезонът вече е започнал, ще се отрази негативно. 6% са на обратното мнение. За 18% няма да има особен ефект. Останалите не могат да преценят.Очевидно е, че хората у нас искат повече правила и законност, като в същото време не се създават допълнителни проблеми за почиващите.", "date": "2018.06.08", "title": "„Галъп\": 54% от българите не планират да почиват това лято"}
{"url": "https://www.novinite.bg/articles/160744/Kamioni-ostavat-blokirani-s-chasove-na-Kulata", "text": "Cтотици шофьори са блокирани на граничния пункт \"Кулата - Промахон\" заради бавната обработка на товарите от екипите на Агенция \"Митници\".За това алармираха международни превозвачи, които чакат повече от 12 часа да влязат или да излязат от страната, предаде БНР.Близо 10 километра е колоната от чакащи камиони преди Граничния пункт \"Кулата\". Аналогична е ситуацията и на гръцка територия. През цялата нощ превозвачите са се придвижвали изключително бавно.Причината за огромното задръстване е бавната обработка на митническите кантари. Един камион се обработва средно за осем минути, твърдят превозвачи.Според шофьорите е недопустимо в най-натоварения сезон за търговия със земеделски стоки, които се развалят бързо, Агенция \"Митници\" да командирова екипи от други гранични пунктове, които не познават спецификата на работа на \"Кулата\".От контролната агенция са заявили, че правят всичко възможно да оптимизират пропускането на камионите, но трафикът е изключително голям. Според тях един камион се обработва средно за шест минути. Повече от 400 камиона чакат на българска територия, което означава, че за да преминат, са необходими около 40 часа.Областният управител на Благоевград Бисер Михайлов се е разпоредил на граничния пункт да бъде осигурена линейка и вода за шофьорите.", "date": "2018.06.08", "title": "Камиони остават блокирани с часове на \"Кулата\""}
{"url": "https://www.novinite.bg/articles/160745/BDJ-shte-osiguri-bezplatno-patuvane-na-deca", "text": "За поредна година „БДЖ-Пътнически превози” ЕООД ще осигури безплатното пътуване на децата, които ще участват във Фестивала за детско медийно изкуство „Арлекин”. Това съобщиха от пресцентъра на железниците. Седмото издание на фестивала ще се проведе в периода 9-12 юни в гр. Варна. Утре (9-и юни) 30 деца ще пътуват от София до морската столица с влак, за да вземат участие в детския фестивал. За тяхното удобно и комфортно пътуване националният железопътен превозвач е осигурил специален допълнителен вагон към композицията на сутрешния бърз влак от София за Варна. „БДЖ-Пътнически превози” ЕООД ще се погрижи и за прибирането на младите творци в деня след приключването на фестивала. Международният фестивал „Арлекин” се провежда под мотото „Светът в моите очи” и има за цел да стимулира детската фантазия и творчество за създаване на оригинални и различни по жанр медийни творби – филми, телевизионни и радиопредавания, интернет издания и др. Ръководството на „Холдинг Български държавни железници” ЕАД подкрепя всички инициативи, чрез които се дава възможност на българските деца да разгърнат своя творчески потенциал и възможности.", "date": "2018.06.08", "title": "БДЖ ще осигури безплатно пътуване на деца"}
{"url": "https://www.novinite.bg/articles/160736/Kutev-kam-Borisov-Kakvo-govorihte-s-Putin-za-dostavki-na-gaz-i-kak-obyasnihte-promenite-na-politikata-si", "text": "„Какво говорихте с Владимир Путин за доставките на газ?” Това попита от парламентарната трибуна зам.- председателят на ПГ на „БСП за България” Антон Кутев премиера Бойко Борисов. Той припомни промените в решенията и политиките на министър-председателя за строежа на газовия проект през годините. „Преди време на заседание на МС, взехте решение за ускоряване на „Южен поток”. През 2012 г. сте казал, че това е изключително изгоден проект за България. Казал сте, че г-н Путин Ви е споделил, че през декември 2015 г. трябва да тече газ и че г-н Ердоган е подписал всички нужни документи. През декември 2015 г., г-жа Румяна Бъчварова е заявила, че благодарение на приятелството си с Америка, сте спрели три големи руски проекта. По-късно, след среща с Путин, заявихте, че България запазва газоразпределителната си роля на Балканите, че той и Ердоган нямат нищо против входната точка на тръбата да е на българската граница и че през „Турски поток” ще влизат 34 – 35 млрд. куб. метра газ. Какво се промени през всичките тези години и какво обяснихте на г-н Путин?”, попита Кутев. Той добави, че вероятно българският премиер и руският президент са били на различни срещи, защото оценката на МС коренно се различава от оценката на г-н Путин. „Вие говорите как през нашата територия ще минават 35 млрд. куб. метра природен газ, докато г-н Песков казва, че договореност по доставките на газ през България през „Турски поток” няма, а че от страна на България има интерес”, припомни Кутев. На руски и на английски можем да се разберем. На банкянски- не! „Нито едно от прессъобщенията, които сте пуснали от МС, не отговаря на това, което обявява Путин”- каза Антон Кутев и призова премиера Борисов да подмени екипа си, защото очевидно не разбира какво се говори на срещите му. Народният представител от БСП добави, че премиерът не е отговорил на въпроса му, и добави: „На руски и на английски можем да се разберем. На банкянски няма да се разберем, не. ”, заключи Кутев, след като Борисов напусна пленарната зала.", "date": "2018.06.08", "title": "Кутев към Борисов: Какво говорихте с Путин за доставки на газ и как обяснихте промените на политиката си?"}
{"url": "https://www.novinite.bg/articles/160720/Djambazki-Toyaga-i-za-ciganite-i-za-tehnite-zashtitnici", "text": "Докога ще се правите, че не виждате, че гетата раждат неграмотни, неспособни, неприспособими, несоциализирани дегенерати, допълва още заместник-председателят на ВМРО – Българско национално движение. Във връзка с позицията на съпругата на вицепремиера Томислав Дончев и новината от последните часове, че от Български хелзинкски комитет поискали вицепремиерът да се разграничи от мнението на своята съпруга, българският представител в Европейския парламент и заместник-председател на ВМРО Ангел Джамбазки написа в официалната си страница във „Фейсбук“ остра и категорична позиция по темата. В реакцията си той пита докога ще продължава лицемерието и фалшивата толерантност, докога ще си затваряме очите за безнаказаната циганска престъпност и за източването на социалните помощи от циганите. Ето какво точно написа Ангел Джамбазки: Какъв гняв, какви расистки коментари, лицемери такива? Да, това е цялата истина. Морковите отдавна са откраднати. Време е за тоягата. Време е да се сложи край на безнаказаната етническа битова престъпност в махалите, на кражбите, на нападенията, на грабежите, на чудовищното библейско насилие над възрастни и слаби хора. Онзи ден в центъра на София цигани с каруца пребиха хора на средата на кръстовище посред бял ден. Преди дни отново възрастен мъж бе пребит и убит от цигани в Ботевград. Докога това лицемерие, докога тази фалшива толерантност? Докога ще се правите, че не виждате, че гетата раждат и произвеждат неграмотни, неспособни, неприспособими, несоциализирани дегенерати, които са и ще са в тежест на обществото? Докога ще се правите, че не виждате, че в гетата се правят деца заради социалните помощи, които от своя страна се изпиват на секундата след като ги „пусне“ банкомата? Кога ще се загрижите най-сетне за това обитателите на катуните да придобият трудови навици, да си намерят почтена работа и да плащат данъци и осигуровки? Кога? Докога ще ни навирате в очите другите паразити от разните соросоидни комитети, които паразитират върху социалните паразити? Докога ще се правите, че не разбирате, че фалшивите защитници на човешките права и останалите негодници имат жизнена нужда от гетата? Че от тях се хранят с грантове? Искали съпруг да се „разграничава“ от съпругата си, тези защитници на правата, де гиди болшевики недоправени. Тояга. И за едните, и за другите. И лопата. Да поработят нещо истинско.", "date": "2018.06.08", "title": "Джамбазки: Тояга и за циганите, и за техните защитници!"}
{"url": "https://www.novinite.bg/articles/160725/Bojko-Borisov-Kohezionnata-politika-e-naj-vajnata-politika-za-svarzanostta", "text": "Премиерът Бойко Борисов заяви по време на форум, че кохезионната политика е най-важната политика за свързаността на Европа.Това ката зой на конференция на високо ниво, посветена на Кохезионната политика на ЕС - \"Перспективи за конвергенция и устойчиви региони след 2020 г.\" в НДК.Всичко добро, което сме направили през последните години за над 20 млрд. лева, сме го направили по тези програми, което дава възможност за повече инвестиции, БВП, повишаване на квалификацията на хората, заяви премиерът.Той изтъкна значимостта на инфраструктурата и то не само като магистрали, железопътни линии, пречиствателни станции, но и конкурентоспособност, дигитална и енергийна свързаност. Затова считаме, че кохезионна политика е тази, която може да събира доста сфери и политики на ЕС, каза Борисов. Той допълни, че всички страни от ЕС съжаляват за решението на Великобритания да напусне ЕС и напомни, че в следващата финансова рамка ще липсват доста милиарди. В същото време Европа е амбициозна и имаме още няколко много важни теми - киберсигурност, дигиталната инфраструктура, общата европейска отбрана и миграционната криза, посочи още премиерът.Бойко Борисов подчерта важността на охраната на границите миграционната политика и изтъкна, че България има нулев миграционен натиск.Премиерът наблегна на нуждата на Балканите да има мир. По думите му свързаността на Балканите е важна за това да се задържи младото население и да се спре възходът на популистки и националистки партии. Бойко Борисов очерта, че както инфраструктурната, така и дигиталната и енергийнита сигурност осигуряват на народите на Балканите добра перспектива за живот.", "date": "2018.06.08", "title": "Бойко Борисов: Кохезионната политика е най-важната политика за свързаността"}
{"url": "https://www.novinite.bg/articles/160726/Parlamentat-glasuva-reshenie-za-pridobivane-na-nova-bojna-tehnika", "text": "Народните представители гласуват днес програмата за модернизацията на армията ни.ГЕРБ, ДПС, Обединените патриоти и БСП вчера дадоха заявка, че ще подкрепят проектите на стойност малко над 3,5 млрд. лева. Те предвиждат закупуването на нови изтребители и машини за пехотата. Единствено \"Воля\" призова модернизацията на армията да се случи в по-подходящо време.Общо 1,46 млрд. лева се предвижда да струват 150 бойни машини за пехотата, трябва да бъдат изплащани до 2029 г., а първите машини да пристигнат още през 2019 г. За \"поне 8\" многоцелеви изтребителя са приготвени 1,8 млрд. лв., които ще бъдат разсрочени за 9 години. На втория етап от проекта трябва да се купят още 8. Очакванията са и двата договора да бъдат подписани до края на годината.", "date": "2018.06.08", "title": "Парламентът гласува решение за придобиване на нова бойна техника"}
{"url": "https://www.novinite.bg/articles/160729/Plovdiv-e-domakin-na-debat-za-zdraveopazvaneto-v-ES-s-komisarya-Vityanis-Andryukajtis", "text": "На 14 юни (четвъртък) от 11:00ч в Аудитория 3 на Медицинския университет в Пловдив ще се проведе публичен дебат с Витянис Андрюкайтис, комисар по здравеопазване и безопасност на храните. В дискусията ще участва и председателят на Парламентарната комисия по здравеопазване Даниела Дариткова. Темата на гражданския диалог е \"Здравеопазването в Европейския съюз\".Остават броени дни, за да заявите участието си. Предварителната регистрация в интернет е задължителна на, който ще бъде достъпен до 13 юни 2018 г. Регистрационната форма ще остане отворена до достигане капацитета на залата.С оглед засилените мерки за сигурност, молим всички гости да бъдат пред залата не по-късно от 10:30 ч. за регистрация и проверка за сигурност, както и да носят със себе си документ за самоличност.", "date": "2018.06.08", "title": "Пловдив е домакин на дебат за здравеопазването в ЕС с комисаря Витянис Андрюкайтис"}
{"url": "https://www.novinite.bg/articles/160742/Ninova-kam-Borisov-Badete-raven-s-drugite-a-ne-poslushen-na-drugite", "text": "Такова чудо няма по света, почти година, премиерът не е стъпвал в парламента, за да отчете работата на правителството. Скоро се срещнах с лидери на партии от Вишеградската четворка и ви уверявам, г-н Борисов, брилянтен пример за работеща парламентарна демокрация. Дори тези силни лидери, преди всяко заседание на европейските институции, се явяват пред институциите си, получават подкрепа и отиват със самочувствие на срещите- че зад тях стоя парламентите. У нас, нито веднъж не чухме в НС нито една от важните теми, например по председателството на България на Съвета на ЕС. Не ги обсъдихме и не ви подкрепихме, за да ви дадем това самочувствие, от което наистина имате нужда, за да се явите със силата на цялото народно представителство. Но затова пък чухме, че който обижда премиера, обижда един народ, една държава и една нация. Защо казвам всичко това, колеги? Защото имаме шанс, дори и накрая на нашето председателство, да коригираме грешките и да подпомогнем правителството. В момента, колеги, тече обсъждане на проекта за бюджет на ЕС за следващия програмен период. Сигурно някои от вас ще кажат, че не е важно. Толкова е важно, че не можете да си представите дори. Става дума не само за пари, а за живота на всеки българин и за всеки европейски гражданин. Става дума за бъдещето на Европа и за мястото на България там. Ако попитаме българските граждани- знаят ли какво ги очаква през този бюджет, няма да са много тези, които могат да отговорят. Питам вас, българските депутати от мнозинството, вие знаете ли каква е позицията на вашето правителство по политиката за сближаване. Ще ви я кажа, Томислав Дончев: „Приветстваме курса на харченето на пари, но трябва да има изискване за критерии за това”. Уважаеми колеги, Знаете ли, че в бъдещия програмен период ще се отчитат нови критерии като например- демографска катастрофа и бедност. Нали нямаме съмнение, че сме най-бързо изчезващият народ и най-бедният в ЕС. Справедливостта и Българска социалистическа партия Коалиция БСП за България П Р Е С Ц Е Н Т Ъ Р гр.София, ул.“Позитано” 20 тел/факс 8107234 e-mail: bsppress@bsp.bg солидарността изискват особено внимание към такива държави, за да не се разделя Европа на две скорости. Защо държави, с далеч по-висок стандарт, са оценявани повече от нас, ето как в проекта за бюджет- Италия ще получи с 11 млрд. евро повече, Испания с 10 млрд. евро повече, Гърция с 6 млрд. евро повече. Ако отчитаме новите критерии, ние сме най-бедната и най-бързо изчезваща държава- защо това е така? Защото имат държавници, които бранят интересите на народа си и знаят как да се прави международна политика със съмишленици и със съюзници. Ето какво казват Вишеградската четворка и Хърватия, Румъния и Словения по този въпрос: „Сближаването трябва да остане за всички региони на ЕС, но основно трябва да е за по-слабо развитите региони и държави членки, и новите приоритети да не бъдат за сметка на политиката за сближаване.\" За такива държавници и за такива позиции говорим. Можем ли и ние да бъдем такива. Можели сме, г-н Борисов, но сте пропуснали тази възможност, защото правителството е голямо, на върха на Европа е и не може да се занимава някакво си дребнотемие като- демография и бедност. На протегнатата ръка от тези 7 държави, отговорът на българското правителство е бил, че като председател ще запази неутралитет и не може да изразява национални позиции. От какво пазите неутралитет, г-н Борисов? Пазите неутралитет от българския национален интерес. Същото е и в селскостопанска политика. Нашите земеделски стопани получават едни от най- ниските субсидии, но за това сега ще им ги намалят с още 2 %, а тези в Естония, Литва. Латвия- ще се повишат с по 13%. Къде отива българското земеделие и българската храна и защо това е така? Отговорът е същият –защото там управляват държавници, а не политици с мандатно мислене, като нас. Казвам, „нас”, всички, за да събудя парламента, поставяйки следващите въпроси. Сега се решава бъдещето на Европа и по друга тема – миграция. Питам ви колеги, колко от вас, знаят какво се очаква. Квотният принцип се провали. Дъблинското споразумение не работи. Лидерите в Европа отхвърлиха предложението на България като председател. В задънена улица сме. Какво предлага бюджетът на Европа за следващия период – да се увеличат средствата за миграция от 13 млрд. евро на 35 млрд. лв. Ние подкрепяме цялото финансиране за укрепване на границата, за укрепване на човешкия ресурс, който трябва да пази границата, защото сигурността на Европа е важен приоритет. Бихме искали да се грижим и за бежанците от война, но защо не се изпълняват решенията за връщане на икономическите мигранти. Едва една трета от решенията в Европа за връщане на тези хора, които пребивават Българска социалистическа партия Коалиция БСП за България П Р Е С Ц Е Н Т Ъ Р гр.София, ул.“Позитано” 20 тел/факс 8107234 e-mail: bsppress@bsp.bg незаконно тук са изпълнени, но се увеличават средствата за тяхната социална интеграция тук, в Европа, като се взимат от средствата за слаборазвитите региони. Какво казват европейски лидери по този въпрос, например министър- председателят на Полша: „Предложенията на Европа, които ни налагат квоти, удрят по основите на националния суверенитет”, Чехия: „Искаме да укрепим позициите си, като държави в ЕС, но искаме и право на мнение, дори на най- малките държави”. Еврокомисарят по миграция казва: „Трябва повече действие в областта на връщането и реадмисия”. Какво казва българското правителство, как мислите? Министърът на вътрешните работи: „Разглеждаме това, което ни предлага комисията - регламент, текст по текст на експертно ниво”. Онези държавници изразяват позиция и казват: „Ще си пазим националния си суверенитет”, България казва: „Разглеждаме едни текстове, които ни е дала комисията”. Още един въпрос седи за решаване в момента, още една грешка, която може би се задълбочава и тя е- бюрокрацията в Европа. Уважаеми колеги, Не знам дали знаете, че в бъдещия бюджет се предвижда увеличението на средства за администрацията в Европа от 77 на 85 млрд. евро. 8 млрд. евро повече за чиновници. Ние не сме съгласни с това. Обръщам ви внимание, че австрийският канцлер отиде далеч по-напред и каза, че предлага да намалят еврокомисари от 28 на 18, чуйте с какво държавническо отношение: „Брюксел трябва да даде пример и да съкрати административните разходи, ако искаме да спасим Европа”. Ето такива въпроси вълнуват европейските народни, европейските лидери и държавници. Иска ми се и ние тук, в парламента, и с вас, г-н премиер, като правителство, да влезем в тези теми. И не ми казвайте, че говорим антиевропейски, защото ще ви попитам: Президентът Макрон антиевропеец ли е като се противопоставя на намаляване на субсидиите за земеделските си производители? Канцлерът Курц антиевропеец ли е като иска намаляване на европейската бюрокрация? За „брата Орбан” няма да говоря, знаете позицията му, за Чехия, Словакия, Хърватия, Румъния, Словения- и те ли са антиевропейци. Най-антиевропейското, най-опасното в момента за бъдещето на Европа е мълчанието, вашето мълчание, г-н премиер, по тези въпроси.", "date": "2018.06.08", "title": "Нинова към Борисов: Бъдете равен с другите, а не послушен на другите"}
{"url": "https://www.novinite.bg/articles/160735/162-godini-ot-rojdenieto-na-Dimitar-Blagoev-Dyadoto", "text": "На 9 юни Градският съвет на БСП – София и Районната организация в Банкя организират тържествено честване на 162-рата годишнина от рождението на Димитър Благоев – Дядото.Събитието ще се състои от 10.30 часа в къщата-музей „Димитър Благоев“ в „“ ).В честването ще вземе участие и председателят на НС на БСП Корнелия Нинова.", "date": "2018.06.08", "title": "162 години от рождението на Димитър Благоев - Дядото"}
{"url": "https://www.novinite.bg/articles/160737/GERB-i-BSP-si-meriha-rejtingite-i-trasiraneto", "text": "Министър-председателят Бойко Борисов присъства в парламента за депутатски питания. Той влезе в словесна полемика с Антон Кутев от БСП, в която се измери кой колко е трасирал в Русия и на кой му е по-голям рейтингът. „Това, което трасира президентът Радев, това постигнахме и ние. Това, което той трасира, аз отидох да видя какво е трасирано, то не беше трасирано нищо“, заяви Борисов.Антон Кутев от Левицата веднага му отговори: „Вашата закачка с президента Радев не е във Ваша полза, защото той има по-висок рейтинг от Вас и Вие очевидно не можете да свикнете с това! Изглежда сте били на различни срещи с Владимир Путин, защото Вашата оценка, поне това, което казва Министерски съвет в официалното си съобщение, коренно се различава от това, което говори Путин, да не говорим за това, което говори шефът на пресслужбата. Разликата е абсолютно съществена. Вие говорите какво сте постигнали в тези разговори и как от тук нататък България е отново на газовата карта. Само че тук се говори за това, че не само, че няма договорености, но не е имало и задача да се договарят, нито възможността да се водят преговори, нито пък са правени такива неща. Този, който ви е превеждал от руски, да ви кажа, че не знае езика“.Премиерът влезе в диалог и за рейтингите и заяви, че ГЕРБ има по-голям рейтинг от БСП, а Мая Манолова има по-голям рейтинг от президента. Ангон Кутев му отговори, че това не значи нищо. Междувременно Борисов продължи темата за Русия и отправи предложение към БСП: „От една страна нашите партньори пишат, че съм васал на Путин, а Вие ми казвате, че не се разбирам с него. На кого да повярвам накрая? А три часа си говорихме най-добронамерено с всичко, което имаше. Като дойде Путин в България тази година, ще помоля да седне с вас и на руски да ви обясни и той какво мисли“.", "date": "2018.06.08", "title": "ГЕРБ и БСП си мериха рейтингите и трасирането"}
{"url": "https://www.novinite.bg/articles/160719/Borisov-i-chetirima-ministri-se-otchitat-pred-parlamenta", "text": "Премиерът Бойко Борисов ще вземе участие в петъчния парламентарен контрол. Той ще отговаря на въпрос, зададен от депутата от „БСП за България“ Антон Кутев, свързан с визитата на премиера в Москва и срещата му с руския президент Владимир Путин, която той осъществи в края на месец май, предаде БГНЕС.Втори на парламентарната трибуна ще се качи вицепремиерът по икономическата и демографската политика Валери Симеонов. Той ще отчете пред депутатите работата си във връзка с навършването на 160 години от създаването на Болградската гимназия в контекста на демографската политика на Българското председателство, както и предстоящото 11 заседание на държавите, страни по Конвенцията на ООН за защита правата на хората с увреждания, което предстои да се проведе на 12-14 юни 2018 г. в Ню Йорк (САЩ).Най-много въпроси са адресирани до министъра на външните работи Екатерина Захариева. Тя ще трябва да разясни пред парламента как се развиват двустранните отношения между България и Турция, сигурността и обезпечаването на генералното ни консулство в Мюнхен, назначаването на почетен консул на България в Македония, обезщетяването на тракийските бежанци, както и задължителното писмено съгласуване на международни инициативи на общините с МВнР.Участие в петъчния парламентарен контрол ще вземат още министърът на труда и социалната политика Бисер Петков и земеделският министър Румен Порожанов. В законодателната част на пленарното заседание предстои да продължат дебатите по проектите за инвестиционни разходи за модернизация на Българската армия.", "date": "2018.06.08", "title": "Борисов и четирима министри се отчитат пред парламента"}
{"url": "https://www.novinite.bg/articles/160740/Rejim-za-zdrava-koja", "text": "Кожата е най-големият орган и прозорец към това, което се случва във вашето тяло. Има храни, които причиняват възпаление и могат да доведат до многобройни кожни проблеми. Има храни, който подобряват нейния вид и правят здрава, мека, сияйна, съобщават от foodpanda. Направете една лека детоксикация като премахнете определени хранителни групи към който повечето хора са много чувствителни: глутен, млечни продукти, алкохол, кофеин, яйца, наред с други неща, заменяйки ги с растителна диета, която включва органични меса и риба. В рамките на седем дни след като се придържате към този план на хранене, кожата ви се озарява, заспивате по-лесно и по-рано, а цялото ви тяло функционира отлично. Не става въпрос за диета или за отслабване; това е за създаване на хармония и по- великолепна кожа. А ето и на кои храни да наблегнете.  Кокосово мляко  Бадемово мляко  Зеленчуци  Плодове  Органични меса  Дива сьомга  Киноа", "date": "2018.06.08", "title": "Режим за здрава кожа"}
