{"url": "https://www.novinite.bg/articles/173044/Ivan-Grancharov-kmet-na-Lukovit-S-uspeshnite-proekti-po-PRSR-promenihme-oblika-na-grada", "text": "Община Луковит е една от отличниците по усвояване на европейски средства на глава от населението у нас. Направените инвестиции са видими за всеки, който преминава през градчето, променило визията си през последните години. В момента населението на града е 9000 души, още толкова са и жителите на 11-те села в общината, която първа в България е сключила договор по Програмата за развитие на селските райони (ПРСР). След изпълнението на четири проекта по мярка 321 „Основни услуги за населението и икономиката в селските райони”, вече има изградени канализационни мрежи и пречиствателни инсталации в селата Тодоричене, Торос, Петревене и Румянцево. Общата стойност на изпълнените договори надхвърля 8 млн. лева.„Стремим се да се възползваме от всички възможности, които дава програмата“, споделя кметът на общината Иван Грънчаров. По ПРСР е реализиран и друг проект, чиято стойност е 2 млн. лева. Той е бил насочен към подобряване на централната градска част на Луковит – обновяване на площада и подмяна на осветлението. „Тази успешна инвестиция промени изцяло облика на града и живота на хората“, разказва Грънчаров. Отново със средства по Програмата за развитие на селските райони в Луковит са изградени два центъра от семеен тип за деца в неравностойно положение. „И в това направление също бяхме първи. Сега тези къщи са работещи. В тях има между 8 и 10 деца, които живеят в среда, близка до семейната“, споделя още градоначалникът. Успешното използване на европейски средства по ПРСР в тази община продължава с изпълнението на проекти по подмярка 7.2 „Инвестиции в създаването, подобряването или разширяването на всички видове малка по мащаби инфраструктура“ в настоящия програмен период. По един от тях с отпуснатите средства в размер на 1.3 млн. лева усилено се обновява най-голямото средищно училище на територията на Ловешка област. В момента се прави подмяна на парната инсталация в сградата. Освен това широкообхватният проект предвижда върху покрива на училището да бъдат поставени соларни панели. Тези промени ще позволят на 900 – те деца от Луковит и околните села да учат в една модерна и приятна обстановка. За тях и техните учители ще бъде от голямо значение и подновяването на настилките на спортните площадки. Освен това предстои изграждане и на изцяло нови игрища, които да отговарят на съвременните изисквания. Ремонт вече е направен и на съществуващия физкултурен салон, става ясно от думите на Иван Грънчаров.  Друг проект на общината, който вече е одобрен, предвиждаизграждането на път между три села. „Той се оказа много добре избран, защото ще ни свързва с магистрала „Хемус“, която предстои да мине близо до града“, споделя още кметът. Неговата стойност е около 5 млн. лева.При последния прием по подмярка 7.2 от края на миналата година са подадени още проекти и кметът се надява те също да бъдат одобрени. Единият от тях е за обновяване на градския парк. От общината искат да се възползват и от възможността да подобрят енергийната ефективност на сградите на кметствата в шест от единадесетте населени места. „Програмата за развитие на селските райони има изключително голям ефект за нас в новия програмен период. Тя не е просто глътка въздух, а единствената възможност за малките общини като Луковит да получат по-голямо финансиране. От постиженията й се ползва не само населението, но и бизнесът в селските райони“, категоричен е Иван Грънчаров.  ", "date": "2019.03.26", "title": "Иван Грънчаров, кмет на Луковит: С успешните проекти по ПРСР променихме облика на града"}
{"url": "https://www.novinite.bg/articles/173054/Viceprezidentat-Chlenstvoto-v-ES-ne-oznachava-drug-da-reshava-problemite-ni", "text": "„Членството в Европейския съюз не означава, че някой друг трябва да взема решенията вместо нас. Не трябва да чакаме само механичния превод на европейските директиви.“ Това заяви вицепрезидентът Илияна Йотова на дискусия „България 2019 – нови хоризонти: съмнения, надежди, перспективи“. Форумът, на който млади експерти представиха своите визии за развитието на страната, се организира от Институт за социална интеграция и Фондация „Фридрих Еберт“. По думите на вицепрезидента рискуваме да проведем кампания за европейските избори като „провинциална“ страна, да се изключим от големия разговор за бъдещето на Европа. „В България липсва дебат за нашето място в ЕС, за функционирането на съюза и съдържанието на политиките му“, отбеляза Илияна Йотова. „Когато имаме ясни позиции, можем да търсим своите съюзници в Европа“, изтъкна вицепрезидентът. Илияна Йотова заяви, че страната ни няма позиция за новата отбранителна политика на ЕС, а тя крие рискове от създаването на втори Шенген – този път в сферата на отбраната. Нямаме позиция и по отношение на европейските финанси за следващия програмен период. Вицепрезидентът коментира пакета „Мобилност“, като подчерта, че българската държава не му е обърнала необходимото внимание навреме. Гласуването му в дневния ред на Европейския парламент в „12 без 5“, без достатъчно аргументи и сериозна дискусия Илияна Йотова определи като поредната проява на двойни стандарти. „Малко над 300 души се опитаха да решат съдбата на хиляди европейски граждани“, отбеляза вицепрезидентът. „Да се опитаме да проектираме националните проблеми върху европейските политики“, призова Илияна Йотова. По думите на вицепрезидента в България не се води дебат и за националните приоритети, липсва диалогът с гражданите и експертите по важните за страната теми. „Най-лошите проявления на тази липса са в българското законодателство, което се ремонтира постоянно именно заради липсата на експертна оценка и на аргументирана дискусия“, заяви Илияна Йотова. „Разговорът за демография е разговор за икономиката и нейното развитие“, убедена е вицепрезидентът. По думите на Илияна Йотова в България не се прави целенасочена политика с ясни приоритети за развитие в следващите години. Вицепрезидентът посочи, че страната ни има много неизползван потенциал за развитие в редица области – високите технологии, туризма, селското стопанство. „Нулевите години във вузовете може да са инструмент в борбата с несъответствието между търсене и предлагане на пазара на труда, но те не правят политика“, отбеляза Илияна Йотова. Вицепрезидентът изтъкна, че българската държава е донор в Европа и света на много добре подготвени кадри. „Липсва реална национална политика за западащите и периферните региони на България. Европейските средства не са достатъчни за развитието на икономиката“, подчерта Илияна Йотова. Визиите на млади автори за развитието на България са събрани в книга. Вицепрезидентът поздрави авторите и издателите за смелото начинание и изтъкна важността на такъв тип форуми, на които се обменят идеи за развитието на страната.", "date": "2019.03.26", "title": "Вицепрезидентът: Членството в ЕС не означава друг да решава проблемите ни"}
{"url": "https://www.novinite.bg/articles/173055/PP-ABV-v-Pazardjik-vnesoha-predlojenie-za-zabrana-na-djendar-propaganda-sred-decata", "text": "Общинските съветници от а ПП АБВ в Пазарджик внесоха предложение в учебните заведения на територията на общината да се забрани разпространяването на анкети, брошури и текстове, които съдържат джендър пропаганда. Предложението ще се разгледа извънредно на общинска сесия утре. Проектът предвижда забраната да важи и за детските школи и спортните кубове. Общинският съветник Атанас Шопов коментира пред БНР, че тази пропаганда, наречена джендър пропаганда или трети пол, вече е факт. „Децата във възрастовата граница между 9 и 12 години са най-податливи на подобни влияния“, добави той. Предложението предвижда забраната да бъде вписана в Наредбата за опазване на обществения ред на общината. „Когато го приемем като решение на Общинския съвет, веднага със заповед на кмета ще бъде изпратено до всички директори. И вече всеки директор си носи отговорност. С бурките преди години, ние бяхме първи. Сега се надяваме да се повтори и на по-късен етап да се приеме закон“, каза още Шопов.", "date": "2019.03.26", "title": "ПП АБВ в Пазарджик внесоха предложение за забрана на джендър пропаганда сред децата"}
{"url": "https://www.novinite.bg/articles/173058/Mareshki-Pojelavam-si-da-prodalja-da-rabotya-za-Rodinata-i-za-dobroto-na-horata", "text": "Пожелавам си да продължа да работя за доброто на България и на народа. Това сподели на личната си фейсбук страница Веселин Марешки по повод рождения си ден. Лидерът на ВОЛЯ и зам.- председател на НС днес става на 52. Според него това е възраст, на която вече имаш достатъчно натрупан житейски и професионален опит, както и още много мечти и работа за вършене. „За един успял в личен план човек, най-ценното е да има възможността да направи нещо добро и за Родината си. Това си пожелавам днес -да продължа с вашата подкрепа по избрания път“, каза още Марешки. Той благодари и на екипа си, който го изненадал с оригинална видеочеститка и за по-малко от час е гледана от хиляди потребители на социалната мрежа.", "date": "2019.03.26", "title": "Марешки: Пожелавам си да продължа да работя за Родината и за доброто на хората"}
{"url": "https://www.novinite.bg/articles/173037/Mladen-Marinov-MVR-slujiteli-shte-se-obuchavat-v-Kitaj", "text": "Министърът на вътрешните работи Младен Маринов проведе среща с делегация от Националната комисия по надзор на Китайската народна република, водена от нейния заместник-председател Ли Шулей. Това съобщиха от пресцентъра на МВР.Министър Маринов изрази задоволство от отличните двустранни отношения, активизирането на сътрудничеството и разширяването на договорноправната база в областта на вътрешните работи. Той изказа висока оценка за ползотворния обмен с офиса на аташето по отбрана към посолството, както и за възможността служители на МВР да се обучават в Китай. Г-н Ли благодари за гостоприемството и сподели оценката за нивото на двустранните отношения. Подчерта, че страната му винаги ще бъде признателна на България за това, че е втората държава в света, признала КНР, и изтъкна факта, че през 2019 се чества 70-годишнината от установяването на дипломатически отношения.В рамките на срещата вътрешният министър подчерта правителствения приоритет за борба с корупцията и запозна делегацията с конкретните стъпки в тази област, вкл. приемането на Стратегия за борба с корупцията 2015-2020, създаването на КПКОНПИ и на специализираните съд и прокуратура. Представи резултатната дейност на дирекция \"Вътрешна сигурност“ на МВР, насочена към противодействие на вътрешната корупция и регионалното сътрудничество. Заместник-председателят на китайската комисия по надзор информира, че тя е създадена от една година с цел овладяване на засилването на корупционните практики, отчетени наред с икономическото развитие на страната му. Подчерта, че различните звена за борба с корупцията в Китай са структурирани по начин, който не позволява концентрация на власт и правомощия, а обезпечава разделение на компетенциите и взаимен контрол.Двете страни взаимно си благодариха за ползотворната среща, споделиха важността на сътрудничеството в областта на борбата с корупцията и изказаха готовност за продължаване на обмена.", "date": "2019.03.26", "title": "Младен Маринов: МВР служители ще се обучават в Китай"}
{"url": "https://www.novinite.bg/articles/173060/Obshtina-Lom-shte-ukrepva-svlachishta-sas-sredstva-po-OPOS", "text": "Министърът на околната среда и водите Нено Димов и кметът на община Лом Пенка Пенкова подписаха договор за укрепване на свлачища със средства от Оперативна програма „Околна среда“ (ОПОС) 2014-2020 г. С изпълнението на проекта ще се предотвратят свлачищни процеси върху площ от 18 хектара и ще се повиши защитата на живота и здравето на над 2000 души.Дейностите предвиждат превантивни мерки за подобряване сигурността на населеното място, в т.ч. опазване жилищни, стопански, производствени сгради, земеделски площи, улици, водопроводи и друга техническа инфраструктура. По проекта ще бъдат изпълнени строителни работи за понижаване нивото на подпочвените води, за разширяване съществуващата мониторинговата система, както и изграждане на подпорна стена по бреговата линия на квартал Боруна в Лом.Общият размер на инвестицията е 8,5 млн. лв., осигурени изцяло от ОПОС 2014-2020 г.“. Срокът за изпълнение на проекта е 24 месеца.С дейностите по проекта ще се подпомогне изпълнението на Националната програма за превенция и ограничаване на свлачищата, според която предприемането на превантивни мерки е от първостепенно значение за опазване на човешкия живот и здраве и за преодоляване на тежки материални загуби от активизирането на свлачища.", "date": "2019.03.26", "title": "Община Лом ще укрепва свлачища със средства по ОПОС"}
{"url": "https://www.novinite.bg/articles/173062/Borisov-osvobodi-dvamata-zam-ministri-s-evtini-apartamenti", "text": "Със заповед на министър-председателя Бойко Борисов от длъжността заместник-министър на енергетиката е освободен Красимир Първанов. Подписана е и заповедта за освобождаване на Ваня Колева от поста заместник-министър на младежта и спорта, съобщават от правителствената пресслужба.Двамата подадоха оставки след избухването на скандала с евтините апартаменти за хора от властта.Красимир Първанов подаде оставката си тази сутрин. Решението му дойде, ден след като стана ясно, че Първанов е един от властимащите, закупил апартамент на по-ниска от пазарната цена в столични квартал „Изток”. Жилището, купено от компанията „Артекс”, е придобито на 28 септември 2018 г., а сделката е за апартамент от 149 квадрата и два гаража с обща площ около 50 кв. м. Цената на апартамента е най-ниската, известна до момента - 616 евро на квадратен метър. Ваня Колева е закупила апартамент в сградата „Летера\" на изгодна цена през 2016 г. Миналата седмица пред NOVA  Колева заяви, че не е ползвала никакви преференции. По думите й тя е закупила имота на пазарна цена, за което й е бил нужен и кредит. Това показва и справка в имотния регистър. \"Нито съм искала преференция, нито съм получила. Преди 3 години това е била пазарната цена на имота, предвид това, че той не е имал Акт 16, нито е бил изграден\", коментира Ваня Колева.Още в събота премиерът прие оставката и на Цецка Цачева от поста правосъден министър. Двамата са разговаряли и обсъдили свързаната с името ѝ имотна сделка. Пред премиера Цачева е заявила решението си, че подава оставка и не желае създалото се напрежение да се пренася върху работата на правителството.", "date": "2019.03.26", "title": "Борисов освободи двамата зам.-министри с евтини апартаменти"}
{"url": "https://www.novinite.bg/articles/173040/Barekov-Ne-glasuvah-ZA-biznesa-na-transportnite-oligarsi-az-sam-na-stranata-na-balgarskite-rabotnici", "text": "Евродепутатът Николай Бареков съзнателно не е участвал в гласуването в понеделник за пакет \"Мобилност\", обясни самият той в профила си във Фейсбук. Пловдивчанинът разкри и за \"десетките организирани заплахи и обиди, които от тази нощ получавам на менинджъра си\".  Бареков и още двама български евродепутати – Неджми Али и Светослав Малинов, не са участвали в гласуването, което предопредели пакетът да влезе в дневния ред на последното заседание на Европейския парламент. Само два гласа не стигнаха важната за българските фирми за превози тема да изпадне изобщо от дневния ред - 156 бяха гласовете \"за\", 154 - \"против\".   ", "date": "2019.03.26", "title": "Бареков: Не гласувах ЗА бизнеса на транспортните олигарси, аз съм на страната на българските работници"}
{"url": "https://www.novinite.bg/articles/173050/Nikolaj-Conkov-Nad-30-e-nekomplektat-ot-lichniya-sastav-na-voennoslujeshtite-Balgariya-trudno-garantira-teritorialnata-si-cyalost-i-nacionalen-suverenitet", "text": "Над 30% е некомплектът от личния състав на военнослужещите, България трудно гарантира териториалната си цялост и национален суверенитет. Това каза в ефира на Радио „Фокус“ народният представител от ПГ на \"БСП за България\" и заместник-председател на парламентарната комисия по отбрана доц. д-р Николай Цонков. По думите му това е свързано с условията, в които се намира българската армия към момента. „На първо място беше променен механизмът за изчисляване на възнагражденията на военнослужещите. От 2004 година, когато влязохме в НАТО, възнагражденията се изчисляват на базата на званията на военните. С промяната от тази година възнаграждението вече се изчислява на база както на военното звание, така и на длъжността, която се заема от съответния военнослужещ“, обясни той, като уточни, че тази промяна не води до нищо добро в сектора на отбраната. „Тя доведе дори до намаляване на заплатите на военнослужещите. Знаете, че беше обявено 10-процентно увеличаване на заплатите в държавния сектор, включително и на военнослужещите. Това също не се случи поради различни причини и на практика заплатите бяха увеличени с между 4 и 7%. 7% получиха висшите офицерски звания, а 4 % - редовите военнослужещи и военнослужещите от ниските нива“, припомни доц. д-р Николай Цонков. Той изтъкна, че отсъства както социалната политика на Министерството на отбраната, така и мотивацията на военнослужещите поради липса на перспектива. „Преди системата беше организирана по следния начин: имаше пет кариерни полета, които бяха обвързани с квалификацията на военнослужещите и те учейки, образовайки се, повишавайки квалификацията си, вървяха напред в йерархията на Министерство на отбраната. Сега имаме едно кариерно поле и назначаването на всеки военнослужещ става не на принципа на компетенции, а командирът решава кой да бъде избран и да бъде повишен в звание“, уточни доц. Цонков, като определи тези действия като неправилни политики, водещи до отлив на военнослужещи. Той каза още, че за поддържане интереса на младите към военната професия е необходима ефективна система за привличане, подбор, набиране и назначаване, и кариерно развитие на военнослужещите. “Трябва да се предвидят мерки за изравняване на условията на Министерството на отбраната и на пазара на труда и да се осъществява проактивна информационна и рекламна политика на министерството за популяризиране на Българската армия и повишаване на авторитета на българския военен и на ведомството”, добави Николай Цонков.", "date": "2019.03.26", "title": "Николай Цонков: Над 30% е некомплектът от личния състав на военнослужещите. България трудно гарантира териториалната си цялост и национален суверенитет"}
{"url": "https://www.novinite.bg/articles/173042/Kaloyan-Pargov-Pozor-e-otsastvieto-na-trimata-balgarski-evrodeputati-ot-glasuvaneto-na-paket-Mobilnost", "text": "Позор е единственото определение за отсъствието на тримата български евродепутати от гласуването на пакета \"Мобилност\" вчера в Европейския парламент. Това заяви лидерът на БСП - София Калоян Паргов. Той направи коментара, след като стана ясно, че трима от българските евродепутати - Светослав Малинов, Неджми Али и Николай Бареков - са пропуснали вота, което определи пакетът \"Мобилност\" да попадне в дневния ред на последното заседание на Европейския парламент само с два гласа повече - 156:154.\"Български представители от ЕНП, АЛДЕ и европейските консерватори и реформисти вчера пропуснаха да подкрепят българските превозвачи. Три гласа, които се оказаха решаващи. Случайно или нарочно?! И в двата случая е позор, заяви Калоян Паргов. - Единствено българските социалисти бяха на мястото, за което са избрани – да защитават националните интереси\".Лидерът на БСП - София добави, че Планът \"Макрон\" цели да унищожи българския транспортен бранш. \"А гласуването в Европейския парламент може да легитимира тази присъда. Години ще са необходими, за да преодолеем подобна несправедливост, коментира още той. - Ето защо е толкова важно кого ще изпратим в следващия Европейски парламент. Дали ще изберем хора без чувство за дълг и отговонрост или ще изпратим там истински бойци. Много е важно всички да гласуваме на евроизборите!\".", "date": "2019.03.26", "title": "Калоян Паргов: Позор е отсъствието на тримата български евродепутати от гласуването на пакет \"Мобилност\""}
{"url": "https://www.novinite.bg/articles/173064/Pravnata-komisiya-varna-starite-pragove-na-preferenciite", "text": "Правната комисия в Народното събрание окончателно върна старите прагове на преференциите - 7 процента от подадените гласове за парламентарни и за местни избори и 5 на сто за евродепутати. С гласовете на ГЕРБ беше отхвърлено предложението на Христиан Митев от квотата на „Националния фронт за спасение на България“ за 20-процентен праг на преференциите за местните избори. Не бяха подкрепени и предложенията на ДПС за отпадане на ограничението за разкриване на секции в чужбина, за агитация на чужд език, за отпадане на уседналостта и за видеонаблюдение в избирателните секции. ", "date": "2019.03.26", "title": "Правната комисия върна старите прагове на преференциите"}
{"url": "https://www.novinite.bg/articles/173049/Biser-Lazov-po-deloto-KTB-Cvetan-Vasilev-prevejdashe-mesechno-po-25-000-lv-na-Ivan-Kostov", "text": "Цветан Василев ми разпореди да намеря начин и да превеждам всеки месец на фирма на Иван Костов по 25 000 лева. Това каза пред специализирания съд основният свидетел по делото КТБ Бисер Лазов. Неговият разпит е първи и започна днес около 10 часа.Самият Лазов обясни, че преди да отговаря на въпроси на прокуратурата и адвокатите, ще направи обстойно изложение.Той започна изложението още от 1994 и 1995 година, когато работел в ЦКБ и там се срещнал с Цветан Василев. Първоначално Василев е ръководел фирмата Финаес, впоследствие е започнал работа в ЦКБ, като на един обяд Василев го поканил да започне да работи в неговата фирма, която фиктивно се ръководела от друг човек.Според Цветан Василев една банка, за да съществува, трябвало да има лоби. Така, когато бил поканен през 2000 г. в малката тогава КТБ за изпълнителен директор, веднага било направено дарение на фондация \"Демокрация\".Бисер Лазов виждал много пъти Иван Костов при Цветан Василев. Веднъж Василев извикал Лазов да почака на кръстовището на бул. \"Пушкин\" и \"Борис Трети\". Спуснали се по локалното в посока \"Пирогов\" към сграда на бул. \"Цар Борис Трети\" и спрели, за да я огледат. Там дошла и дъщерята на Иван Костов Мина. \"Гледахме сградата и Василев се ангажира негови дружества да я напълнят\", посочи Лазов.Това станало през 2010 г., а в 2013 г. тя вече била пълна с офиси. Шефът на КТБ разпоредил Бисер Лазов да комуникира с Мина Костова и тези взаимоотношения продължили до февруари 2013 година. Именно тогава вече всички фирми на Цветан Василев, които били 10, се поместили в сградата на бул \"Борис Трети\".Освен това Цветан Василев разпоредил на Лазов да се види с Костов и Мина и посочил как да се осигуряват по 25 000 лева месечно на фирма на Иван Костов. \"Да намеря някакъв начин по договор да се получават тези пари месечно\", заяви Лазов, който е бил дясна ръка на Цветан Василев години наред.Това, което му направило впечатление е, че, служителите от ЦКБ преминавали в неговите фирми, а там отивали в КТБ. Лазаров ги изброи и поименно. \"Всички тези размествания ставаха по усмотрение на Цветан Василев. За тях шефът не се променяше, сменяше се само работното място, но изменението на фактическата ситуация, не означаваше изменение на ситуацията шеф-служител\", посочи Лазов. Основният свидетел сподели още, че при първите им срещи той бил впечатлен от Цветан Василе, споделяли вижданията си и дори двамата мечтаели заедно. Зам-главният прокурор Иван Гешев, който бе и сред първите наблюдаващи по делото, обясни, че разпитът на Лазов е от няколкостотин страници и вероятно ще продължи няколко съдебни заседания.Самият Гешев също присъства в съдебната зала. Разпитът ще продължи и следобед.", "date": "2019.03.26", "title": "Бисер Лазов по делото \"КТБ\": Цветан Василев превеждаше месечно по 25 000 лв на Иван Костов"}
{"url": "https://www.novinite.bg/articles/173076/Dambo-idva-v-kinata-tozi-petak-s-golemi-ushi-i-golyamo-sarce", "text": "Изцяло новото игрално приключение Дъмбо, дело на Дисни и визуалния режисьор Тим Бъртън, е базирано на любимата класическа история, където различните са обичани, семейството е ценено, а мечтите се сбъдват. Собственикът на цирка Макс Медичи (Дани ДеВито) вербува бивашата циркова звезда Холт Фариер (Колин Фарел) и неговите деца Мили (Нико Паркър) и Джо (Финли Хобинс) да се грижат за новородено слонче, чиито огромни уши го правят за посмешище във вече замиращия цирк. Когато обаче те откриват, че Дъмбо може да лети, циркът сякаш се преражда. Това привлича вниманието на сериозния предприемач В. А. Вандевър (Майкъл Кийтън), който иска да включи на всяка цена странното създание в новия си зрелищен цирк – Дриймленд. За целта той наема и атрактивната акробатка Колет Маркант (Ева Грийн), която да изпълнява номерата заедно с Дъмбо и така да привлекат още повече зрители. Скоро обаче грижещият се за Дъмбо Холт открива, че под външния блясък на цирка се крият дълбоки и мрачни тайни, и нищо не е така, каквото изглежда. Сценарист на Дъмбо е Ерен Крюгер (Офелия, Къщата на сенките).Филмът е продуциран отново от него, Джъстин Спрингър (ТРОН: Заветът) и Катърли Фроенфелдер (Домът на мис Перигрин за чудати деца, Големи очи) и Дерек Фрей (Домът на мис Перигрин за чудати деца, Франкенуини). Дъмбо долита в кината на 29 март 2019 година на 2D, 3D, IMAX 3D и 4DX в дублирана и субтитрирана версия.Класическата анимирана приказка Дъмбо на Дисни излиза за първи път на 23 октомври 1941 година и печели „Оскар“ за най-добър запис на музикална картина и е номинирана за най- добра оригинална песен за „Baby Mine“. Игралното пресъздаване на Дъмбо се осъществява с помощта на най-модерни визуални ефекти, за да може образът му да бъде максимално автентичен и истински.", "date": "2019.03.26", "title": "\"Дъмбо\" идва в кината този петък с големи уши и голямо сърце"}
{"url": "https://www.novinite.bg/articles/173048/Fejsbuk-iztri-nad-2600-falshivi-stranici", "text": "\r\nКорпорацията \"Фейсбук\" обяви днес, че е премахнала от своите социални мрежи още профили от Иран, Русия, Северна Македония и Косово, които според нея са имали \"координирано неистинско поведение\", предаде Ройтерс.\r\n\r\nОбщо 2632 страници, групи и профили, свързани със споменатите държави, са отстранени от \"Фейсбук\" и \"Инстаграм\", се казва в съобщението, поместено на платформата на \"Фейсбук\" (http://bit.ly/2U6jXcH).С Иран са свързани 513 от снетите акаунти, а 1907 имат връзка с Русия. Повечето от руските акаунти са разпространявали спам, а останалите са участвали в \"координирано неистинско поведение\". В съобщението на корпорацията се подчертава, че страниците и акаунтите са ликвидирани заради своето поведение, а не заради съдържанието си.През януари \"Фейсбук\" премахна известен брой акаунти, свързани с Иран, припомни Ройтерс.\r\n", "date": "2019.03.26", "title": "Фейсбук изтри над 2600 фалшиви страници"}
{"url": "https://www.novinite.bg/articles/173027/Semejna-drama-v-romskata-mahala-na-Belica-Tast-zakla-zet-si", "text": "Свада между тъст и зет завърши с труп в Белица, съобщи пред \"Фокус\" кметът Радослав Ривански.Инцидентът е станал в ромската махала на града.Скандалът възникнал на 25 март вечерта между няколко члена от семейството. Михаил, неговата съпруга и тъща му се скарали, а мъжът започнал да им налита на бой.Тогава тъстът взел нож и нанесъл върху тялото на зет си няколко прободни рани в областта на шията и слабините.41-годишният Михаил е починал от кръвозагуба.Тъстът се е обадил сам в полицията и се е предал пред органите на реда.Трупът на убития бе транспортиран сутринта за аутопсия в МБАЛ Благоевград.", "date": "2019.03.26", "title": "Семейна драма в ромската махала на Белица: Тъст закла зет си!"}
{"url": "https://www.novinite.bg/articles/173030/3-kg-kokain-otkriha-mitnicheski-slujiteli-v-bagaja-na-patnik-na-GKPP-Kalotina", "text": "3 кг кокаин откриха митнически и гранични служители на ГКПП Калотина. На 22.03.2019 г.  митническите служители от ГД „Митническо разузнаване и разследване“ извършили проверка на автобус, пътуващ, напускащ страната през ГКПП Калотина и пътуващ по редовна автобусна линия от София за Лисабон. При проверката на багажа на един от пътниците – български гражданин с инициали С.П., те установили, че в подплатата на четири якета, които той носел в куфара си, са подпъхнати общо 148 прозрачни полиетиленови пликчета с бяло кристално вещество. При полеви наркотест веществото реагирало на кокаин. По случая е образувано досъдебно производство по описа на ГПУ Калотина, под надзора на Окръжна прокуратура - София.Вчера, 25.03.2019 г., съдът е уважил искането на Окръжна прокуратура – София за налагане на мярка за неотклонение „задържане под стража“ спрямо С.П., привлечен към наказателна отговорност за трафик на наркотици.", "date": "2019.03.26", "title": "3 кг кокаин откриха митнически служители в багажа на пътник на ГКПП Калотина"}
{"url": "https://www.novinite.bg/articles/173051/Ivan-Geshev-Shte-stane-yasno-kak-e-falirala-KTB-ako-osnovniyat-svidetel-potvardi-pokazaniyata-si", "text": "Целта на прокуратурата по делото КТБ е обществото да разбере кой източи 7 млрд. лв. от банката и къде отидоха тези пари, коментира зам.-главният прокурор Иван Гешев на брифинг и допълни, че ако основният свидетел по процеса Бисер Лазов потвърди показанията си пред разследващите ще стане ясно как точно е фалирала банката.Лазов е бил дясната ръка на Василев и предстои да чуем и за \"политическите трепети\" на банкера, заяви Гешев. Той беше категоричен, че ако Лазов потвърди показанията си от тях ще се чуят още имена на публични личности освен споменатите до момента на Иван Костов и дъщеря му Мина.Иван Гешев заяви, че нямало как Бисер Лазов да бъде подсъдим, защото той не е бил част от хората, които са отпускали кредити в КТБ.След кратка почивка разпитът на Лазов продължава.", "date": "2019.03.26", "title": "Иван Гешев: Ще стане ясно как е фалирала КТБ, ако основният свидетел потвърди показанията си"}
{"url": "https://www.novinite.bg/articles/173047/Obraha-majkata-na-Banev-vzeha-9600-evro-djobni-pari", "text": "Крадец е атакувал късно снощи майката на Николай Банев, съобщи Блиц.Мария Банева е била причакана пред луксозното ѝ жилище и атакувана в гръб от неизвестен бабаит.По-късно тя се е оплакала в полицията, че ѝ липсват 9600 евро. Вероятно джобните ѝ пари, с които се е прибирала от Франция.Възрастната жена е била толкова ошашавена, че не е успяла да даде точно описание на нападателя.Столичната полиция вече работи по случая.", "date": "2019.03.26", "title": "Обраха майката на Банев, взеха 9600 евро джобни пари"}
{"url": "https://www.novinite.bg/articles/173057/Policiya-gonila-recidivist-s-kraden-avtobus-iz-Sofiya", "text": "44-годишен криминално проявен мъж отново е в ареста след кражба на автобус и гонка с полицията, съобщиха от Софийската районна прокуратура.На 24 март вечерта, след употреба на алкохол, рецидивистът С.Христов задигнал возилото „Ивеко Дейли” от паркинга на сервиза за автомобилни гуми в „Красна поляна”, където започнал работа след излизането си от затвора в края на миналата година.Почерпеният мъж тръгнал с автобуса към „Сточна гара”, като попаднал на патрул на МВР и не се подчинил на подадения сигнал със стоп палка.Последвало преследване по улиците в центъра на София, което приключило в района на румънското посолство малко след полунощ. Там автобусът се блъснал в огражденията между двете платна и водачът му бил задържан.Прокуратурата ще иска постоянен арест за Христов.Работата по случая продължава.", "date": "2019.03.26", "title": "Полиция гонила рецидивист с краден автобус из София"}
{"url": "https://www.novinite.bg/articles/173065/Radev-v-Egipet-Sofiya-i-Kajro-s-obshti-merki-za-borba-s-terorizma", "text": "България и Египет предприемат общи мерки в борбата срещу тероризма и нелегалната миграция. Това обявиха президентът Румен Радев и египетският му колега Абдел Фатах Ас-Сиси на среща в Кайро. Двамата очертаха общи позиции по актуални проблеми в региона.В двореца Иттихадия двамата държавни глави си обещаха – общи позиции в политиката и общи проекти в областта на икономиката. След 90 години дипломатически връзки, египетският държавен глава определи идването на българския си колега като върхова точка в развитието на двустранните отношения и получи покана от Радев да дойде в София.Двамата президенти са обсъдили и новосъздадения българо-египетски бизнес съвет, който ще работи по общи икономически цели.„Заедно търсим мерки, които не се изчерпват само с търговия. Търсим съвместни производства, сътрудничество в областта на инвестициите, съвместно излизане на трети пазари. Има голям потенциал”, коментира Румен Радев.Основни области, в които ще си сътрудничим с Египет, са военното дело и енергетиката, стана ясно на срещата в Кайро.„Египет и България могат да предложат алтернатива за диверсификация на маршрути и доставки – особено по отношение на природен газ. Обсъдихме сътрудничеството в областта на морския и въздушен транспорт, така че нашите граждани да общуват по-лесно. Това е важно условие за развитие на туризма, на бизнеса”, каза още българският президент.Очаква се двете държави да работят заедно и в автомобилната индустрия, машиностроенето и производството на храни. Във вторник, на бизнес форум в Кайро, представители на 30 български фирми обсъдиха с египетски партньори общи проекти в областта на земеделието, туризма и високите технологии.", "date": "2019.03.26", "title": "Радев в Египет: София и Кайро с общи мерки за борба с тероризма"}
{"url": "https://www.novinite.bg/articles/173022/Dneven-horoskop-za-vtornik", "text": "Налага се да проявите повече гъвкавост през днешния ден. Чарът ви и силното желание да се наложите над конкуренцията ще се окажат решаващи в предстоящите ви битки. Ще имате толкова много идеи, че дори няма да успявате да ги системаизирате, а е добре да направите нещо. Бъдете избирателни и целенасочени, обърнете внимание на част от тях, за да не бъдете разочаровани.При някои от вас днес предизвикателствата ще са повече от рутинните задължения. При всички случаи едва ли ще скучаете. Очаквайте интересно предложение от страна на човек, когото сте позабравили, но той не е.  Вижте повече на: ", "date": "2019.03.26", "title": "Дневен хороскоп за вторник"}
{"url": "https://www.novinite.bg/articles/173063/Osnovniyat-svidetel-po-deloto-KTB-Biser-Lazov-spomena-ime-na-politik-na-razpita", "text": "Някогашният доверен човек на банкера Цветан Василев - Бисер Лазов, днес е разпитван като свидетел по мегаделото „КТБ“.Около обяд разпитът на Лазов продължаваше почти 2 часа. Над 20 години той е бил счетоводител на фирмата на Цветан Василев. Разделят се на 20 юни - денят, в който БНБ затваря  Корпоративна търговска банка.Напускайки фирмата, както Лазов през цялото време наричаше финансовата структура, на която е бил счетоводител, бившата дясна ръка на банкера Цветан Василев отива в прокуратурата с документи и подробен разказ за модела КТБ.В началото на изложението си той обясни, че много е уважавал Василев, че е споделял бизнес вижданията му, че е мечтал с него и се е учил от него, но това е било до раздялата им. Отива във фирмата през 98-а година и твърди, че е виждал как всеки ден на адреса, на който се помещавала фирмата на Василев са влизали коли с милиони. Дотогава - 20 юни 2014 г., задълженията му са били да подготви счетоводната книга на тази фирма, където се отразявало какви пари влизали, какви пари излизали.След като Василев през 2000 г. влиза в КТБ, поканен от 11-те собственици на офшорни фирми, той заявява пред Лазов, че трябва да се търсят политически протекции, за да може да оцелее една малка банка. Лазов спомена и първото име на политик в съдебната зала - това на Иван Костов, за когото каза, че се виждал с Цветан Василев. Костов е идвал в офиса му, а Василев е контактувал и с дъщерята на Иван Костов - Мина. Даже Лазов бил пращан на срещи с нея, за да уговарят общи имоти, които фирмата е наемала.Показанията на Бисер Лазов са основата на прокурорска теза срещу съдения задочно Цветан Василев, описана в многостраничния обвинителен акт, наречен от авторите си  „Общ поглед върху „Модела КТБ““.Достоверността на показанията на Лазов е обект на задочен спор между страните от началото на процеса. Адвокати го обвиняват, че атакува Цветан Василев, за да опази себе си от наказателна отговорност, от прокуратурата пък твърдят, че хора на Василев се опитвали да профилактират Лазов, за да оттегли показанията си.Освен Цветан Василев, който от началото на разследването е в Сърбия, подсъдими за източването на над 2,5 млрд. лева са общо 17 души. Защитават ги близо 40 упълномощени и резервни адвокати.", "date": "2019.03.26", "title": "Основният свидетел по делото „КТБ“ Бисер Лазов спомена име на политик на разпита"}
{"url": "https://www.novinite.bg/articles/173073/Rumyana-Arnaudova-s-podrobnosti-za-vcherashnata-specakciya-v-Blagoevgrad", "text": "Розалина Кьосева е задържаният служител при специализираната полицейска акция в Благоевград. Това заяви на брифинг говорителят на главния прокурор Румяна Арнаудова, предаде „Фокус“.\"Кьосева е разследващ полицай в 1-во РУ – Благоевград. Задържаната е изнасяла поверителна информация към лице, което е криминално проявено. По случая се работи активно от около 4 месеца. Розалина Кьосева е привлечена като обвиняема по 4 престъпления\", разкри още главния прокурор\", посочи Арнаудова.Припомняме, че в понеделник се проведе специализирана акция срещу служител на ОДМВР – Благоевград.\"По същество изнасяната информация е била различна, но при всички случаи тя е била служебна тайна, включително и информация за близки и роднини за лица, които са представлявали интерес за криминалния контингент\", разкри още говорителят на главния прокурор.\"През вчерашния ден бе създадена отлична организация между Районна прокуратура – Благоевград, Дирекция „Вътрешна сигурност“ на МВР, местните служители на тази дирекция, както и ОДМВР – Благоевград\", коментира Арнаудова.Говорителят на главният прокурор уточни, че за същата в рамките на разследването, в което са били използвани и специални разузнавателни средства, са били събрани доказателства за извършени от нея 4 престъпления.\"От около 1 година разполагаме със сигнали за нерегламентирани контактни на разследващ полицай Кьосева, но активно по случаят се работи от 4 месеца\", допълни по темата районният прокурор на Благоевград Борислав Ковачки.По думите му през времето, в което се работи по случая, е било образовано досъдебно производство.„Съответно бяха експлоатирани специални разузнавателни средства, с чиято помощ беше установена престъпна дейност от полицейският служител Розалина Кьосева. Известно ви е, че едно обвинение не може да се базира на специализирани разузнавателни средства, затова в рамките на един кратък период от време бяха разпитани общо 13 свидетели, предстои да бъдат разпитани и други“, каза още районният прокурор Ковачки. Той добави, че към настоящия момент по безспорен и категоричен начин е установена престъпната дейност на полицейският служител.„Затова утре предстои да бъде внесена мярка за определяне на постоянна мярка за неотклонение „Задържане под стража“ по отношение на Кьосева“, добави прокурор Ковачки.", "date": "2019.03.26", "title": "Румяна Арнаудова с подробности за вчерашната спецакция в Благоевград"}
{"url": "https://www.novinite.bg/articles/173035/Jotova-Ima-posledna-vazmojnost-za-otpadane-na-paket-Mobilnost", "text": "Има още една последна възможност в самата сряда да бъде поискано отпадане на дискусията по пакет “Мобилност“ в Европарламента в Страсбург, заради това че са внесени над 1500 изменения, с които не са се запознали своевременно всички евродепутати, коментира днес вицепрезидентът Илияна Йотова.Тя заяви, че за съжаление първият шанс беше пропилян:\"Жалко, вчера пропуснахме една чудесна възможност, винаги в понеделника, когато се гласува дневният ред за седмицата в Страсбург, не всички депутати присъстват и виждате, че вчера са били може би малко повече от 300 от близо 800 човека депутати в ЕП. Винаги може да се случи така, че човек да закъснее, да закъснее полет или да има някакво друго препятствие, или някакъв друг ангажимент, но практиката винаги е била да се подсигуряват гласовете, да се говори с колеги от други парламентарни групи, от собствената парламентарна група, така че интересът да бъде спазен\", каза Йотова.\"Сега е на ход Бойко Борисов като министър-председател и като председател на ГЕРБ. Нека да изчакаме тяхното решение и тогава ще бъдем по-миродавни в коментарите си\", коментира Йотова по повод скандалите с имотните сделки на властта.Елементи на политическа криза има още от напускането на БСП на пленарната зала и всеки път съставянето на кворума е на ръба. Това не е нормална атмосфера и нормална работа на българския парламена, отбеляза Йотова.Йотова не знае законите, които се приемат в каква доза категоричност са те, при положение, че не се приемат с достатъчна дускусия.\"Законите не се правят за 240 народни представители, а за всички български граждани\", категоричен е вицепрезидентът.На въпрос, ако ГЕРБ отпаднат от власт, кой може да дойде на тяхно място, Йотова се учуди на поставения въпрос и посочи, че живеем в демократична държава и хората са тези, които ще решат на кого да се доверят.", "date": "2019.03.26", "title": "Йотова: Има последна възможност за отпадане на пакет “Мобилност“"}
{"url": "https://www.novinite.bg/articles/173018/Osnovniyat-svidetel-po-deloto-KTB-na-razpit-v-sada", "text": "Основният свидетел на прокуратурата по делото за източването на КТБ e на разпит в съда. Някогашният доверен човек на банкера Цветан Василев ще даде показания, след като делото тръгна по същество.В продължение на 8 месеца прокуратурата чете обвинителния акт по делото. Законова промяна обаче спря четенето и така след сбит доклад на прокуратурата мегапроцесът тръгна.Цветан Василев и общо 18 души са подсъдими за източването на 2,6 милиарда лева от фалиралата банка. Василев е в Сърбия и чака екстрадиция. Спецсъдът обмисля разпит с видеовръзка.", "date": "2019.03.26", "title": "Основният свидетел по делото КТБ на разпит в съда"}
{"url": "https://www.novinite.bg/articles/173059/Sliven-777-narusheniya-na-ZDvP-sa-ustanoveni-za-edna-sedmica-v-oblastta", "text": "разпоредени от ГДНП, главния секретар на МВР и директора на ОДМВР-Сливен старши комисар Димитър Величков. Екипи, сформирани от служители на Пътна полиция и районните управления в Сливен, Нова Загора, Твърдица и Котел са проверили 1860 моторни превозни средства, и 1923 лица. Констатирани са 777 нарушения на Закона за движение по пътищата и Кодекса за застраховане. За една седмица на територията на ОДМВР-Сливен с мобилни и стационарни камери са констатирани 477 нарушения на скоростта и 1 автомобил без застраховка Гражданска отговорност. Издадени са 316 електронни фиша за скорост и 1 електронен фиш за автомобил без застраховка. В поделенията на Пътна полиция и при проверки на пътя са връчени 86 фиша и са отнети 7 шофьорски книжки за неплатени глоби. За други нарушения са съставени 641 фиша. Актовете са 128. Установени са 7 неправоспособни водачи. 2 водачи са хванати да управляват след употреба на алкохол с над 1,2 промила. 1 е управлявал МПС след употреба на наркотици. Общо отнетите свидетелства за управление на МПС са 11. В Сливен, Котел и Нова Загора са съставени общо 134 фиша за неправилно паркиране. Завишена остава патрулната дейност по отношение установяване на лица, които управляват под въздействието на наркотични вещества и алкохол. Продължават операциите по пътна безопасност за установяване на нарушения, пряко влияят на пътния травматизъм, както и ежедневен контрол на скоростта, употребата на наркотици и алкохол, правоспособност, застраховка Гражданска отговорност, спазване на предимство, сигнализация и маркировка.", "date": "2019.03.26", "title": "Сливен: 777 нарушения на ЗДвП са установени за една седмица в областта"}
{"url": "https://www.novinite.bg/articles/173066/Karakachanov-Darjavata-e-investirala-1-mlrd-lv-za-integrirane-na-romite-rezultatat-e-nulev", "text": "Около 1 млрд. лева е инвестирала държавата за интегриране на ромското население от 2007 до 2017 г., а резултатът е нулев. Това показват изчисленията на вицепремиера Красимир Каракачанов.Той съобщи данните по време на кръгла маса в Министерския съвет. Целта е да се обсъдят новите предложения за приобщаване на ромите с общественици и представители на гражданското общество.„Изправени сме пред сериозна заплаха за гражданския мир, ако не приемем работеща стратегия през следващите 2-3 години. Много хора питата: „Сега ли му е времето?”. Ако питате мен, закъснели сме поне с две десетилетия”, коментира той. „Имаше много реакции, че тези правила са дискриминационни. Никой обаче не успя да посочи текст от концепцията, който показва това”, отбеляза Каракачанов.Преди два месеца вицепремиерът предложи Концепция за интегриране на ромското население. Актът бе продиктуван от размириците във Войводиново. Досега обаче тя не е приета от правителството. Очаква се в понеделник да влезе в дневния ред на МС.", "date": "2019.03.26", "title": "Каракачанов: Държавата е инвестирала 1 млрд. лв. за интегриране на ромите, резултатът е нулев"}
{"url": "https://www.novinite.bg/articles/173077/Protivozachatachno-hapche-za-maje-premina-uspeshno-klinichni-izpitaniya", "text": "Американски учени, тестващи противозачатъчно хапче с група мъже, заявиха, че то е безопасно, понася се добре и ефектът от него е обратим, съобщиха в. \"Дейли мейл\" и в. \"Мирър\".Това е второто обещаващо противозачатъчно хапче за мъже в процес на изпитания. Съществува и гел с такъв ефект, който също е в изпитания.Специалистите от Биомедецинския изследователски институт в Лос Анджелис и Вашингтонския университет очакват да минат десетина години преди противозачатъчното хапче за мъже да излезе в продажба.Хапчето 1-beta-MNTDC е модифицирана синтетична форма на тестостерона. То действа както върху мъжките хормони, така и върху прогестерона, който освен от женските яйчници, се освобождава и от мъжката ендокринна система за производство на тестостерон. Идеята е хапчето да намали производството на сперма в тестисите, но нивото на тестостерона в останалата част от организма да се запази.\"Резултатите ни показват, че хапчето намалява производството на сперма, като в същото време запазва либидото\", каза д-р Кристина Уанг, един от ръководителите на изследването.В изпитанията са участвали 40 здрави мъже, като 10 от тях са получавали плацебо. Нивото на тестостерона на пилите хапчето спаднало значително, без видими странични ефекти.Липсата на силни странични ефекти се дължи на факта, че медикаментът имитира действието на тестостерона в останалата част от тялото, но не е достатъчен за производството му в тестисите.Периодът на изследването - 28 дена, обаче е кратък за оптимален резултат. За да се отрази медикаментът върху производството на сперма, са необходими 60 до 90 дни. Предстоят по-дълги клинични изследвания.Една трета от мъжете са склонни да пият противозачатъчно хапче. Една четвърт от анкетираните обаче са казали, че не биха го правили.", "date": "2019.03.26", "title": "Противозачатъчно хапче за мъже премина успешно клинични изпитания"}
{"url": "https://www.novinite.bg/articles/173017/S-bezprecedenten-vot-britanskite-deputati-reshiha-da-poemat-kontrola-nad-Brexit", "text": "С безпрецедентен вот в нощта срещу вторник британските депутати решиха да поемат контрола над Brexit, отнемайки тези правомощия от Камарата на общините. Така парламентът вече има властта да гласува за различните опции за излизане от Европейския съюз, съобщава Би Би Си.Поправката, внесена от депутата консерватор Оливър Летуин, беше приета с 329 срещу 302 гласа. Трима министри подадоха оставки, за да могат да упражнят правото си на глас. Постовете си напускат министърът на външните работи Алистър Бърт, на бизнеса - Ричард Харингтън, и здравеопазването - Стив Брайн. Изменението налага промяна в правилата на заседанието на парламента в сряда, за да се предостави време за гласуване за различни варианти за Brexit. Това ще позволи да бъде организирана серия от гласувания, включително за оставане в единния пазар, за нов референдум и дори за отмяна на излизането от ЕС. Това е поредното поражение за премиера Тереза Мей, която опитва да намери подкрепа за приемане на споразумението за излизане, договорено с Брюксел и отхвърлено два пъти от депутатите.Обединеното кралство трябваше да напусне Европейския съюз на 29 март, но миналата седмица Мей се договори с европейските лидери Brexit да се отложи - за 22 май, ако парламентът одобри нейното споразумение за развода тази седмица, и за 12 април, ако не го одобри.", "date": "2019.03.26", "title": "С безпрецедентен вот британските депутати решиха да поемат контрола над Brexit"}
{"url": "https://www.novinite.bg/articles/173068/Zaradi-Brekzit-Valyat-ostavki-na-britanski-ministri", "text": "\r\nТрима държавни министри от кабинета на Тереза Мей подадоха оставки в знак на несъгласие със стратегията за излизането на Великобритания от Европейския съюз.\r\n\r\n\r\n\r\n\r\n", "date": "2019.03.26", "title": "Заради Брекзит: Валят оставки на британски министри"}
{"url": "https://www.novinite.bg/articles/173010/Zahlajdane-zaoblachavane-i-po-niski-temperaturi", "text": "Днес облачността ще е значителна, с повече слънце преди обяд над източните райони. На много места, главно около и след обяд ще превали дъжд. Вятърът ще се ориентира от северозапад, в Източна България – от север-североизток, ще е до умерен и с него ще прониква студен въздух. Температурите ще се понижат и преобладаващите максимални ще бъдат между 12 и 17 градуса, все още на места в Югоизточна България до 20, сочи прогнозата на НИМХ.Атмосферното налягане е по-ниско от средното за март – ще започне да се повишава.Над планините облачността ще е значителна и на много места ще превали дъжд, над 1700 метра – сняг. Условия за по-обилни валежи ще има след обяд в Западните Родопи и Пирин. Ще духа умерен северозападен, по билата – югозападен вятър. Максимална температура на височина 1200 метра около 7 градуса, на 2000 метра – около 1.Над Черноморието сутринта ще е слънчево, но през деня ще се заоблачи. Ще се задържи без валежи. Ще духа до умерен вятър от север-североизток. Максимални температури на въздуха: 13-18 градуса. Температурата на морската вода е 10. Вълнението на морето ще бъде 2-3 бала. ", "date": "2019.03.26", "title": "Захлаждане, заоблачаване и по-ниски температури"}
{"url": "https://www.novinite.bg/articles/173012/Zapochna-remontat-na-tri-viadukta-na-AM-Trakiya-v-posoka-Plovdiv", "text": "Започна ремонтът в платното за Бургас на три мостови съоръжения на АМ „Тракия“ - при 13-ти, 15-ти и 20-ти километър. Виадуктите не са обновявани основно от построяването им преди повече от 30 години. При извършването на строителните работи движението ще се осъществява двупосочно в платното за София. За улеснение на трафика в края на работната седмица - в петък и събота, в района на ремонтирания участък ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив. Предвижда се ремонтните дейности да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели.Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. Агенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновени пътни участъци. През миналата седмица започна и ремонт на моста над река Тополница на АМ „Тракия“. До 30 април движението от 77-ми до 78-ми км в посока Пловдив се ограничава в активната и аварийната лента и се осъществява в изпреварващата лента. Предвиден е ремонт на дилатационна фуга, хидроизолация, възстановяване на бетонови повърхности на устой и греда, полагане на нова асфалтова настилка и хоризонтална маркировка. От 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота, в района на ремонтирания участък, има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив. Целта е улеснение на трафика в пиковите часове през почивните дни, когато много хора тръгват на път.", "date": "2019.03.26", "title": "Започна ремонтът на три виадукта на АМ „Тракия“ в посока Пловдив"}
{"url": "https://www.novinite.bg/articles/173045/Germaniya-obmislya-zadaljitelni-vaksini", "text": "\r\nПравителството на Германия обмисля дали да задължи родителите да ваксинират децата си срещу дребна шарка на фона на увеличаващия се брой случаи на заразната болест. Италия вече се реши на подобна стъпка по същата причина.\r\nСпоред здравните експерти в страната децата не трябва да плащат \"безотговорните грешки на родителите си\". По въпроса работи експертна група заедно с министъра на здравеопазването Йенс Шпан и очакванията са съвсем скоро да бъде намерено решение.\r\n\r\n\r\n\r\n\r\n\r\n\r\n", "date": "2019.03.26", "title": "Германия обмисля задължителни ваксини"}
{"url": "https://www.novinite.bg/articles/173013/Nad-12-mln-lv-shte-se-investirat-v-izgrajdaneto-na-kragovoto-krastovishte-pri-s-Trud", "text": "Започва изграждането на кръгово кръстовище при с. Труд. То е при пресичането на път ІІ-64 Карлово - Пловдив при 48-ми км и път ІІІ-606 Строево - Труд. Инвестицията е за близо 1,2 млн. лв. и средствата са от бюджета на Агенция „Пътна инфраструктура“. С новото кръстовище при село Труд, което ще бъде и с енергоефективно LED осветление, ще се подобри безопасността при преминаване по съществуващото в момента триклонно кръстовище. Ще намалеят до минимум предпоставките за пътно-транспортни произшествия, тъй като шофьорите няма да се налага да правят неразрешен обратен завой за по-пряка връзка. Съществуващото кръстовище при 48-ми км на второкласния път ІІ-64 Карлово - Пловдив се намира на около 600 м от пътен възел „Труд“ на автомагистрала „Тракия“. В момента то не обслужва посоката Пловдив - Строево и движението в посока Пловдив - Строево - Голям Чардак се осъществява през кръстовището при 46-ти километър в с. Труд. Строително-монтажните работи ще бъдат изпълнени от ДЗЗД „Кръгово кръстовище Труд 2018“, в което участват: „ПСТ Груп“ ЕАД и „Сет Къмпани“ АД. Стойността на договора е 1 208 750,95 лв. с ДДС. Строителният надзор е възложен на „Пътконсулт 2000” ЕООД, а техният договор е за 12 960 лв. с ДДС. Срокът за изпълнение е 6 месеца.", "date": "2019.03.26", "title": "Над 1,2 млн. лв. ще се инвестират в изграждането на кръговото  кръстовище при с. Труд"}
{"url": "https://www.novinite.bg/articles/173078/Ogromni-pojari-bushuvat-v-Severna-Italiya", "text": "\r\nОгромни пожари бушуват в Северна Италия край Торино и Генуа. В Генуа ветрове със скорост от 100 километра в час разпалват огъня, който обхваща бързо много хектари със суха растителност.\r\n\r\n\r\n\r\n\r\n", "date": "2019.03.26", "title": "Огромни пожари бушуват в Северна Италия"}
{"url": "https://www.novinite.bg/articles/173016/Carkvata-otbelyazva-Sabor-na-Sv-Arhangel-Gavriil", "text": "Православната църква отбелязва Събор на Св. Архангел Гавраил - един от седемте \"ангелоначалници\". Архангелите възнасят молитвите на хората към Бог и разкриват смисъла на пророческите видения и хода на събитията. В християнската традиция архангел Гавриил се свързва най-вече с Благовещението. Затова дори извън сцените на Благовещение той се изобразява с раззеленена клонка или цъфнала лилия в ръце.В светото писание са отбелязани и други случаи, в които Свети арх. Гавриил е осъществявал контакт с живите хора. Имен ден празнуват Габриел, Габриела, Гавриил, Гаврил.Честит празник на всички именици!", "date": "2019.03.26", "title": "Църквата отбелязва Събор на Св. Архангел Гавриил"}
{"url": "https://www.novinite.bg/articles/173056/Za-finala-na-Igra-na-tronove-Puskat-drakonovi-shokoladovi-yajca", "text": "Шоколадови яйца, вдъхновени от сериала \"Игра на тронове\", ще похапват избрани британци, съобщава БТА. Осмият сезон на хитовата телевизионна поредица ще започне дни преди Великден и по този повод от компанията производител на лакомството решиха да изненадат почитателите на сериала.„Драконовите” шоколадови яйца ще се продават на цена от 0,80 паунда. Те ще бъдат ръчно изработени от бял шоколад и оцветени в зелен, червен и лилав цвят, с тегло 1 кг. Специалният продукт ще е в продажба от 14 април - датата на премиерата на последния сезон от „Игра на тронове”., казва Джо Гроувс от сладкарската фирма.Лошата новина за феновете и голяма част от британците е, че сладките изкушения ще се продават само в районите на Лондон, Манчестър и Лийдс. ", "date": "2019.03.26", "title": "За финала на \"Игра на тронове\": Пускат \"драконови\" шоколадови яйца"}
{"url": "https://www.novinite.bg/articles/173020/Proveryavame-onlajn-honorarite-si-v-sajta-na-NAP", "text": "От днес физическите лица могат да проверят в сайта на НАП дали за тях има подадени данни от предприятия и от самоосигуряващи се лица за изплащани доходи, различни от тези по трудов договор, като например хонорари. Така гражданите ще могат да проверят и попълнят коректно годишните си декларации за облагане на доходите. Е-услугата „Справка за изплатени доходи (различни от трудови) на физически лица“ е публикувана в Портала на НАП за електронни услуги - https://inetdec.nra.bg/ и е достъпна с персонален идентификационен код (ПИК) или квалифициран електронен подпис (КЕП) от всички физически лица, имащи разрешен пълен достъп до услугите на НАП и такива с КЕП на упълномощено лице, на които е разрешен пълен достъп до услугите „Предоставяне на данъчна и осигурителна информация и информация от данъчно-осигурителната сметка“. Е-услугата предоставя информация също за вида и размера на изплатения доход, както и за удържания данък. От НАП напомнят, че срокът за подаването на декларациите за облагане на доходите от 2018 г. изтича на 30 април 2019 г., като до тогава трябва да се плати и посоченият в тях данък за довнасяне. Най-бързо и лесно декларациите се подават онлайн с ПИК или електронен подпис. ", "date": "2019.03.26", "title": "Проверяваме онлайн хонорарите си в сайта на НАП"}
{"url": "https://www.novinite.bg/articles/173023/Izrael-i-Hamas-sklyuchiha-primirie", "text": "Израел и Хамас сключиха примирие с посредничеството на Египет, след размяна на удари. Примирието влезе в сила в 22 ч. местно време.По-рано израелската авиация е поразила сградата с офиса на един от лидерите на Хамас. Унищожени са и други две сгради на палестинската групировка. Вчера сутринта ракетна атака на Хамас засегна  жилищна сграда в централната част на Израел и рани седем души, а премиерът Нетаняху съкрати посещението си в Съединените щати.", "date": "2019.03.26", "title": "Израел и Хамас сключиха примирие"}
{"url": "https://www.novinite.bg/articles/173028/Koga-shte-pochivame-po-Velikden", "text": "Първата за годината по-дълга почивка за работещите тази година е за Великден, който ще честваме на 28 април.За празника ще се почива общо 4 дни - от петък, 26 април, до понеделник, 29 април, включително.За сметка на това обаче, около 1 май - Ден на труда и на международната работническа солидарност, сряда, няма да има допълнителни почивни дни.Така ще бъде и на Гергьовден - 6 май, Ден на храбростта и Българската армия, който се пада в понеделник.Без допълнителни почивни дни ще преминат и празниците около 24 май (петък) - Ден на българската просвета и култура и на славянската писменост.Без допълнителни почивни дни ще е също за 6 септември - Ден на Съединението, петък.Един допълнителен ден почивка ще получим за 22 септември - Ден на Независимостта на България, който се пада в неделя. Затова ще се почива и на 23 септември - понеделник.Следващата по-дълга почивка ще бъде чак около коледните празници. 24, 25 и 26 декември - Бъдни вечер и Рождество Христово, през 2019 г. са съответно вторник, сряда и четвъртък. Ще се почива три дни, но без допълнителни свободни дни.", "date": "2019.03.26", "title": "Кога ще почиваме по Великден?"}
{"url": "https://www.novinite.bg/articles/173029/Nova-semejna-obrazovatelna-programa-v-Nacionalniya-voennoistoricheski-muzej", "text": "Кои са едни от най-верните приятели на фронта? А кои са най-бързите пощальони по време на война? Могат ли кучетата да бъдат санитари и имат ли място камилите в армията? Отговорите на тези и други любопитни въпроси дава най- новата образователна програма на Националния военноисторически музей – „Животните на фронта“. Специалното предложение на Музея към семейната публика стартира в началото на пролетната ваканция, като първите издания на образователната програма ще се проведат в почивните дни на 30 и 31 март, както и на 6 и 7 април от 11.00 ч. Програмата е вдъхновена от любовта между човека и животните, която оцелява и в най-тежките условия по време на война. Малките приятели на Музея и техните родители ще могат да научат какви задължения имат животните на фронта и какви качества проявяват те, за да бъдат полезни на войниците. „Животните на фронта“ е предназначена за деца от 6 до 11 години, провежда се в групи до 20 човека и е неоходимо предварително записване на тел. 088 660 4229. Всички участници в програмата заплащат такса от 2 лв., както и входен билет според утвърдения ценоразпис на НВИМ.", "date": "2019.03.26", "title": "Нова семейна образователна програма в Националния военноисторически музей"}
{"url": "https://www.novinite.bg/articles/173036/Saprugata-na-Lozan-Panov-sashto-si-kupila-apartament-ot-Arteks", "text": "Съпругата на Лозан Панов - Елисавета, също си е купила апартамент от инвеститора \"Артекс\". Съпругата на председателя на Върховния касационен съд е сключила сделката още през 2013 г.От справка в Имотния регистър става ясно, че на 10 април 2013 г. \"Артекс Инженеринг\" продава на \"Ганева 2000\" ЕООД апартамент от 172 кв.м. и два гаража, съответно по 19,5 и 19,7 кв. м., в кооперация на ул. Елемаг\" № 32 в елитния столичен квартал \"Изгрев\", пише \"Правен свят\".В справката е посочено, че за общата площ (от 211,2 кв.м.) са платени 93 004,5 лв. или по 225 евро на квадрат. Проверка в един от най-големите сайтове за недвижими имоти установи, че средната пазарна цена на апартаментите в кв. \"Изгрев\" през март-април 2013 г. е била 1101 евро на квадрат. Така излиза, че ако Елисавета Панова е трябвало да придобие апартамента и двата гаража по пазарни цени от 1101 евро, реалната стойност на имота щеше да достигне 232 531 евро или 455 761 лв., вместо платените 93 000 лв.От отчетите на \"Ганева 2000\" ЕООД, чийто едноличен собственик на капитала е Панова, става ясно, че сумата за покупката на имота е била налична във фирмената сметка. Финансовите отчети на дружеството обаче сочат, че ако трябваше да купи на реалните цени апартамента и гаражите, Елисавета Панова (по първи съпруг Ганева - бел.ред.) не би могла да го направи, просто защото фирмата й, поне по документи, не е разполагала с такъв паричен ресурс.Апартаментът на Панови е на шестия етаж в луксозната бутикова сграда \"Елемаг Дипломат\" на едноименната улица. За високия ценови клас на имота говори и фактът, че жилищната кооперация е отличена в Националния конкурс \"Сграда на годината\" 2014 г. с Грамота за високо оценена номинация.\"Името на сградата напомня нещо специфично за мястото, предпочетено от посолства, като това на Германия, Русия, Япония, Аржентина. Престижът на района се дължи и на взискателните клиенти\", изтъкват предимствата на имота от строителната компания.Самият апартамент на Панови се състои от дневна с трапезария, разположени на площ колкото една боксониера - 41 кв.м., плюс кухненски бокс, две спални от по 20 кв.м., един кабинет, две бани, два санитарни възела, мокро помещение и две тераси.Собствениците на „Артекс инжинеринг“, архитектите Весела и Пламен Мирянови са кумове на Елисавета и Лозан Панови.Съдия № 1 и втората му съпруга сключват брак малко след като той оглавява Върховния касационен съд през 2015 година.", "date": "2019.03.26", "title": "Съпругата на Лозан Панов също си купила апартамент от Артекс"}
{"url": "https://www.novinite.bg/articles/173041/Glasuvane-EP-reshava-spirame-li-da-vartim-strelkite-na-chasovnicite", "text": "\r\n\r\n\r\n\r\n\r\nДържавите от ЕС, които ще решат окончателно да запазят лятното си часово време, ще сменят часовниците си за последен път в последната неделя на март 2021 г., според проекта на позиция на Парламента.\r\nСтраните, които ще предпочетат да запазят стандартното (зимно) часово време, могат да сменят часовниците си за последен път в последната неделя на октомври 2021 г.\r\nЕвродепутатите искат страните на ЕС да се координират помежду си, за да гарантират, че функционирането на единния пазар няма да бъде възпрепятствано.\r\n", "date": "2019.03.26", "title": "Гласуване: ЕП решава спираме ли да въртим стрелките на часовниците"}
{"url": "https://www.novinite.bg/articles/173021/Slabo-zemetresenie-kraj-Blagoevgrad", "text": "Земетресение с магнитуд 2,7 по скалата на Рихтер е регистрирано на територията на България, близо до Благоевград, предаде БГНЕС. Трусът е усетен в 02:27 ч. тази нощ с епицентър на 13 км източно от Благоевград и на 80 км южно от София, с дълбочина 2 км. Няма данни за материални щети.", "date": "2019.03.26", "title": "Слабо земетресение край Благоевград"}
{"url": "https://www.novinite.bg/articles/173046/Dva-pojara-v-Ruse-za-poslednite-12-chasa", "text": "Два пожара избухнаха в центъра на Русе за последните 12 часа. Единият взе жертва, а другият хвърли в паника жителите на блок в близост до училище.Причините за втория инцидент тепърва ще се изясняват.Огънят в блока, който на метри от Училището по изкуствата, е тръгнал около 11 ч. Съседи са усетили дим и са подали сигнал на тел. 112. Част от хората са успели да излязат навън, но други от по-високите етажи са останали по домовете си.От дима е пострадала единствено възрастна жена, която бе откарана за преглед в болницата. В същия район, но на съседна улица, тази нощ е имало още един пожар. При него е загинал 72-годишен мъж, който е бил болен и е живеел сам. Огънят е тръгнал от незагасена цигара.", "date": "2019.03.26", "title": "Два пожара в Русе за последните 12 часа"}
{"url": "https://www.novinite.bg/articles/173015/Prodaljavat-remontite-na-dva-viadukta-na-AM-Hemus", "text": "От утре - 26 март, движението от 33-ия до 40-ия километър на автомагистрала \"Хемус\" ще се осъществява двупосочно в платното за София заради ремонт на виадуктите при 36-ия километър /\"Коренишки дол\"/ и при 37-ия километър в платното за Варна. Това съобщи пресцентърът на Агенцията \"Пътна инфраструктура\".През миналата година беше ремонтирано платното за София на двете съоръжения и сега трафикът ще преминава по тях. Виадуктите не бяха обновявани от построяването им преди повече от 30 години. \"Коренишки дол\" при км 36+450 е в експлоатация от 1986 година, а дължината му е 481 метра. Съоръжението при км 37+920 е 322 метра. Очаква се ремонтът им да завърши до края на строителния сезон. Ще се ремонтира както пътното платно, така и долното строене /колоните на съоръженията/, информират от АПИ.В момента на автомагистрала \"Хемус\" се ремонтира и тръбата за София на тунел \"Витиня\". Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.От АПИ апелират шофьорите да карат разумно и да спазват стриктно въведената временна организация на движението по време на строителните работи. Ремонтът е наложителен и трябва да бъде направен, за да се пътува след това много по-удобно по обновените пътни участъци. Утре от 10.00 до 15.30 часа движението по автомагистрала \"Тракия\", в тунела \"Траянови врата\" в посока Бургас, ще се осъществява в изпреварващата лента поради ремонт на осветителната система и на видеонаблюдението в изпреварващата лента. ", "date": "2019.03.26", "title": "Продължават ремонтите на два виадукта на АМ \"Хемус\""}
{"url": "https://www.novinite.bg/articles/173043/Evropejskiyat-parlament-glasuva-spornata-direktiva-za-avtorskoto-pravo", "text": "\r\nВ опит да защитят авторските права, депутатите предлагат да се плаща за авторски материали и \"он лайн\". Това може да промени изцяло работата на социалните платформи и търсачки, и сериозно да застраши свободата на изразяване в мрежата.\r\n\r\n\r\n\r\n\r\n", "date": "2019.03.26", "title": "Европейският парламент гласува спорната директива за авторското право"}
{"url": "https://www.novinite.bg/articles/173026/Planat-Makron-600-balgarski-shofori-shte-protestirat-pred-EP", "text": "Европейският парламент ще гласува в сряда предложените промени в правилата за международните пътни превози, станали известни като поправката \"Макрон\".  Очаква в същото време около 600 български превозвачи да протестират пред европарламента. Има разрешението за 1 камион, който ще бъде използван за трибуна.Пакетът „Мобилност” има вече над 2000 поправки. Предложението за гласуването му беше прието с 156 срещу 154 гласа при трима отсъстващи от зала български евродепутати - Неджми Али, Светослав Малинов и Николай Бареков.„Полетът София- Франкфурт закъсня с 1 час”, обясни Светослав Малинов отсъствието си от залата.„Оставих този пакет да мине, за да видят българските транспортни босове, че не може техните работници в 21 век да живеят 90 дни в кабината и да ползват тоалетните на бензиностанциите”, заяви Николай Бареков.каза в ефира на „Здравей, България” министърът на транспорта Росен Желязков.", "date": "2019.03.26", "title": "Планът \"Макрон”: 600 български шофьори ще протестират пред ЕП"}
{"url": "https://www.novinite.bg/articles/173052/Maj-padna-ot-terasa-v-Blagoevgrad-i-zagina", "text": "Мъж е загинал след падане от тераса в жк. \"Запад\" в Благоевград.Това съобщи говорителят на Областната дирекция на МВР Йорданка Шаркова за Радио \"Фокус\" - Пирин.Към момента служители на полицията изясняват причините за инцидента.", "date": "2019.03.26", "title": "Мъж падна от тераса в Благоевград и загина"}
{"url": "https://www.novinite.bg/articles/173061/NAP-pravi-analiz-na-sdelkite-na-Arteks", "text": "Националната агенция за приходите прави анализ на сделките на фирма „Артекс“, при които представители на властта са придобили имоти под пазарната цена, съобщиха от приходната агенция.\r\nОттам не могат да разкриват подробности около случая преди края на проверките, съобщи „Хоризонт“.\r\nОт агенцията категорично отрекоха информацията, че са опростени просрочени задължения от 20 милиона лева на фирмата, натрупани от неплатени данъци и осигуровки\r\n", "date": "2019.03.26", "title": "НАП прави анализ на сделките на „Артекс“"}
{"url": "https://www.novinite.bg/articles/173069/Novi-sluchai-na-afrikanska-chuma-po-divite-svine-v-Tervelsko", "text": "Нови четири случая на африканска чума по дивите свине в община Тервел са били потвърдени от референтната лаборатория в София. От изпратените осем проби от мъртви животни, намерени в Ловното стопанство на Тервел, при четири е потвърдено заболяването.Това стана ясно по време на извънредното заседание на Епизоотичната комисия в Добрич.На територията на Област Добрич се изпълняват всички разписани мерки за неразпространение на заболяването африканска чума по свинете, съобщи по време на заседанието директорът на Областната дирекция по безопасност на храните д-р Борислав Каменов.Зам.-областният управител на Добрич Живко Желязков призова отново кметовете на общини да определят място за загробване на болни животни, тъй като до този момент само две от осемте общини са го направили.", "date": "2019.03.26", "title": "Нови случаи на африканска чума по дивите свине в Тервелско"}
{"url": "https://www.novinite.bg/articles/173014/Cvetan-Cvetanov-s-rabotni-sreshti-vav-Vashington", "text": "През втория ден от годишната конференция на Американо-израелския комитет за обществени връзки, в която участва и председателят на Парламентарната група на ГЕРБ и зам.-председател на партията Цветан Цветанов, изказвания направиха вицепрезидентът на САЩ Майкъл Пенс, държавният секретар на САЩ Майк Помпео, множество конгресмени и сенатори. Всички те се обединиха около идеята, че сигурността в Близкия Изток е неразривно свързана със сигурността на Държавата Израел.Вицепрезидентът Пенс оповести, че по-рано в днешния ден президентът на САЩ Доналд Тръмп е подписал заповед, с която признава суверенното право на Израел над Голанските възвишения. Също така вицепрезидентът декларира абсолютната подкрепа на САЩ за еврейската държава. Държавният секретар Помпео определи днешния ден като исторически в двустранните отношения, но и сподели своята тревога за “все по-нарастващите прояви на антисемитизъм в Близкия Изток и светът като цяло”. Помпео беше категоричен, че на тези прояви следва да се дава решителен отпор от всички хора по света, за да не се допусне трагично преповтаряне на исторически грешки от миналия век. В рамките на конференцията Цветан Цветанов се срещна с премиера на Румъния Виорика Дънчила.Цветанов предаде поздрави от премиера Бойко Борисов и приветства Румъния за успешното Европредседателство. Двете страни изразиха задоволство, че поставеното от България начало за утвърждаване на Западните Балкани като приоритет за ЕС е било продължено от австрийското председателството, а в момента намира подкрепа и в румънското председателство. Това, само по себе си гарантира приемственост и добра перспектива пред държавите от региона. Цветан Цветанов се срещна и с лидера на мнозинството в Камарата на представителите на американския Конгрес - Стени Хойър. Двамата обсъдиха дневния ред на двустранните отношения, както и възможностите за задълбочаване на парламентарното сътрудничество. Цветанов отправи покана към конгресмен Хойър да посети България през 2019-2020 г. В рамките на работната програма се проведе среща и с Дан Мариашин, вицепрезидент на Б'най Б'рит - една от най-старите и влиятелни еврейски организации в САЩ.Мариашин изрази специална благодарност към Цветан Цветанов за поетата политическа отговорност при оповестяването на съпричастността на Хизбула към терористичния акт в Бургас през 2012 г. Двамата обсъдиха различни аспекти на борбата с антисемитизма, като Цветанов го запозна с идеята Шествието на толерантността и единението, проведено за първи път през т.г. в София, да се превърне в традиционно годишно събитие. По-късно през деня Цветан Цветанов се срещна и със сенатора от Оклахома Джеймс Ланкфорд, с когото ги свързва дългогодишно партньорство по линия на участието в Националните молитвени закуски. Цветанов запозна сенатор Ланкфорд с наскоро проведената Регионална молитвена закуска в Косово. Двете страни се обединиха около мнението, че това е прекрасна инициатива, която следва да бъде разширена и в други държави от Югоизточна Европа. Беше обсъдена възможността да се проведе Регионална закуска отново в България през 2020 година.", "date": "2019.03.26", "title": "Цветан Цветанов с работни срещи във Вашингтон"}
{"url": "https://www.novinite.bg/articles/173039/Brakonieri-prostrelyaha-rozov-pelikan", "text": "Отново стрелба по защитена птица – розов пеликан е бил прострелян край Каспичан. Намерен е от случайни минувачи, а в момента за него се грижат специалисти.Простреляният розов пеликан е открит случайно край Каспичан. Хората, които намират птицата в безпомощно състояние, я транспортират до ветеринарна клиника в Нови пазар, а оттам я прехвърлят в Спасителния център диви животни „Зелени Балкани” в Стара Загора. По тялото ѝ няма видими следи от наранявания.„Установихме наличието на две сачми от ловна пушка в лявото крило на птицата, където беше и счупването, което говори за това, че причината е отстрел”, обясни Христина Клисурова от спасителния център.Птицата не може да лети, а рентгенография в Тракийския университет показала, че е счупено лявото ѝ крило. На пеликана вече е направена операция и според ветеринарите вече е по-добре.В рамките на два месеца това е втори случай с прострелян пеликан и според специалистите не става въпрос за стрелба по погрешка.„Това са защитени видове, които няма как да объркаш, защото нито един ловен обект не прилича на пеликан. Освен това хората с ловно оръжие минават на обучение и полагат изпит, след което категорично трябва да правят разлика между ловните и неловните обекти, посочи Клисурова пред БТВ.Регионалната инспекция по околната среда и водите в Шумен издирва извършителя. Разследване започна и шуменската прокуратура.Глоба от 100 до 5000 лева и затвор до 5 години е наказанието за посегателство върху защитени видове. Лошото е, че извършителите се доказват трудно. Затова и повечето  от делата не могат да бъдат доведени докрай.", "date": "2019.03.26", "title": "Бракониери простреляха розов пеликан"}
{"url": "https://www.novinite.bg/articles/173053/Amerikanskata-agenciya-po-voenna-logistika-vrachi-sertifikat-za-otlichie-na-BABH", "text": "Американската агенция по военна логистика връчи сертификат за отличие на Българската агенция по безопасност на храните (БАБХ). Това стана по време на среща между министъра на земеделието, храните и горите Румен Порожанов и заместник-посланика на САЩ в България Джъстин Фридман. Министър Порожанов заяви, че България има важно географско положение по отношение на логистичните услуги.Той допълни, че от няколко години Американската агенция по военна логистика работи отлично със своя основен партньор, логистичният център „Фрешлоджик“, част от групата „Белла България“. Агенцията осигурява материали, горива, оборудване, медицински средства и хранителни стоки за базите и силите на САЩ и НАТО. „Фрешлоджик“ е основен партньор на агенцията като склад под митнически контрол за хранителни стоки. Той е най- големият и модерен логистичен център в България, който съхранява продукти, директен внос от САЩ, които се пренасочват към крайни клиенти в югоизточна Европа и Средиземноморието. Партньорството носи значителни икономически ползи за страната, като навременно изплащане на значителни частни инвестиции в логистичния център, работни места за 230 души директно работещи в логистиката и косвено за още 3000 души ангажирани в производството на хранителни стоки в България, както и по- големи постъпления от данъци и такси за бюджета. „Това ще позволи на „Фрешлоджик“ да развие допълнително своя логистичен бизнес, а на „Белла България“ да утвърди позицията си като един от водещите производители на храни, да планира нови инвестиции и работни места през тази и следващата година“, категоричен беше министърът на земеделието. От своя страна заместник-посланикът на САЩ в България Джъстин Фридман заяви, че успешното сътрудничество между Американската агенция по военна логистика и нейният партньор в страната би било невъзможно без подкрепата на Министерството на земеделието, храните и горите, и в частност на Българската агенция по безопасност на храните. Той изтъкна, че благодарение на подкрепата и професионализма на екипа на МЗХГ и БАБХ, обемът на обработените храни само за последните три месеца на 2018 г. е около 11 млн. долара, а за годината надхвърля 30 млн. долара, като всички доставки са извършват своевременно без забавяне. На събитието присъстваха и заместник-министърът на земеделието, храните и горите доц. д-р Янко Иванов и изпълнителният директор на БАБХ д-р Дамян Илиев, както и полк. Шанън Джонсън, аташе по отбраната в посолството на САЩ у нас, подполк. Джон Рохас, служител по двустранните въпроси в службата за сътрудничество в отбраната, Джон Слайт, регионално земеделско аташе на САЩ, Елза Маркова, изпълнителен директор на „Белла България“, Калин Кулин, търговски директор на „Фрешлоджик“ и др.", "date": "2019.03.26", "title": "Американската агенция по военна логистика връчи  сертификат за отличие на БАБХ"}
{"url": "https://www.novinite.bg/articles/173075/Zaradi-ginekologichno-zabolyavane-Vsyaka-10-a-jena-zastrashena-ot-bezplodie", "text": "Всяка десета жена в репродуктивна възраст е засегната от ендометриоза. Това гинекологично заболяване представлява третата по честота причина за безплодие при жените и дори пречи на секса, тъй като при полов акт пациентката изпитва силна болка, съобщиха АГ-специалисти от водещи болници в София.\r\nТе се обединиха в във фондация „Ендометриоза и репродуктивно здраве“ с цел да работят за повишаване на информираността на жените за заболяването и да предприемат национално проучване за ендометриоза.\r\nПоставянето на точната диагноза \"Ендометриоза\" е предизвикателство за лекарите, каза акушер-гинекологът Димитър Цветков. Правилното диагностициране е трудно, често закъснява, лечението й не е унифицирано, допълни той. По думите на лекарят заболяването, в някои случаи, влошава качеството на живот на жената и подчерта . Д-р Цветков подчерта, че болестта не е раково заболяване.\r\nСимптомите на ендометриозата може да имитират друго заболяване, може да бъдат изразени като хронична тазова болка, силна менструална болка и др.\r\nОт фондацията са си поставили за цел да се извърши национално проучване за разпространението на заболяването, бъдещо сътрудничество с центровете за асистирана репродукция, както и създаване на програма за обучение сред младите момичета.\r\nЕндометриозата е заболяване, при което клетки от лигавицата на матката (ендометриума) са се разпространили извън нея.\r\nЕндоскопската хирургия е най-добрият вариант за лечението й, но не винаги е приложим, каза още лекарят.\r\nНови кръвни тестове, които измерват С125, предоставят възможност за бъдещо пряко индентифициране на характерните увреждания; но лапароскопията и лапаротомията все още са единствения метод за поставяне на окончателна диагноза.\r\nОбикновено при прегледа се откриват коремни и тазови болки, и кисти пълни с артериална кръв по яйчниците (ендометриозни огнища), които често се наричат „шоколадови кисти”, както и ендометриални сраствания. Много често тя развива в тялото без абсолютно никакви симптоми.\r\nБолезнена менструация, болка по време на полов акт, проблемно забременяване и тазова болка извъэн цикъла са част от симптомите, които подсказват за наличие на заболяването. Признаците обаче могат да са и по-тежки – от подуване, запек и диария до тревожност и дори депресия.\r\n", "date": "2019.03.26", "title": "Заради гинекологично заболяване: Всяка 10-а жена застрашена от безплодие"}
{"url": "https://www.novinite.bg/articles/173011/Iliyana-Jotova-shte-uchastva-v-diskusiya-Balgariya-2019-novi-horizonti-samneniya-nadejdi-perspektivi", "text": "Във вторник, 26 март, от 10.00 часа в зала „Средец“, „София Хотел Балкан“, вицепрезидентът Илияна Йотова ще участва в дискусия „България 2019 – нови хоризонти: съмнения, надежди, перспективи“.Форумът, на който млади експерти ще представят своите визии за развитието на страната, се организира от Институт за социална интеграция и Фондация „Фридрих Еберт“.", "date": "2019.03.26", "title": "Илияна Йотова ще участва в дискусия „България 2019 – нови хоризонти: съмнения, надежди, перспективи“"}
{"url": "https://www.novinite.bg/articles/173019/Obsajdat-predlojeniyata-na-Karakachanov-za-integraciya-na-romite", "text": "Мерки за справяне с проблемите в ромските гета, предложени от вицепремиера Красимир Каракачанов, ще обсъждат днес общественици, интелектуалци и представители на гражданското общество.Сред предложенията му са събарянето на гетата, безплатни аборти, ограничаване на раждаемостта и по-строг контрол на социалните помощи. Преди два месеца Каракачанов предизвика бурни реакции със стратегията си, която стана известна като Концепция срещу „циганизация”.", "date": "2019.03.26", "title": "Обсъждат предложенията на Каракачанов за интеграция на ромите"}
{"url": "https://www.novinite.bg/articles/173025/Petar-Kurumbashev-za-paketa-Mobilnost-Ne-sme-se-otkazali-da-spechelim-tozi-mach", "text": "„Мобилният пакет или ще бъде приет, или няма да бъде приет. Вчера се видя от гласуването, 154 на 156 гласа, че шансът наистина е 50:50. В момента правим анализ държава по държава, човек по човек и водим разговри с всеки един“, каза Петър Курумбашев в сутрешния блок на БНТ.   „Видяхме вчера, че словашките ни колеги от социалистите излязоха от зала, десните словаци гласуваха с отсрещната страна или “въздържали се”. Аз бях изненадан от румънските социалисти, тъй като поне 10 от тях не бяха в залата, а има трима румънци (един Групата на социалистите и демократите и двама от Европейската народна партия), които са гласували „против“. Не водим ние и тази класация – някой от собствената ти държава да гласува срещу нейния национален интерес”, допълни той. „За наша приятна изненада испанските социалисти ни подкрепиха, десните се въздържаха, а пък португалците, които бяха твърдо зад нас, гласуваха шарено. Неприятно ме изненадаха ирландците и гърците, които не ни подкрепят към момента. Имаме подкрепата на хърватските евродепутати, но те бяха само двама. Литовците също ни подкрепят, но пък в залата беше само един техен представител. Трябва да поработим с тези колеги за утрешното гласуване и да ги убедим да гласуват заедно с нас. Разчитаме и на британските консерватори. В момента сме се фокусирали как да спечелим гласуването утре, а не, ако загубим, какво трябва да правим след това. В никакъв случай не сме се отказали да спечелим този мач и вчерашното гласуване го показа.”  На въпрос дали румънското председателство може да направи нещо, в случай че пакетът бъде приет, българският евродепутат отговори, че вече са водени разговори с румънските му колеги с изричната молба да не се открива триалогът между институциите. „Дори и най-лошият сценарий да се случи - пакетът да бъде приет - е абсолютна научна фантастика да си мислим, че триалогът ще се състои. Най-леките триалози минават за около 6 месеца, а някои не са минали и за година и половина. Да си мисли някой, че този пакет може да бъде договорен от март до април, е меко казано научна фантастика. Няма как преговорите да минат за един месец, така че да се върне за последно гласуване в ЕП в средата на април. Има  някакви момински блянове на отсрещната страна, че това може да се договори в рамките на един месец, но това е абсолютно невъзможно”, уточни Курумбашев. ", "date": "2019.03.26", "title": "Петър Курумбашев за пакета “Мобилност”: Не сме се отказали да спечелим този мач"}
{"url": "https://www.novinite.bg/articles/173033/Nikolova-kam-Saveta-na-decata-Badete-neprimirimi-s-agresiyata-vav-vsichkite-formi", "text": "„Живеем във време, в което технологиите и дигиталният свят са неизменна част от живота ни. Възползвайте се от тях, но не допускайте те да ви обсебят и да властват в ежедневието ви. Бъдете непримирими към агресията във всичките ѝ форми и сигнализирайте държавните институции при случаи на насилие.“ С тези думи заместник министър-председателят по икономическата и демографската политика Марияна Николова се обърна към участниците в първият за тази година Съвет на децата към Държавната агенция за закрила на детето. Вицепремиерът призова участниците с поведението си да дават личен пример. „Покажете на своите връстници толерантност, съпричастност, отзивчивост, отстояване на обществено значими каузи, нулева търпимост към несправедливостта, неграмотността и безделието“, заяви Николова. Тя подчерта, че членовете на Съвета на децата са част от гражданското общество и заедно с представителите на държавните институции могат да направят заобикалящата ги среда по-благоприятна. В рамките на форума бяха включени обучения за безопасността в дигитална среда с представители на ГДБОП, работа с мобилно приложение за защита на децата в интернет и програма за младежки лидери.", "date": "2019.03.26", "title": "Николова към Съвета на децата:  Бъдете непримирими с агресията във всичките  форми"}
{"url": "https://www.novinite.bg/articles/173081/Registriraha-vtori-sluchaj-na-morbili-v-Burgasko", "text": "В Бургаско е регистриран нов случай на морбили. Това сочи бюлетинът на Регионалната здравна инспекция /РЗИ/ в морския град. Оттам поясниха за БТА, че става въпрос за момиченце, което няма и годинка, пристигнало от Украйна в Несебър в инкубационен период на заболяването. У нас са се появили и клиничните признаци на болестта. Детето е настанено в инфекциозното отделение в Бургас. С него случаите в региона стават два. Първият бе на жена, която е на 47 години.", "date": "2019.03.26", "title": "Регистрираха втори случай на морбили в Бургаско"}
{"url": "https://www.novinite.bg/articles/173034/PP-MIR-Po-visoki-zaplati-za-specialistite-po-zdravni-griji", "text": "Политическа партия МИР счита, че специалистите по медицински грижи са ресурс, който трябва да бъде съхранен на всяка цена. Медицинските сестри, акушерките, рехабилитаторите се борят рамо до рамо с лекарите за спасяването на човешкия живот и заслужават уважение. Особено притеснителни за бъдещето на нацията ни са данните, че на системата ни са нужни още 30 000 сестри, като този брой непрекъснато ще се повишава заради нарастващата възраст на медицинските сестри и непривлекателното заплащане и условия на труд. Липсата на кадри вече е осезаема в българските болници и ПП МИР смята, че ако не се разпише и въведе дългосрочна стратегия за справяне с проблема, българската здравна система и българският пациент ще усещат тази липса все по- осезаемо. Исканията на сестрите са напълно справедливи, но увеличението на заплатите няма как да стане „на калпак“, защото става въпрос за работа в различни по статут лечебни заведения – в държавни, общински и частни болници, както и в частни лекарски кабинети в различни населени места при различна натовареност.Това прави трудно да се намери общ критерий за определяне на заплатите, както и да бъдат задължени собствениците на клиниките и кабинетите да го направят. Факт е, че независимо от огромното финансиране на здравеопазването парите не достигат до специалистите по здравни грижи, а се разпределят по усмотрение на директорите на болниците. За толкова години бюджетарят Кирил Ананиев не разбра, че здравето е най-важният капитал на нацията. Очевидно затова се харчат и толкова много пари за здраве, които не стигат до хората. Финансист, който не знае какви са основните ценности на една нация, не разбира и от държавни финанси, и от политика, и не може да носи отговорност, вменена му от суверена. Това трябва да е известно и на неговия началник Бойка Борисов. Всички ние трябва да изкажем своята благодарност към професионалистите по здравни грижи и да застанем до тях в справедливия им протест. Политическа партия МИР призовава всички български граждани да ги подкрепят.", "date": "2019.03.26", "title": "ПП МИР: По-високи заплати за специалистите по здравни грижи"}
{"url": "https://www.novinite.bg/articles/173024/Bojko-Borisov-reshil-Cvetanov-van-ot-NS-ostava-zamestnik-shef-na-GERB", "text": "Почти сигурно е, че Цветан Цветанов ще запази днес зам.-шефското си място в ГЕРБ на конгреса на партията. За останалите две зам.-председателски места ще се избира между Цецка Цачева, Йорданка Фандъкова и Томислав Дончев, който е сочен и за водач на евролистата на ГЕРБ, пише в. \"Труд\".Досега само Цветанов бе заместник на Бойко Борисов. Но след днешния форум монополът на втория в партията върху структурите ще бъде разбит. Според запознати на практика това означава \"издърпване на килимчето под краката му\". Тъй като Борисов не може да си позволи да го игнорира, защото Цветанов отлично познава партийната организация, ще му бъдат оставени чисто организационни функции, както и да нахъсва функционерите до евроизборите.Според друга партийна клюка Цветанов може да оглави евролистата на партията, за да се подсигури с имунитет за 5 г. Има вариант Димитър Главчев, водещ икономист в ПГ на ГЕРБ, да влезе в Изпълнителното бюро на партията. Същото се говори и за Ивайло Московски, който в момента е депутат. В ръководството има шанс да влезе и Делян Добрев. А членството си сред шефовете ще запази Красимир Велчев.В партията се говори още, че готвената за нов зам.-председател Йорданка Фандъкова категорично не иска, защото не се занимава с партийно строителство. По тази причина тя ще остане редови член на ръководството въпреки доверието и авторитета, който има в ГЕРБ.Нарочената за фаворитка на Борисов - Лиляна Павлова, настоящ депутат и бивш министър на регионалното развитие, е по-вероятно да не бъде посочена от лидера за член на Изпълнителната комисия. Причината - тя дори не е член на ГЕРБ. Зевзеци обаче се шегуват, че нищо чудно днес лидерът с едната ръка да връчи партийната книжка, а с другата да я придърпа в ръководството.Подобен акт няма да е прецедент у нас. Навремето Николай Младенов стана говорител на СДС, без да е член на синята формация. Същото се случи и с юриста Антон Станков, който без да е член на НДСВ, влезе в ръководството на жълтата партия.Всъщност няма никакво значение кой ще стане част от ръководството на ГЕРБ, защото това са кухи позиции.Доказателство е фактът, че примерно в Контролната комисия като членове все още фигурират Стоян Мавродиев (шеф на финансовия надзор) и Николай Коцев от Враца, който уж по своя воля напусна парламента и бе детрониран като областен лидер на ГЕРБ. В Изпълнителната комисия и до ден-днешен като шефове са вписани Павел Димитров от Варна, който се отцепи от ГЕРБ и е един от създателите на БАСТА.Очаква се напусналият преди 2 дни депутат от ГЕРБ Владислав Горанов да не присъства на събранието на партията днес. Според запознати това ще е знак и за замразяване на членството му.Според в. \"Стандарт\" бившият вътрешен министър няма да бъде нито началник на предизборния щаб, нито ще има достъп до партийните пари.Премиерът държал Цветанов да бъде изслушан от ръководството на партията, всеки да има право да изрази мнението си по скандала и лично да чуе позицията на колегите си, отбелязва сайтът „Епицентър“.Борисов се обосновал с негативната обществена реакция, предизвикана от апартаментгейт и загубата на доверие, което се отразява пагубно на правителството.Главната цел на ръководството на партията била да се ограничат имиджовите щети в навечерието на изборите за европарламент.Борисов бил крайно недоволен от факта, че Цветанов се опитва да изправи партията срещу него, активирайки структурите да декларират позиции в негова защита, заявиха пред Епицентър.бг фактори от парламентарната група. Премиерът бил ядосан и от фенстраницата във „Фейсбук“ - \"Цветанов е невинен\".Като най-голям защитник на Цветанов се изявил Пламен Нунев, който е човек от най-близкия му кръг.Йорданка Фандъкова, Томислав Дончев, Димитър Николов, Даниела Дариткова и др. обаче били единодушни, че това е единственият начин да се запази доверието на симпатизантите преди изборите през май.Било отчетено, ако Цветанов остане в парламента, както предлагали някои активисти на ГЕРБ, това означава всеки ден управляващите да бъдат атакувани заради скандала с апартаментите.Цецка Цачева и Ваня Колева подадоха оставки, ако Цветанов остане, ще е демонстрация на двоен аршин, било мнението на членове на Изпълнителната комисия.Според тях след връщането на Цветанов в България той може да активира своите вътрешно-партийни лобита и да се очакват изненади.", "date": "2019.03.26", "title": "Бойко Борисов решил: Цветанов вън от НС, остава заместник - шеф на ГЕРБ"}
{"url": "https://www.novinite.bg/articles/173071/Korneliya-Ninova-Cvetanov-si-otiva-modelat-ostava", "text": "„Цветанов си отива, моделът остава. Няма как Борисов да реши проблема с апартаментгейт, защото той е следствие, а не е причина. Проблемът е в изградения модел на управление през тези десет години”, това заяви председателят на НС на БСП Корнелия Нинова по време на пресконференция на „Позитано” 20. По думите ѝ това е модел, в който всички правителства и мнозинства на Борисов приемат лобистки закони в интерес на определени олигарси, които след това им се отблагодаряват. Тя показа списък с доказателства за 26 лобистки закони, които от БСП са изготвили по време на правителстово „Борисов 2” и съобщи, че в следващите дни ще представят такава разработка и за „Борисов 3”. „Ще видите, за краткото време на съществуването на това правителство, колко лобистки закони са приети, в чий интерес и за какви пари. Затова казвам, че това е модел”, коментира Нинова. Тя изрази мнение, че втората характеристика на този модел е политическият рекет върху бизнеса – дали за да го откраднеш, или да ти плати в апартаменти. „Моделът е политическият рекет. Ето защо дори Цветанов да си иде – ще дойде друг Цветанов, но моделът остава ”, категорична бе Нинова. Тя припомни още, че от първите случаи на апартаменти на Цветанов не е последвало нищо, от апартамента на Горанов, „Суджукгейт”, оградата и „Хасковогейт” и всичко останало, което от БСП са показвали пред обществото – също нищо. Нинова коментира още, че Борисов реже една глава, идва друг човек, а моделът продължава- самият Борисов е главата на този модел. „Борисов каза, че е създал партията си, за да бори корупцията, но след десет години корупцията пребори партията му. Единственият демократичен начин този модел да бъде променен е предсрочни избори”, заключи Нинова.", "date": "2019.03.26", "title": "Корнелия Нинова: Цветанов си отива, моделът остава"}
{"url": "https://www.novinite.bg/articles/173032/Karayancheva-Politichesko-reshenie-za-Cvetanov-shte-ima-sled-zasedanieto-utre", "text": "Няма политическо решение относно господин Цветанов. То ще е факт след заседанието на Изпълнителната комисия на ГЕРБ утре и завръщането на Цветан Цветанов от Съединените щати, заяви днес във Варна председателят на Народното събрание Цвета Караянчева в коментар на скандала \"Апартаментгейт\".Тя посочи, че от ГЕРБ са за прозрачност.Караянчева допълни, че всяка година политиците подават декларации за имущественото си състояние и всичко е на показ.", "date": "2019.03.26", "title": "Караянчева: Политическо решение за Цветанов ще има след заседанието утре"}
{"url": "https://www.novinite.bg/articles/173070/Korneliya-Ninova-Korupciyata-prebori-partiyata-na-Borisov", "text": "Цяла България се тресе от скандалите с апартаментите на Цветанов. \"Апартаментгейт\" е следствие, не причина за проблема. Проблемът е изграденият модел за управление последните 10 години. Борисов и партията приемат лобистки закони, от които след това печелят. Моделът е политическият рекет. И Цветанов да си отиде, някой друг като него ще се появи. Това заяви лидерът на БСП Корнелия Нинова на брифинг на партията.„Следващите дни ще представим разработка за приетите по време на кабинета „Борисов 3“ лобистки закони - колко такива закони са приети, в чий интерес и за колко пари“, разкри Нинова.\"Какво стана със \"Суджукгейт\", скандала с оградата или \"Хасковогейт\". Докато Борисов управлява държавата, няма как нещо да бъде променено. Корупцията пребори партията на Борисов. Единственото решение са предсрочни избори\", допълни още Корнелия Нинова.\"Знаете за протеста на медицинските сестри, заради мизерното им заплащане. Това тресе цялата гилдия, не само сестрите. За съжаление с лимите на средствата на НЗОК, сключените договори за по-големи заплати не могат да бъдат изпълнени сега. Всички тези проблеми ще се увеличават. Предлагаме по една средна заплата за бакалавър и една максимална за магистър с медицинско образование. Това ще стане само, ако държавата поеме отговорност. Това е целта и на БСП\", коментира още БСП проф. Георги Михайлов.\"Последователни сме в действията си по темата за пакета \"Макрон\" от 2017 година. Не така стоят нещата с колегите от ГЕРБ и ЕНП. Тук от ГЕРБ казват едно, друго обаче правят в Европа. Единственият, който може да оттегли предложените точки, е Антонио Таяни. Ако те са загрижени за страната ни, то точките ще бъда премахнати\", завърши заместник-председателят на ПГ на БСП Георги Свиленски.", "date": "2019.03.26", "title": "Корнелия Нинова: Корупцията пребори партията на Борисов"}
{"url": "https://www.novinite.bg/articles/173067/BSP-otkazva-da-glasuva-ostavkite-na-Cacheva-i-Cvetanov", "text": "\"БСП няма да се върне в парламента за гласуването на рокади в кабинета\", заяви лидерът на БСП Корнелия Нинова на въпрос дали ще се върне депутатите си в парламента за оставката на правосъдния министър Цецка Цачева и на шефа на ПГ на ГЕРБ Цветан Цветанов.\"Цветанов си отива\", заяви Нинова и обясни, че прави този извод по информация в медиите.\"Но няма как Борисов да реши проблема сега, защото скандалът \"Апартаменти\" е следствие, а не е основата на проблема\", коментира соцлидерката. \"Проблемът е в модела на управление, който вече 10 г. ни налага ГЕРБ, в това, че се приемат лобистки закони\", допълни още Нинова.Затова БСП ще брои колко лобистки закони са приети, в чии интереси и за какви пари от кабинета \"Борисов 3\", като напомни, че подобен списък е правен и за предходното правителство на Борисов и тогава червените изброили 26 приети лобистки закона.\"Втората характеристика на модела е политическият рекет. И дори Цветанов да си отиде, ще дойде друг Цветанов\", коментира Нинова. \"Главата и мозъкът на този модел е Борисов. Докато той управлява държавата, няма как да бъде нещо променено\", коментира тя.\"Борисов казва, че е създал ГЕРБ да се бори с корупцията. След 10 години управление корупцията превзе партията му\", допълни тя и обяви, че единственият изход са предсрочни избори.", "date": "2019.03.26", "title": "БСП отказва да гласува оставките на Цачева и Цветанов"}
{"url": "https://www.novinite.bg/articles/173074/Viceprezidentat-za-skandala-s-apartamentite-Borisov-sega-e-na-hod", "text": "Вицепрезидентът Илияна Йотова заяви днес по повод разрастващия се скандал с апартаментите, че на ход сега е премиерът Бойко Борисов.\"Сега е на ход Бойко Борисов и като председател на политическа партия ГЕРБ, и като премиер-министър. Нека да изчакаме тяхното ешение. Тогава ще бъдат и по-меродавни нашите коментари\", каза Йотова, цитирана от БНР.\"Елементи на политически кризи има в моменти, в които БСП напусна пленарната зала и както виждате всеки път е на ръба съставянето на кворума. Това не е нормална атмосфера и не е нормална работа на един български парламент. Аз не зная и законите, които се приемат с каква доза категоричност са те, първо, и второ - доколко те наистина заслужават да бъдат в юридическия мир на страната, при положение, че не се приемат с достатъчно дискусия\", добави вицепрезидентът.", "date": "2019.03.26", "title": "Вицепрезидентът за скандала с апартаментите: Борисов сега е на ход!"}
{"url": "https://www.novinite.bg/articles/173031/Krasimir-Parvanov-podade-ostavka-kato-zamestnik-ministar-na-energetikata", "text": "Заместник-министърът на енергетиката Красимир Първанов подаде оставка. Той е депозирал молбата си за напускане на поста в Министерския съвет. Това съобщиха от пресцентъра на Министерството на енергетиката.До оставката на Първанов се стига, след като се появи информация в медиите, че и той е с апартамент на цена под пазарната. Справка в имотния регистър показала, че заместник-министърът на енергетиката Красимир Първанов също има жилище, купено от компанията „Артекс”.Жилището е придобито на 28 септември 2018 г., посочва NOVA. Сделката е за апартамент от 149 квадрата и два гаража с обща площ около 50 кв. м. Те се намират отново в квартал „Изток”, близо до сградата, в която имоти имат Цветан Цветанов и Цецка Цачева. Въпреки потърсеният коментар от Министерството на енергетиката, до момента такъв няма.Кой е Красимир Първанов?Първанов е магистър-инженер по специалност „Електрически централи, мрежи и системи“ в Техническия университет в София. Завършва магистратура и по публични финанси в Университета за национално и световно стопанство в София.От 1990-та до 2007-ма година Красимир Първанов заема различни длъжности в „Електроразпределение Столично“ АД – началник подстанция, диспечер-управление на електроразпределителната мрежа на град София, директор „Електроразпределение Запад“. В периода 2007-ма – 2010-та година е директор на дирекция „Обновяване, проучване и предоставяне на мрежи\" в „ЧЕЗ Разпределение България“ АД. От 2010-та до 2012-та година е изпълнителен директор на „Националната електрическа компания“ ЕАД.На 15 май 2017 г. е назначен за зам.-министър на енергетиката.", "date": "2019.03.26", "title": "Красимир Първанов подаде оставка като заместник-министър на енергетиката"}
{"url": "https://www.novinite.bg/articles/173080/Rumen-Radev-se-sreshtna-s-egipetskiya-prezident-Abdel-Fatah-As-Sisi", "text": "От сигурността в региона на Близкия изток и Северна Африка зависи и сигурността и стабилността на Европа - около това се обединиха българският държавен глава Румен Радев и египетският му колега Абдел Фатах ас Сиси в Кайро. В рамките на официалното посещение на Румен Радев в египетската столица е било обсъдено и развитието на двустранните отношения между България и Египет в различни области, а българският президент отправи покана към Ас Сиси да посети България.„Имахме възможността да обсъдим предизвикателствата пред нашия регион, както и общите действия в отговор на тези предизвикателства, защото никоя страна не е способна да се справи сама днес“, каза президентът Румен Радев. „Направихме и задълбочен преглед на нашите двустранни отношения. Със задоволство констатирахме добрата правно-договорна база. Тя обаче има нужда от нови споразумения, които да отговорят на нашите повишени амбиции. Обсъдихме и бъдещото подписване на споразуменията за съвместна комисия за сътрудничество, за бизнес съвет“, посочи президентът Румен Радев, като добави, че ще бъдат подписани други важни споразумения.„Заедно търсим мерки, които да не се изчерпват само с търговия. Вече търсим съвместни производства, сътрудничество в областта на инвестициите и съвместно излизане на трети пазари. Тук потенциалът е голям“, отбеляза Радев. „Важно е, разбира се, и военно-техническото сътрудничество, в което имаме традиции, които, сигурен съм, ще бъдат увенчани с нови важни споразумения. Обсъдихме и сътрудничеството в областта на въздушния и морския транспорт, така че да могат нашите граждани да общуват много по-лесно помежду си. Това е важно условие за успех в бизнеса и туризма“, допълни Румен Радев.„Друга приоритетна област, в която отбелязахме бъдещо взаимодействие, е енергетиката. Защото Египет и България могат да предложат алтернатива за диверсификация на доставки и маршрути, особено по отношение на природния газ. Перспектива има и в нашето сътрудничество в автомобилната индустрия, на електрически машини и съоръжения, в хранително-вкусовата промишленост, селското стопанство и много други важни сектори“, каза още президентът.", "date": "2019.03.26", "title": "Румен Радев се срещна с египетския президент Абдел Фатах Ас-Сиси"}
{"url": "https://www.novinite.bg/articles/173072/Pravnata-komisiya-odobri-vrashtaneto-na-stariya-prag-na-preferenciyata", "text": "Комисията по правни въпроси прие на второ четене промените в Изборния кодекс, които предвиждат възстановяването на стария праг при преференциите, предаде БГНЕС.Така отново се очаква да заработят старите правила – 7% праг на парламентарните и местните избори и 5% на изборите за депутати в Европейския парламент. Законодателната инициатива е на ГЕРБ, а решението за нея дойде след заседание на Изпълнителната комисия на партията и бе провокирано от широкото обществено недоволство, породено от чувствителното завишаване на праговете с промените на кодекса през месец февруари.Между двете четене на законопроекта имаше и други предложения, но те не срещнаха одобрението на мнозинството. Депутатите от комисията отхвърлиха настояването на НФС предпочитанията за кандидат за общински съвет да са валидни, ако броят на гласовете, които е получил, е не по-малко от 20 на сто от гласовете, подадени за кандидатската листа. Патриотите смятат, че този праг е по-адекватен от 7-процентния, защото според тях при него е възможно с около 100 гласа да бъде пренаредена кандидатската листа, което създава благоприятна възможност за използване на корпоративния вот.Мнозинството отхвърли и предложенията на ДПС. Те отново настояваха Избирателни секции извън страната да се образуват навсякъде, където има дипломатическо и консулско представителство и над 20 избиратели, както и там, където минимум 40 избиратели са подали заявление, че искат да упражнят правото си на глас. От движението за пореден поискаха да отпадне и принципът на уседналост.", "date": "2019.03.26", "title": "Правната комисия одобри връщането на стария праг на преференцията"}
{"url": "https://www.novinite.bg/articles/173079/Slujiteli-na-Cvetan-Vasilev-stavali-podstaveni-lica-na-firmi", "text": "Част от служителите на Цветан Василев са ставали подставени лица на фирми, разказа във втората част от разпита си пред спецсъда основният свидетел по делото за източването на КТБ Бисер Лазов и допълни, че така се засвидетелствало доверието към банкера. А той им обяснявал, че това са доверени дружества, които ще донесат печалба.Именно чрез тези фирми били \"превъртани\" пари. А подставените лица не получавали нищо.Една от големите сделки била придобиването на жп завода в София, който бил в ликвидация. Купени били стотици декари земя, а фирмата, през която минала сделката получила добро реноме.С друга фирма пък били купени акции на \"Дунарит\". Наложило се фиктивният й собственик да обяснява пред Финансовото разузнаване, че сделката е стабилна и е финансирана от банка. Така 5-6 години оставало усещането, че финансирането на инвестициите на Василев е нещо, което носи положителни резултати.Лазов каза, че междувременно се е издигнал и влязъл в надзора на КТБ.", "date": "2019.03.26", "title": "Служители на Цветан Василев ставали подставени лица на фирми"}
{"url": "https://www.novinite.bg/articles/173038/Emil-Radev-Nujna-e-kultura-na-obmen-na-informaciya-v-ES-za-borba-sreshtu-danachnite-izmami-i-praneto-na-pari", "text": "Имайки предвид трансграничния характер на укриването на данъци и на изпирането на пари, недопустимо е държавите-членки да отказват да споделят информация. Културата на потайнственост следва да бъде заменена с култура на обмен на данни и информация. Това заяви българският евродепутат от ЕНП-ГЕРБ Емил Радев в рамките на дебат за доклада на Специалната комисия по финансови престъпления, данъчни измами и избягване на данъци, който се проведе в понеделник вечерта по време на пленарното заседание на Европейския парламент в Страсбург. Според Емил Радев, скандалите в последните години като Панамските досиета, Досиетата от Люксембург, случаите на милиарди евро изпрани пари през редица европейски банки са доказали необходимостта да се направи още, за да стане борбата срещу укриването и избягването на данъци и срещу изпирането на пари по-ефективна. Той приветства факта, че докладът на Специалната комисия съдържа редица предложения, като например създаването на европейска финансова полиция. В същото време евродепутатът отбеляза, че държавите-членки нямат на този етап желание за такива европейски структури. Въпреки това българският представител настоя компетентните органи, които се занимават с превенцията и разследването на данъчни измами, укриване на данъци и пране на пари, да осъзнаят нуждата от засилено сътрудничество в рамките на ЕС. Емил Радев даде пример с директива за обмен на финансова информация, на която бе докладчик от страна на Европейския парламент и която той договори с румънското председателство. Според него директивата полага основните на едно по-силно сътрудничество в рамките на Европейския съюз между звената за финансово разузнаване, които имат основна роля в превенцията и разследването на пране на пари. Той изрази надежда, че при следващите промени в директивата обменът на информация ще се превърне в задължителен и в конкретно определени срокове. В заключение Емил Радев заяви, че всички тези промени са нужни не само в името на европейската сигурност, но и с оглед проследяването потока на мръсни пари, тяхното спиране и евентуално изземване в полза на държавата и съответно на данъкоплатците.", "date": "2019.03.26", "title": "Емил Радев: Нужна е култура на обмен на информация в ЕС за борба срещу данъчните измами и прането на пари"}
