{"url": "http://www.novinite.bg/articles/151446/Zashto-procesorite-za-smartfoni-veche-izpolzvat-izkustven-intelekt", "text": "Интересувате ли се от това какво се крие под капака на вашия смартфон? Ако е така навярно сте запознати с факта, че чиповете за смартфони вече включват AI процесор.Apple дадоха името „A11 Bionic“ на най-новия си процесор заради AI “Neural Engine”. Най-новият Kirin 970 изпъква с обработващ модул, който разчита на невронна мрежа - Neural Processing Unit (NPU), а новият смартфон на Huawei , който ще се захранва от този мощен процесор, от компанията го нарекоха \"истински телефон с AI\".За следващия Exynos процесор на Samsung, също се говори, че ще има специален AI чип. Qualcomm всъщност е в челните редици, откакто стартира Hexagon DSP (цифров сигнален процесор) в своите Snapdragon модели и невронните мрежи преди няколко поколения. Intel, Nvidia и други компании също работят върху свои процесори за изкуствен интелект.Има причини да се включват тези допълнителни процесори в днешните процесори за смартфони. Нуждата от обработка на гласовите команди и разпознаването на изображения в реално време бързо нараства. Както обикновено, обаче, има много неверни твърдения на маркетолози,  на които не трябва да се вярва, предупреждават от Android Authority.Компаниите биха искали да вярваме, че са разработили чип, който е достатъчно интелигентен, за да мисли сам или да може да имитира човешкия мозък, но дори съвременните лабораторни проекти в днешно време не са толкова футуристични. Тези нови проекти за процесори просто правят софтуерните задачи по-ефективни. Съществува важна разлика между изкуствения интелект и машинното обучение, които заслужават да бъдат разграничени. AI е много широка концепция, използвана за описание на машини, които могат да \"мислят като хора\" или да имат някаква форма на изкуствен мозък с възможности, които много приличат на човешките. Машинното обучение само капсулира компютърни програми, предназначени за обработка на данни и вземане на решения въз основа на резултатите, с възможност да се учат от резултатите.Невронните мрежи са компютърни системи, предназначени да помогнат на приложенията на машинното обучение да сортират данните, като позволяват на компютрите да класифицират данните по начин, подобен на този на хората. Това включва процеси като избиране на забележителности от една карта или идентифициране на марката и цвета на автомобила. Невронните мрежи и машинното обучение са умни, но определено не са разумна интелигентност. Когато говорят за изкуствен интелект (AI), маркетинговите отдели придават по-общ смисъл на тази нова област на технологиите, което затруднява потребителите да разберат същността. Но като цяло ни е достатъчно да сме наясно, че всички производители внедряват нов компонент в своите процесори, което подобрява ефективността на задачите, които сега свързваме с интелигентните или AI асистенти. Тези подобрения се отнасят основно до разпознаването на глас и изображение, но има и други възможности за използване.", "date": "2017.10.18", "title": "Защо процесорите за смартфони вече използват изкуствен интелект"}
{"url": "http://www.novinite.bg/articles/151421/Vaksinite-sa-edinstveniyat-nachin-da-se-predpazim-ot-grip", "text": "У нас процентът на хората, които се имунизират срещу грип е много нисък. Никога не е надвишавал повече от 4% , а тази година е не повече от 2%. Това стана ясно по време на пресконференция, посветена на включването на страната ни в Европейската информационна кампания за грипа, пише news.bg В периода от 16 до 20 октомври в редица европейски държави, сред които и България, ще се проведе повишаване на осведомеността относно грипа.Кампанията се организира за пета поредна година. Ръководителят на офиса на Световната здравна организация д-р Скендер Сила посочи, че в момента има ниска активност на грипоподобните вируси и сега е моментът да се постави грипната ваксина.По данни на СЗО на година между 250-500 хиляди човека умират от грип. Тежко се разболяват между 3 и 5 млн. души. Главният държавен здравен инспектор д-р Ангел Кунчев призна, че статистиката по отношение на ваксинацията срещу грип у нас е срамна. Той бе категоричен, че имунизираните са предпазени, но с такъв процент у нас не можем да очакваме влияние на общата заболеваемост. Така в различните години при пиковите грипни вълни у нас разболелите се и потърсили лекарска помощ са между 700 -800 хиляди души, също толкова са и тези, които най-вероятно въобще не са стигнали до лекар.Според него у нас има няколко мита, които действат като психологическа бариера и хората не се ваксинират в резултат на циркулирането им. Единият мит е, че ваксината може да ни разболее. \"От чисто медицинска гледна точка няма как да те разболее нещо, което не съдържа причинителя\", посочи д-р Кунчев.Той подчерта, че разликата между респираторните заболявания и грипът е съществена, а усложненията на грипа са свързани най-вече с вирусни пневмонии.Друг мит е, че всичко това е световна конспирация и идва времето пак да вършим работа на фармацевтичния бизнес. Д-р Кунчев предупреди, че и най-не усложненият грип струва пет пъти повече от цената на грипната ваксина.Друго характерно обяснение част от народопсихологията на българина е, че не му трябва такова нещо като грипна ваксина, защото като пие 100 гр. ракия и като яде две скилидки чесън - вече е предпазен. \"Да - ама не\", коментира д-р Кунчев и изтъкна, че ако така се бореше грипът досега щеше да има българин с Нобелова награда.Д-р Скендер Сила бе категоричен, единственият начин да се защитим срещу грип е ваксината. Световната здравна организация отбелязва месец октомври като началото на новия грипен сезон.СЗО препоръчва поне 75% от възрастните хора да бъдат ваксинирани. В половината от страните в ЕС по-малко от един на трима възрастни хора са ваксинирани, отчитат още от СЗО. Предвижда се разработването на програма за ваксинация на възрастните хора у нас над 65 години. Лекарите настояват ваксините за тях да се поемат от НЗОК. Ваксината е от полза за всички възрастови групи, но е от особено значение за хората с по-висок риск.Приоритетните групи са - бременни жени, лицата на възраст с хронични заболявания, както и медицинските специалисти. Така по данни на СЗО между 5% и 15% от населението страда от грип по време на епидемии, между 20 и 30% от децата се разболяват от грип всяка година, заради грип са и 12% от отсъствията от работа.90% от случаите на смърт от заболявания, свързани с грипа, са при хора над 65-годишна възраст.", "date": "2017.10.18", "title": "Ваксините са единственият начин да се предпазим от грип"}
{"url": "http://www.novinite.bg/articles/151439/Jenski-imena-koito-nosyat-ogromna-sila-na-pritejatelkite-im", "text": "Вашето име носи скрита информация, която може да се отрази както на характера и съдбата на неговия собственик. След изучаване на свойствата на женските имена , анализаторите заключили, че някои имена са в състояние да донесат късмет! Специално за нашите скъпи читатели, ние сме подготвили селекция от имена с много силна енергия . Разберете какви тайни крият! В превод от гръцкото име Александра означава „смела“, „защитничка“. Собственичката на името и самоуверена, и надарена със силен характер. Момичетата със същото име, правят успешна кариера и често заемат високи позиции. Комбинацията от естеството на твърдост с женственост и милост може да осигури отлична женската съдба на Александра. Енергията на това име е едно от най-мощните. Анна Една от онези личности, които съчетават най-невероятни функции. Анна е състрадателна, грижовна и весела, но това не пречи тя да бъде силна и непреклонна по характер.\r\nЧесто Виктория избира професия, в която резултатът от работата ще зависи единствено от личните й усилия. Понякога Виктория я обхваща нерешителност, присъщи са й съмнения за всички важни събития в живота. Ето защо съпруг избира много дълго и внимателно. Нужен ѝ е силен човек, за да й помогне да станете по-уверена. \r\n \r\nИрина много практична и има аналитичен начин на мислене. Но това не означава, че бъдещата й кариера ще бъде свързана с номера и изчисления. Просто Ирина много добре знае какво иска от живота. Ирина може да бъде добър дипломат, или психолог, тя е в състояние да чувства настроението на събеседника и да се възползва от това.\r\n", "date": "2017.10.18", "title": "Женски имена, които носят огромна сила на притежателките им"}
{"url": "http://www.novinite.bg/articles/151447/Poyavata-na-naslednikat-na-Kejt-Midaltan-i-princ-Uilyam-se-ochakva-prez-april", "text": "Кралското семейсвто обявиха кога очакват раждането на третото си дете, съобщи \"Express\". Петия престолонаследник на Англия трябва да се роди през април.Бременността на херцогинята бе обявена по-рано от планираното от кралския двор, защото отново бе съпроводена със сериозно неразположение, което я принуди да се оттегли от публичния живот за известно време.тежко сутрешно гадене (hyperemesis gravidarum) съпътстваше бременността на Кейт и с принц Джордж, и с принцеса Шарлот.Поради неразположението си херцогинята на Кеймбридж се оттегли от задълженията си за повече от месец. А принц Уилям сподели, че съпругата му се чувства изключително зле и търси решение в билките и старовременните методи.Първата официално поява на Кейт бе на прием за Деня на психическото здраве. Това е една от инициативите, на които херцогинята бе най-отдадена.", "date": "2017.10.18", "title": "Появата на наследникът на Кейт Мидълтън и принц Уилям се очаква през април"}
{"url": "http://www.novinite.bg/articles/151401/Arestuvanite-policai-narkodilari-ot-7-o-RPU-sa-mutri-s-policejski-karti", "text": "Полицаи бяха задържани в неделя при акция срещу наркоразпространението. Според разследващите в полицията се оказа, че служителите на Седмо РПУ в София не само са осигурявали чадър над пласьорите на дрога, но и са участвали в рекет, изнудване и взимане на подкупи. Кои са били жертвите им и как са действали разказа в „Здравей, България” главният редактор на в. \"168 часа\" Слави Ангелов, предава NOVA. „Имаме група от хора, които си създават наркоорганизация в самото РПУ, вместо да се борят с наркоорганизациите на територията на това управление. Става въпрос за двама души – единият е служител на полицията от четири години, а другият – от 15. Те тормозят дилърите в техния район, изземат дрогата им, а след това я дават на свои дилъри да я продават за тях и то на двойно по-високи цени. Разчиствали са сметки за конкретен човек. Те реално не са полицаи, а мутри с полицейски карти”, разказа журналистът.„Единият полицай се оказа ММА боец. Във Facebook дори не крие връзките си с групата на Радо Ланеца, който е от Бандата с чуковете на Таки навремето, които пребиваха с чукове хора в заведения”, каза още Ангелов.По думите му двамата полицаи са част от група, която е била арестувана преди една година в същото това РПУ.Според журналиста подборът при влизането в школата на МВР в „Симеоново” е много нисък. Там се влиза с матура и изпит за физическа подготовка. „Деморализацията в МВР е много силна от години в резултат на политическия натиск, който се оказва системно от абсолютно всяка партия в последните 20 години”, на мнение е Слави Ангелов.", "date": "2017.10.18", "title": "Арестуваните полицаи-наркодилъри от 7-о РПУ са мутри с полицейски карти"}
{"url": "http://www.novinite.bg/articles/151408/Mitnichari-spryaha-hilyadi-kutii-cigari-v-kashoni-s-hladilnici", "text": "Мобилен екип на Митница Лом предотврати незаконния износ на голямо количество цигари за търговски цели към страни от Западна Европа. Задържани са 2928 кутии с валиден български бандерол, които превозвач на бяла техника опитал да пренесе, укрити в кашони на хладилници, предава ДАРИК.  Товарен автомобил с българска регистрация бил спрян за проверка на излизане от страната през граничния пункт Оряхово на 15 октомври. Шофьорът представил документи за превоз на хладилници от България за Великобритания.  Превозното средство обаче било отклонено за рентгенов контрол. Скенерът регистрирал укрити стоки в кухини в предния край на кашоните с хладилници. При извършената физическа проверка от местата са извадени общо 2928 кутии цигари с български акцизен бандерол от различни марки. Стоката пътувала без изискуемия по закон опростен придружителен документ в нарушение на Европейското и акцизното законодателство. Цигарите, предмет на нарушение, са задържани. Започнато е административнонаказателно производство. Работата по случая  продължава. ", "date": "2017.10.18", "title": "Митничари спряха хиляди кутии цигари в кашони с хладилници"}
{"url": "http://www.novinite.bg/articles/151412/Oshte-shestima-zadarjani-v-Banya-za-poboya-nad-gorskite", "text": "Трима мъже от ромската махала в град Баня бяха задържани часове след сигнала за побой над четиримата горски стражари, по-късно в ареста влязоха още шестима, предава ДАРИК.  Почти всички от задържаните са млади мъже на двайсетина години. В рамките на мащабната акция, която бе извършена на територията на кв. \"Стряма\" в град Баня, са проверени общо 52 лица, 64 адреса и 32 автомобила. Иззети са около 40 куб.м незаконно съхраняван, а най-вероятно и добит по същия начин дървен материал. Образувани са две досъдебни производства и са съставени шест акта по Закона за горите. Служителите на Горско стопанство-Хисар бяха нападнати от група роми на 16 октомври вечерта, след като бяха санкционирали незаконна сеч. Единият от служителите е със счупена ръка. ", "date": "2017.10.18", "title": "Още шестима задържани в Баня за побоя над горските"}
{"url": "http://www.novinite.bg/articles/151465/Maj-strelya-s-pistolet-v-Sofiya", "text": "\r\nМъж стреля с пистолет в столицата. Мъжът е открил стрелба, произвеждайки няколко изстрела със собственото си оръжие на оживена улица.Стрелбата е станала на ул. \"Цветна градина\" в София, в близост до популярен луксозен хотел.Куршумите от изстрелите са рикоширали в сградата на съседната кооперация.За щастие няма ранени.Властите са задържали мъжът.\r\n", "date": "2017.10.18", "title": "Мъж стреля с пистолет в София"}
{"url": "http://www.novinite.bg/articles/151451/Nyama-kandidati-za-direktor-na-Nacionalnata-sledstvena-slujba", "text": "Няма кандидати за директор на Националната следствена служба, стана ясно на заседанието на прокурорската колегия към ВСС. Постът беше овакантен, след като Евгени Диков беше избран за член на ВСС. Предложения могат да бъдат направени и следващата седмица, информира БНТ.\r\nПо закон кандидатури могат да издигат минимум трима души от прокурорската колегия, главният прокурор или министърът на правосъдието. Последното не се е случвало все още. Изборът се прави от прокурорската колегия и са необходими поне осем гласа.Мандатът на директора на националното следствие е за срок от 5 години.\r\n", "date": "2017.10.18", "title": "Няма кандидати за директор на Националната следствена служба"}
{"url": "http://www.novinite.bg/articles/151437/Nad-400-mln-leva-poveche-za-bolnici", "text": "Повече пари за болниците догодина предвижда проектобюджетът на Здравната каса. Документът вече е одобрен от Надзорния съвет на институцията. Окончателните му параметри ще бъдат определени от депутатите. Съветът предлага догодина да се предвидят допълнителни над 407 млн. лева. По-голямата част от увеличението ще се разпредели между болници и лекарства, но се предвижда ръст и при заплатите на лекарите специалисти, както и джипитата.\r\nСпоред общопрактикуващите лекари предвиденото увеличение от 200 хиляди лева е символично. Те настояват за увеличение от 25 милиона. Предлагат парите да отидат за детско здравеопазване, ваксинопрофилактика и профилактични прегледи. Настояват Касата да плаща повече за всеки пациент и да увеличи цената на профилактичните прегледи и тези на хронично болните. „200 хиляди лева е цената на един луксозен апартамент в София. По-добре хич да не ги бяха давали, защото те сега ще продължат да говорят, че все пак е увеличен с 200 хиляди, това е дебелоочието”, коментира д-р Николай Брънзалов от Националното сдружение на общопрактикуващите лекари в България пред bTV.\r\n\r\n", "date": "2017.10.18", "title": "Над 400 млн. лева повече за болници"}
{"url": "http://www.novinite.bg/articles/151461/Grajdanite-veche-nyama-da-badat-sadeni-bez-da-znayat", "text": "Парламентът прие окончателно промените в Гражданския процесуален кодекс. С тях се ограничават правомощията на частните съдебни изпълнители, а гражданите вече няма да бъдат съдени без да знаят. От парламентарната трибуна омбудсманът Мая Манолова благодари на депутатите за гласуваните поправки, и9нформира БНТ.\r\nПарламентът прие да има съразмерност между принудителното изпълнение към длъжник и размера на задължението.\r\nВ кодекса беше записано, че наложените от съдебния изпълнител обезпечителни мерки и предприетите изпълнителни способи трябва да са съразмерни с размера на задължението, като отчитат всички данни и обстоятелства по делото, процесуалното поведение на длъжника и възможността вземането да остане неудовлетворено.\r\nДепутатите въведоха и текст, по силата на който частен съдебен изпълнител ще отговаря за вреди, причинени от процесуално незаконосъобразно принудително изпълнение и когато е наложил обезпечения, които са явно несъразмерни с размера на задължението по изпълнителното дело.\r\nБеше приет и текст, според който запор на банкова сметка на длъжник се налага до размера на дълга по изпълнителното дело.\r\nДепутатите разписаха подробно и случаите на несеквестируем доход.\r\nВ закона беше въведена възможността длъжниците да оспорват оценките на недвижими имоти, когато се изнасят на публична продан. С това се цели прекратяване на практиките да ти продадат на безценица жилището и ти да останеш вечен длъжник, обясни пред журналисти омбудсманът Мая Манолова.\r\nПредседателят на Комисията по правни въпроси Данаил Кирилов заяви в пленарна зала, че с тази промяна се дава гаранция за достоверност на оценката на даден имот.\r\nМнозинството в зала отхвърли предложения за въвеждане на десетгодишна давност за всички необезпечени вземания срещу физически лица. Според Филип Попов от БСП въвеждането на тази давност няма да реши проблема с т.нар. \"вечен длъжник\". Крайно време е да изпълним изискванията на ЕС за приемане на закон за фалит на физическите лица, заяви той.\r\nДанаил Кирилов от ГЕРБ каза, че предложенията не са били подкрепени не заради мнението на опозицията, а заради становища на научната общност. Съображенията са, че 10 години са кратък срок при настоящата скорост на правосъдието, посочи Кирилов. Според него закон за фалит на физическите лица няма да реши проблема, а напротив - с него ще се създаде робия.\r\nДепутати от ГЕРБ, Обединените патриоти и БСП се поздравиха с приетите промени в ГПК и изразиха надежда те да окажат положителен ефект върху гражданите. Омбудсманът Мая Манолова също благодари за ангажираността на депутатите.\r\nТова е първият парламент, който се реши на стъпката да ограничи правомощията на частните съдебни изпълнители, отбеляза тя. Ангажирам се да следя зорко как се прилагат новоприетите текстове и дали дават ефект, каза Манолова. Тя заяви и че ще продължи да работи за търсене на решение по това гражданите да могат да оспорват случаите, когато смятат, че кредит в банка не е предсрочно изискуем или че размерът на дълга не е правилно определен.\r\n", "date": "2017.10.18", "title": "Гражданите вече няма да бъдат съдени, без да знаят"}
{"url": "http://www.novinite.bg/articles/151455/Balgariya-e-palna-s-nedovolni-ot-jivota-hora", "text": "Българките живеят най-кратко от всички европейки в ЕС, а българите са трети отзад напред по продължителност на живота. Страната ни е пълна с недоволни хора, които не четат често, рядко ходят на представления и концерти, почти никога не стъпват в музеи и ако спортуват редовно, са по-скоро изключение.Не особено оптимистичната картина рисува Европейската статистическа служба, която днес навършва 20 години. Дигиталната публикация включва три раздела: \"Живот, съзряване и остаряване...\" (вкл. демографско развитие, здраве, продължителност на живота и др.), \"Учене, работа, възнаграждение на труда...\" (образование, професия и семейство, работа, безработица, разлики в заплащането между мъжете и жените) и \"Хранене, пазаруване, сърфиране в интернет, общуване...\" (хранене, социални навици, онлайн поведение, пушене, консумация на алкохол, култура).Жените в ЕС напускат дома на родителите си средно две години преди мъжете - на 25 г.В почти всички държави членки жените сключват брак по-рано от мъжете, като разликата във възрастта при сключване на първи брак е над 3 години в България, Гърция и Румъния, а в Ирландия, Литва, Португалия и Обединеното кралство - по-малка от 2 години.Що се отнася до средната възраст на жените при раждане на първо дете - през 2015 г. в ЕС тя е 29 години, като варира от около 26 години в България, Латвия и Румъния до почти 31 години в Испания и Италия.Самотните майки са 7 пъти повече от самотните бащи, показватоще данните.\r\n\r\nДанните показват, че въпреки различията мъжете и жените в Европа, двата пола са удовлетворени в еднаква степен от живота си. Тук обаче разликата между България и останалите страни е драстична. И мъжете, и жените са крайно неудовлетворени от живота си - от скалата от 0 до 10 българите са на 4.8. Средното в ЕС е 7 за жените и 7.1 за мъжете. Най-щастливи са жените в Дания, Финландия (по 8.1) и Швеция (8). При мъжете на първите три места са Финландия, Швеция (по 8) и Дания (7.9).\r\n\r\nШвеция е и страната с очаквана най-висока продължителност на живота при мъжете - 80.4 г. При жените първа по този показател е Испания - 85.7 години. Тук България е последна при жените (78.2 г.) и трета отзад напред при мъжете (71.2).\r\nПрез 2015 г. в ЕС средната продължителност е 83.3 години за жените и 77.9 години за мъжете с разлика от 5½ години. Сред държавите членки разликата във възрастта на жените и мъжете варира от 10 - 11 години в Латвия и Литва до малко под 4 години в Дания, Ирландия, Кипър, Нидерландия, Швеция и Обединеното кралство.\r\nВ резултат на по-голямата продължителност на живота и по-ниската смъртност при жените като цяло през 2016 г. в ЕС на 100 мъже се падат 105 жени (с 5% повече). В почти всички държави членки жените са повече от мъжете, като най-голяма е разликата в Латвия (18%), Литва (17%) и Естония (13%), докато в Люксембург, Малта и Швеция мъжете са малко повече от жените.\r\nПо отношение на младите хора на възраст до 18 години се наблюдава обратният модел – мъжете са с 5% повече от жените. От друга страна, при хората на 65 и повече години жените са с 33% повече от мъжете.\r\n\r\nПо-голям е делът на жените с висше образование (33%) спрямо мъжете висшисти (29%) през 2016 г. Пред работодателите обаче мъжкият пол продължава да привлича по-високата заплата. Жените печелят средно с 16.3% по-малко от мъжете (2015 г.), а сред ръководителите жените са два пъти по-малко от мъжете.\r\nСредно жените са печелили по-малко от мъжете във всички държави членки, но разликата в заплащането между жените и мъжете варира. Най-големи разлики са наблюдавани в Естония (26.9%), Чешката република (22.5%), Германия (22.0%), Австрия (21.7%) и Обединеното кралство (20.8%). Най-ниска е разликата в заплащането между жените и мъжете в Люксембург и Италия (по 5.5%), Румъния (5.8%), Белгия (6.5%) и Полша (7.7%).\r\nПри сравнението на почасовото заплащане за всичките девет класове професии жените са получавали по-малко от мъжете в ЕС през 2014 година. Това се отнася за всички държави членки с много малко изключения. Най-голяма е разликата в почасовото заплащане при ръководителите - с 23% по-ниско при жените отколкото при мъжете. Най-малки са разликите при два от класовете професии с най-ниски заплати - помощен административен персонал и персонал, зает с услуги за населението, търговията и охраната (с 8% по-ниско заплащане при жените в сравнение с мъжете).\r\nСедем пъти повече жени отколкото мъже живеят сами с деца, показват данните. В ЕС през 2016 г. 7.7% от жените на възраст 25 - 49 години живеят сами с деца в сравнение с 1.1% от мъжете на същата възраст. За живеещите сами без деца в тази възрастова група делът на жените е 9.5% и 16.1% - на мъжете.\r\nГолеми различия има и между жените и мъжете на възраст 65 и повече години - делът на възрастните жени, живеещи сами (40.1%), е два пъти по-голям отколкото при мъжете (19.7%).\r\nПри другите възрастови групи има по-малки разлики. Сред младите хора 8.2% от жените и 7.8% от мъжете на възраст от 15 до 24 години живеят сами. Същото важи и при съвместно живеещите - 44.9% от жените и 48.2% от мъжете на възраст 15 и повече години в ЕС живеят с партньор.\r\n\r\nВажен аспект от съвместяването на професионалния и семейния живот е работата на непълно работно време. В ЕС през 2016 г. 32% от заетите жени и 9% от мъжете са работили на непълно работно време.\r\nНай-висок дял от жените работят на непълно работно време в Нидерландия - 77%, Австрия - 47%, и Германия - 46%, а от мъжете - в Нидерландия - 26%, и Дания - 17%. Най-нисък е делът на жените и мъжете на непълно работно време в България - по 2%.\r\n\r\nВ ЕС през 2016 г. коефициентът на безработица е 8.7% при жените и 8.4% при мъжете. В 14 държави членки коефициентът на безработица е по-висок при жените, в 13 е по-висок при мъжете, а в Унгария е еднакъв при жените и мъжете.\r\nНай-голяма разлика между жените и мъжете се наблюдава в Гърция (28.1% при жените и 19.9% при мъжете) и в Испания (21.4% при жените и 18.1% при мъжете). Обратно - по-ниско равнище на безработица при жените отколкото при мъжете се наблюдава в Ирландия (съответно 6.5 и 9.1%), Латвия (8.4% при жените и 10.9% при мъжете) и Литва (6.7% при жените и 9.1% при мъжете).\r\n\r\nПри разглеждането на данните за консумацията на алкохол, цигари, плодове и зеленчуци, както и за физическата активност, се наблюдават различия между двата пола, които обясняват отчасти защо повече мъже (57%) отколкото жени (44%) в ЕС са с наднормено тегло.\r\nСредно в ЕС 38% от мъжете и 23% от жените пият алкохол всяка седмица, по данни за 2014 г. Сред държавите членки делът на мъжете варира от 21% в Латвия до 52% в Обединеното кралство, а за жените - от 5% в Румъния и Литва до 40% в Обединеното кралство.\r\nПовече мъже са пушачи. Всеки ден пушат 24 на сто от мъжете и 16% от жените в ЕС. Делът на мъжете варира от 10% в Швеция до 40% в Кипър, а на жените - от 9% в Румъния до 23% в Австрия.\r\n36% от мъжете са отделили 150 или повече минути седмично за спортни и физически дейности, които не са свързани с работа, в сравнение с 26% от жените в ЕС през 2014 г. Делът на мъжете варира от 14% в Румъния до 55% във Финландия, а на жените от - 4% в Румъния до 57% в Дания. По този показател България също изостава: само 5.3% от жените и 15.43% от мъжете спортуват редовно.\r\nЧетенето на книги и посещенията на представления на живо също не са любими занимания за българина. Повече от 5 книги за 12-те месеца на 2015 г. са прочели 30% от жените и 21% от мъжете. За сравнение - в Швеция са съответно 78% от жените и 54% от мъжете.\r\nНе стоим особено добре и по отношение на домакинските задължения. 73% от жените у нас изпълняват такива всеки ден и само 13% от мъжете. Средното за ЕС е 79% при жените и 34% при мъжете.\r\n\r\nЖените в ЕС използват интернет по-малко отколкото мъжете (77% от жените на възраст между 16 и 74 години са използвали интернет поне веднъж седмично през 2016 г. в сравнение с 81% от мъжете на същата възраст — вж. таблицата).\r\nКогато разглеждаме за какво се използва интернет, делът на жените в ЕС, които четат новини онлайн е по-малък в сравнение с този на мъжете (68% от жените и 72% от мъжете, използвали интернет през последните три месеца през 2016 година). Няма голяма разлика при използването на интернет за телефонни разговори (38% от жените и 40% от мъжете), интернет банкиране (58% от жените и 60% от мъжете) и търсене на работа (22% от жените и 21% от мъжете през 2015 година). Еднакъв е делът на жените и мъжете (86%), които използват интернет за изпращане и получаване на електронна поща.\r\nОт друга страна, по-голям дял от жените са използвали интернет за участие в социални мрежи (65% от жените и 61% от мъжете).\r\nМъжете са малко по-активни в онлайн пазаруването от жените (през 2016 г. 65% от жените - потребители на интернет, са пазарували онлайн в сравнение с 67% от мъжете — вж. таблицата). Но жените и мъжете купуват различни стоки. Много повече жени отколкото мъже купуват дрехи по интернет (68% от жените в сравнение с 56% от мъжете, пазаруващи онлайн), докато мъжете купуват повече електронно оборудване (31% от мъжете и 17% от жените, пазаруващи онлайн).\r\nПо-малка е разликата при закупуването на филми онлайн (20% от жените и 26% от мъжете, пазаруващи по интернет), домакински стоки (съответно 43% и 45%), резервации за пътуване и настаняване (съответно 51% и 52%), докато при онлайн пазаруването на билети за различни събития няма разлика между жените и мъжете - по 38%.\r\n", "date": "2017.10.18", "title": "България е пълна с недоволни от живота хора"}
{"url": "http://www.novinite.bg/articles/151429/Premiite-v-CSKA-za-pobeda-vav-vechnoto-derbi-v-sabota-shte-sa-po-5000-leva", "text": "\r\nПремиите в ЦСКА за победа във вечното дерби в събота ще са по 5000 лева. Това е бонусьт, който играчите могат да получат за успех както в сблъсъка с Левски, така и за този с Лудогорец в Разград на 5 ноември (неделя).\r\nПремиите са чувствително завишени спрямо тези, които се полагат на играчите в останалите двубои. Подобни на настоящите са били допълнителните стимули и за пролетните сблъсъци с Левски. ЦСКА спечели последните две издания на дербито с по 3:0 - на 29 април и на 28 май, и така играчите са заработили солидни бонуси. Вече в трети пореден сезон, откакто Гриша Ганчев е ангажиран с клуба, всички заплати и премии в клуба се изплащат без никакво забавяне.\r\nФутболистите на ЦСКА се готвят едноразово във всеки един ден преди дербито. Отборът не получи нито ден почивка след издънката срещу Пирин (0:0). Игралите в двубоя на \"Армията\" имаха възстановително занимание в понеделник, а от вчера вече се готвят на пълни обороти. В тренировките се набляга на тактиката за мача със сините. Спортно-техническите фактори в ЦСКА заявиха, че очакват дербито с Левски да наподобява срещата с Пирин - армейците да нападат, а съперникът да е прибран в своята половина и да дебне за контраатаки. Двубоят в събота е с начален час 16:00, като се очаква слънчево време и над 20 градуса температура.\r\n", "date": "2017.10.18", "title": "Премиите в ЦСКА за победа във вечното дерби в събота ще са по 5000 лева"}
{"url": "http://www.novinite.bg/articles/151448/Travma-pomrachi-starta-na-sezona-v-NBA", "text": "Гордън Хейуърд претърпя ужасяваща контузия само пет минути след дебюта си за Бостън Селтикс, а травмата помрачи тотално старта на новия сезон в НБА тази нощ.Крилото има фрактура на глезена на левия крак, която със сигурност ще го остави извън терените до края на сезона, а някои прогнози вещаят по-дълго отсъствие, информира Спортал.Травмата на 27-годишният Хейуърд остави на заден план дългоочаквания сблъсък на Кайри Ървинг и ЛеБрон Джеймс, който трябваше да бъде черешката на тортата в първия ден от сезон 2017/2018.Все пак Кливланд успя да стигне до победата със 102:99, а освен че бе най-добър от всички играчи на терена, ЛеБрон даде асистенцията за трите точки на Кевин Лав, които донесоха успеха на Кавалиърс 46.3 секунди преди финалната сирена. Джеймс завърши с 29 точки, 16 борби и 9 асистенции.Крилото вкара 13 от точките си през последната част и сам заяви, че въобще не се чувства във форма, защото дълго време имаше проблеми с изкълчен глезен. Дерик Роуз вкара 14 точки в дебюта си за Кавс, а Дуейн Уейд - 8.Джей Ар Смит даде нужната енергия в ролята си на шести човек с 10 точки и 4 борби. Джейлън Браун бе най-резултатен за шокирания тим на Селтикс с 25 точки. Кайри Ървинг вкара 22 и даде 10 асистенции при завръщането си в Кливланд, а Джейсън Тейтъм записа “дабъл-дабъл” в първия си мач в НБА - 14 точки и 10 борби.", "date": "2017.10.18", "title": "Травма помрачи старта на сезона в НБА"}
{"url": "http://www.novinite.bg/articles/151458/Bivsh-uchilishten-direktor-otiva-na-sad-za-umishlena-bezstopanstvenost", "text": "Софийска градска прокуратура внесе обвинителен акт в Софийски градски съд срещу Елисавета П.- бивш директор на 166-то СУ „Васил Левски” в гр. София, за умишлена безстопанственост по отношение на повереното й имущество, съобщиха от прокуратурата, информира БНТ.\r\nЕлисавета П. е предадена на съда за това, че в периода от 09.04.2013 г. до 07.06.2013 г. в гр. София, като длъжностно лице по смисъла на чл. 93, т. 1, б от НК, орган на управление - “директор” на 166 СУ “Васил Левски”, умишлено не е положила достатъчно грижи за управлението и стопанисването на повереното й имущество, като е разпоредила плащане по три броя фактури за извършени строително-монтажни работи. По този начин е нанесла значителна щета за бюджета на 166-то СУ „Васил Левски” в размер на 23 435,08 без ДДС или 28 122,10 лева с ДДС.\r\nЕлисавета П. заемала длъжността „директор“ на 166-то СУ „Васил Левски”, гр. София през периода от 01.09.2006 г. до 19.01.2015 г. В това си качество се явявала третостепенен разпоредител с бюджетни кредити към кмета на Столична община.\r\nПоради необходимост от ремонт на училищната сградата, по разпореждане на Елисавета П. на 26.03.2013 г., на Портала за обществени поръчки на интернет страницата на Агенцията по обществени поръчки, била публикувана публична покана с предмет „Ремонт покривна конструкция, подмяна дограма частично, ремонт ученически кабинети, коридори, стълбища и баня със съблекалня (жени) в 166-то СУ „Васил Левски“.\r\nОбявеният критерий за оценка на офертите бил „икономически най-изгодна оферта”, а прогнозната стойност на поръчката била 264 000,00 лв. без ДДС.\r\nПо отправената публична покана оферти подали 5 фирми.\r\nСъгласно Протокол от 03.04.2013 г., на назначената комисия по проверка на документацията, одобрен от Елисавета П.,четирима от петте участника в процедурата били отстранени поради липса на част от изискуемите документи.\r\nПри извършената в последствие проверка от Агенцията по държавен финансов контрол (АДФИ) е установено, че в представената от отстранените участници документация са фигурирали всички изискуеми документи и отстраняването им от процедурата е незаконосъобразно.\r\nДо участие била допусната само една фирма, която била предложилa цена за изпълнение на поръчката 229 137,71 лв. с ДДС.\r\nНа 09.04.2013 г., бил подписан договор с посочената фирма за извършване на ремонт на покривната конструкция, частична подмяна на дограма, ремонт на ученически кабинети, коридори, стълбища и баня със съблекалня за жени в 166-то СУ „Васил Левски“.\r\nПри изпълнение на строително-монтажните дейности Елисавета П. не упражнила дължимия контрол и въпреки, че били налице разминавания между фактурираните и реално извършени дейности, тя одобрила плащане по 3 бр. фактури на обща стойност 229 137,71 лв. с включен ДДС.\r\nРазликата между реално извършени и отчетени строително-монтажни работи възлизала на 28 122,10 лева с ДДС и това се явява причинена щета от извършеното престъпление.\r\nЗа престъплението по чл. 219 ал.3 от НК е предвидено наказание лишаване от свобода от две до осем години , като съдът може да постанови и лишаване от право да се заем определена държавна или обществена длъжност.\r\nСпрямо Елисавета П. е взета мярка за неотклонение „подписка“.\r\n", "date": "2017.10.18", "title": "Бивш училищен директор отива на съд за умишлена безстопанственост"}
{"url": "http://www.novinite.bg/articles/151438/Ucheni-prognozirat-smartonosno-slanchevo-izrigvane", "text": "Американски специалисти от Харвардския университет прогнозират, че в следващите 100 години ще има мощно слънчево изригване, което ще доведе до прекъсване на електричеството по света, както и на работата на комуникационните спътници и на връзката с интернет, съобщи Лента.В резултат на това може да има и човешки жертви, информира ДАРИК. Учените анализираха информацията от отминали слънчеви изригвания. Те оцениха вероятността от суперизригване, което ще увеличи яркостта на Слънцето с 30 процента и ще увреди озоновия слой на Земята.Слънчева буря през 1859 г., известна като \"Събитието на Керингтън\", води до срив в телеграфната мрежа в Европа и САЩ, както и до ярки северни сияния по ниските ширини.Според експертите е голяма вероятността подобно изригване да се случи до края на XXI век. В резултат на него ще излязат от строй спътниците в орбита около Земята, пътниците в самолетите ще бъдат изложени на висока радиация и ще бъде нарушена работата на енергийните и охладителните системи в атомните електроцентрали.", "date": "2017.10.18", "title": "Учени прогнозират смъртоносно слънчево изригване"}
{"url": "http://www.novinite.bg/articles/151452/Ucheni-otkriha-peshtera-na-Lunata", "text": "Японски учени откриха под повърхността на Луната огромна пещера, в която в бъдеще ще може да се инсталира изследователска база, предаде ТАСС. Това бе оповестено от Японската агенция за изследванe на космическото пространство (ДЖАКСА). Пещерата е дълга 50 метра. Тя бе открита въз основа на данни, изпратени от японския космически апарат \"Кагуя\".  Пещерата е под кратера Мариус на видимата страна на Луната. \"Кагуя\" първоначално успял да заснеме входа на пещерата, а след това с помощта на електромагнитно сондиране изследвал подземната й структура. По мнението на японски експерти тази дълга пещера се е образувала преди около 3,5 милиарда години в резултат на вулканична дейност. Инсталирането на изследователска база там ще позволи да се намали негативното влияние на радиацията върху нея, смятат от ДЖАКСА.   ", "date": "2017.10.18", "title": "Учени откриха пещера на Луната"}
{"url": "http://www.novinite.bg/articles/151403/Britansko-razuznavane-sochi-che-teroristichnata-zaplaha-nikoga-ne-e-bila-tolkova-golyama", "text": "Терористичната заплаха над Великобритания е достигнала невиждани досега мащаби. Това заяви директорът на британското вътрешно разузнаване МИ5, цитиран от NOVA. Само през първите шест месеца на 2017 г. са арестувани близо 380 души, заподозрени в тероризъм.Равносметката показва, че само тази година 36 души са загинали при четири нападения в Лондон и Манчестър. ", "date": "2017.10.18", "title": "Британско разузнаване сочи, че терористичната заплаха никога не е била толкова голяма"}
{"url": "http://www.novinite.bg/articles/151450/Rozovi-baloni-napomniha-na-jenite-da-se-pregledat-pri-mamolog", "text": "Всяка година с диагнозата се сблъскват 3800 жени у нас. Д-р Гергана Коларова от Първа специализирана АГ болница \"Св. София\" заяви, че целта на кампанията е да се привлече вниманието на жените върху проблема. Кампанията се организира за пета поредна година.Д-р Коларова заяви, че колкото по-рано се диагностицира заболяването, толкова по-голям е шансът ракът да бъде излекуван.\"Българката знае, че трябва да се грижи за себе си\", обнадеждена е д-р Коларова.Тя обясни, че жените над 25 години трябва да се прегледат при мамолог. Рискът е по-голям при както и жени с изразена канцерогенеза в семейството, които имат близки, починали от онкологични заболявания. Като рискова група тя определи късно родилите жени и некърмилите жени.Относно прегледа, който жените сами могат да извършват, д-р Ковачева сподели, че това е нещо, на което и те като лекари разчитат. Няма значение дали това ще е безобидна фиброза на гърдата, старателното преглеждане, без груби движение, е самоизследване, при което много от жените сами откриват проблема.Тази година в кампанията, осигуряваща безплатни прегледи при мамолог, са се включили 13 лечебни заведения от цялата страна в градовете София, Плевен, Варна, Стара Загора, Пловдив.В Първа АГ болница в София кампанията ще бъде удължена и през целия месец ноември. Очакванията са в кампанията да бъдат обхванати над 500 жени. Кметът на София Йорданка Фандъкова благодари на \"Сдружение една от осем\", организатор на кампанията. Тя изтъкна, че от общо 9 софийски болници - пет се включват в кампанията. \"Грижата за собственото ни здраве е грижа за нашето семейство\", припомни Фандъкова.Столична община има специална скринингова програма, която през годините е обхванала с прегледи при водещи специалисти над 10 хиляди жени - учители, социални работници, а тази година и жените в транспорта.Фандъкова бе категорична, че не безплатните прегледи, а информираността и това хората да имат съзнанието за грижата за собственото си здраве, са най-важни. На събитието присъстваха шефове на столични болници, общински съветници, както и бившият министър на здравеопазването Стефан Константинов.", "date": "2017.10.18", "title": "Розови балони напомниха на жените да се прегледат при мамолог"}
{"url": "http://www.novinite.bg/articles/151402/Bogatstvoto-na-Tramp-se-stopyava", "text": "Американският президент Доналд Тръмп е слязъл с 92 места надолу в списъка на „Форбс” за най-богатите хора в света.Списанието описва държавния глава като \"най-забележителния губещ\" на годината, тъй като богатството му се е стопило с 600 милиона долара, пише NOVA. В момента то се оценява на 3 милиарда и 100 милиона, което го поставя на 248-о място. За сравнение, през миналата година той е бил на 156-о.Загубата се дължи на спадащите цени на имотите в Ню Йорк, скъпата му президентска кампания и съдебни дела с високи разходи. Тръмп в момента дели 248-мата позиция със създателя на Снапчат Еван Шпигел.За 24-та поредна година първи в списъка е създателя на Майкрософт Бил Гейтс с богатство от 89 милиарда долара.", "date": "2017.10.18", "title": "Богатството на Тръмп се стопява"}
{"url": "http://www.novinite.bg/articles/151407/Izraelskata-armiya-nahlu-v-palestinski-medii", "text": "Израелската армия нахлу в палестински телевизии и компании на Западния бряг тази нощ, пише \"Аарец\", цитира news.bg Израелският вестник пояснява, че армията е конфискувала оборудване и е затворила някои от тях. Говорител на армията съобщи, че са нахлули в 8 медийни компании и двама палестинци са задържани.Според палестинска информация армията е щурмувала медии в Хеброн, Витлеем и Рамала.Акцията на армията, вътрешното министерство за сигурност и гражданската администрация е във връзка с разпространението на подстрекаващи към терор материали, тъй като \"водят до директни терористични атаки\".", "date": "2017.10.18", "title": "Израелската армия нахлу в палестински медии"}
{"url": "http://www.novinite.bg/articles/151413/190-dinara-za-izpolzvaneto-na-novata-magistrala-Balgariya-Nish", "text": "Пътуването по новите участъци на магистралата от България до Ниш ще струва 190 динара за водачите на леки коли, съобщи БНТ, цитира news.bg  Това прави 1.59 евро или около 3 лева и 10 стотинки.Въвеждането на ТОЛ такса по магистралите в Сърбия идва след като правителството се съгласи с предложението на компанията \"Пътища на Сърбия\". ТОЛ таксите в западната ни съседка се въвеждат официално от месец януари 2018 година.Цената за автобус ще бъде 560 дината, което прави около 9 лева и 20 стотинки. Камионите ще трябва да заплащат по 1 120 дината - около 18 лева и 40 стотинки.Източното разклонение на Коридор номер 10, от Ниш до границата с България, е с дължина от 86.9 километгра. Дейностите по продължават - работи се в Сичевачката клисура. Работи се по изграждането на отсечката от тунела Банцарево до Цървена река, както и на отсечката от Станичене до Пирот.Българските шофьори, които пътуват от Ниш към България, ще трябва да заплащат ТОЛ такса само на рампата при Димитровград. Очаква се рампата да бъде поставена на няколко километра преди граничния пункт с България ГКПП \"Градина\".", "date": "2017.10.18", "title": "190 динара за използването на новата магистрала България - Ниш"}
{"url": "http://www.novinite.bg/articles/151466/Naprejenie-v-stolichniya-kvartal-Orlandovci", "text": "Напрежение в столичния квартал „Орландовци”. Започна събаряне на 10-ина незаконни къщи.Разрушаването им започна тази сутрин, а причината - парцелите, на които са построени жилищата, са частна собственост.Ромите се притесняват, че остават на улицата с малките си деца. В акцията се включи и жандармерия, информира НОВА. ", "date": "2017.10.18", "title": "Напрежение в столичния квартал „Орландовци”"}
{"url": "http://www.novinite.bg/articles/151428/Misho-Takov-Kobrata-ne-e-alchen-kato-Mani-Pakiao", "text": "\r\nБлизкият приятел и бивш треньор на Кубрат Пулев - Михаил Таков даде своето експертно мнение за ситуацията около пропадналия мач на Кубрат Пулев с Антъни Джошуа. Ето какво сподели специалистът пред \"България днес\":\r\n- Г-н Таков, какви са шансовете двубоят Пулев - Джошуа да бъде пренасрочен?\r\n- Мениджърите са написали в договора за мача, че Кубрат ще бъде заменен от следващия в ранглистата, ако не може да се боксира. Ако помните, имаше и подобна ситуация за мача с Кличко. Тогава украинецът се контузи, но имаше повече от месец до самия мач. А сега са 12-13 дни. Такам сега се превръща в официален претендент.\r\n- Колко е тежка подобна контузия на гръден мускул за един боксьор?\r\n- Подобни травми на гърдите, било то на мускул или кокал, са много неприятни. Когато поемаш въздух, болката се чувства. Да не говорим за движението по време на тренировка или мач. Невъзможно е да дишаш нормално, което значи, че няма как да се играе мач. Нямам представа как се е получила травмата. Възможно е при нанасяне на удар или при гимнастика. Лекарите трябва да преценят каква е степента. При всяко положение е невъзможно да тренираш, а какво остава да боксираш с подобна болка.  се опита да се бие с контузия в един негов мач, а след това бяха заведени дела срещу него (бел. ред. - в мача на века срещу Флойд Мейуедър).\r\n- Как виждате бъдещето на Пулев оттук насетне?\r\n- Не е ясно дали тази година или догодина отново ще се качи на ринга. Нека да видим как ще премине възстановяването. Лошото е, че промоутърът на Джошуа - Еди Хърн, гледа интереса на неговия боксьор. За тях срещата срещу претендент като Пулев е второстепенна. Те ще вземат много повече пари при обединителни срещи с другите шампиони. Помните колко дълго Кубрат трябваше да чака Кличко. Около година и половина. След това същото се получи и с Джошуа.\r\n", "date": "2017.10.18", "title": "Мишо Таков: Кобрата не е алчен като Мани Пакиао"}
{"url": "http://www.novinite.bg/articles/151422/Seul-obmislya-da-naloji-sankcii-sreshtu-Severna-Koreya", "text": "Южна Корея обмисля да наложи свои санкции срещу Северна Корея, след като изолираната комунистическа държава засилва напрежението с ракетните и ядрените си провокации. Това обяви заместник-министърът на външните работи на Южна Корея, но уточни, че все още не е взето решение, съобщава \"Ройтерс\", цитиран от news.bg Заместник-министърът Лим Сун-нам коментира темата по време на пресконференция в Сеул със заместник държавния секретар на САЩ Джон Съливан и японския заместник-министър на външните работи Шинсуке Сугияма.Представителите на САЩ, Южна Корея и Япония са се разбрали да опитат всички възможни дипломатически възможности, за да постигнат мирно и пълно разрешаване на ядрената криза, предизвикана от Северна Корея, уточнява \"Йонхап\".Вчера беше съобщено, че Съливан и Сугияма са се съгласили да увеличат натиска върху режима в Пхенян, след като се срещнаха в Токио, предупреждавайки, че е от решаващо значение \"да бъдем подготвени за най-лошото\".Съливан обаче подчерта, че приоритетът все още е в областта на дипломацията и забраната на ядрените оръжия, повтаряйки позицията на американския държавен секретар Рекс Тилърсън, който подобно заяви, че дипломацията със Северна Корея ще бъде преследвана \"до първата хвърлена бомба\". ", "date": "2017.10.18", "title": "Сеул обмисля да наложи санкции срещу Северна Корея"}
{"url": "http://www.novinite.bg/articles/151426/Bosnenskite-sarbi-glasuvaha-protiv-chlenstvo-v-NATO", "text": "Депутати, представители на босненските сърби, прокараха необвързваща резолюция, с която се противопоставят на потенциалното присъединяване на страната към НАТО като част от дългогодишни усилия, съобщава АП, цитирани от news.bg Рано тази сутрин депутатите одобриха символичната мярка в 83-местния парламент на босненските сърби. Опозиционните законодатели не участваха на заседанието и бяха изведени от залата заради шумни протести, свързани с други въпроси.Традиционно проруските сърби в Босна са категорично против членство в Северноатлантическия алианс. Но босненците и хърватите, които са 65% от цялото население на Босна и Херцеговина, като цяло подкрепят членство в НАТО.", "date": "2017.10.18", "title": "Босненските сърби гласуваха против членство в НАТО"}
{"url": "http://www.novinite.bg/articles/151427/Bagdad-dava-ovladyanite-petrolni-poleta-v-Kirkuk-na-britanskata-korporaciya-BP", "text": "Министърът на петрола на Ирак Джабар ал Луаиби е поискал от британската петролна корпорация BP \"бързо да направи планове за разработване на нефтените полета в Киркук\". Това се посочва в изявление на Министерството на петрола, цитирани от \"Ройтерс\", предава news.bg Иракските правителствени сили в понеделник овладяха богатия на петрол район около Киркук от кюрдските бойци пешмерга, които окупираха района през 2014 г. в хода на на войната срещу терористичната групировка ДАЕШ (\"Ислямска държава\").BP съобщи на сайта си, че в миналото е предоставяла техническа помощ на иракската държавна компания \"Северна петролна компания\", за да подпомогне повторното разработване петролните находища в Киркук.BP смята, че в находищата около Киркук има около 9 млрд. барела петрол.", "date": "2017.10.18", "title": "Багдад дава овладяните петролни полета в Киркук на британската корпорация BP"}
{"url": "http://www.novinite.bg/articles/151453/Si-Czinpin-obeshtava-nova-era-na-Kitaj", "text": "Китайският лидер Си Цзинпин обеща днес \"нова ера\" на страната и призова комунистите на борба срещу всичко, което би могло да застраши авторитета на управляващата партия.Цзинпин говори повече от три часа при откриването на конгреса на Китайската компартия пред гигантска емблема със сърп и чук, кръстосани на фона на червени знамена, и разсея всяка надежда за либерализация на режима. Ройтерс отбелязва, че той е произнесъл \"нова ера\" 36 пъти в речта си.Каква ще бъде тази \"нова ера\"? След като \"реши проблема с храненето и обличането на повече от един милиард души\", режимът сега трябва да \"посреща нуждите от по-добър живот, не само материално и културно\", но и по отношение на правосъдието\",\"сигурността\" и \"околната среда\", обясни генералният секретар на ККП.Ройтерс обобщи неговия план в три точки: укрепване на държавните фирми, пазарноориентирана реформа на валутната и финансовата система и улеснен достъп на чужди инвестиции.Делегатите на \"най-голямата партия в света\" с 89 милиона членове - почти всички в тъмни костюми и червени вратовръзки, дружно ръкопляскаха, когато президентът влезе усмихнат, придружен от двамата си предшественици - бившите държавни глави Цзян Цзъмин и Ху Цзинтао.Обръщайки се към останалия свят, Си увери, че страната му \"ще се отвори още повече\".В Пекин са забранени футболните мачове, нощните барове са затворени и навсякъде има полиция - столицата е под особено наблюдение, полцеското присъствие е засилено, за да протече без никакви инциденти конгресът, който се очаква да продължи една седмица, посочва Франс прес.Си \"търси начин да се путинизира\" и да остане на власт безсрочно, отбелязва китаистът Жан-Пиер Кабестан от Баптисткия университет в Хонконг - намек за руския президент Владимир Путин, с когото китайският лидер изглежда споделя известна носталгия по съветската епоха и недоверие към Запада, подсилвано от феноменалния икономически подем на страната му.Откакто дойде на власт в края на 2012 г., Си Цзинпин, смятан за най-могъщия китайски ръководител след основателя на режима Мао Цзедун и реформатора Дън Сяопин, разположи на ключовите постове свои верни хора, подпомогнат от антикорупционна кампания, в хода на която бяха наказани над 1,3 милиона служители.Той не се отказа от прехода към \"социалистическа пазарна икономика\", но управлението му е съпроводено с връщане на марксистката идеология в страната и всеобхватните репресии, насочени срещу интернет, правозащитното движение, дисидентите и вярващото население.\"Не всички в Китай са доволни от това. Някои са против идеята той да остане над 10 години\" начело на страната, добавя Кабестан, според когото \"връщането към маоизация хвърля в смут страната\".В борбата срещу корупцията, нанасяйки удари чак по върховете на армията и дори в самото Политбюро, Си Цзинпин \"засегна осигурени вече интереси\", казва китаистът. \"Всичко това създава много нагласи срещу него. Той пое рискове, които успява да пренебрегва засега\", допълва експертът.За влиянието на Си Цзинпин говори това, че има изгледи името му да бъде включено в партийния устав - почест, отредена досега само на Мао и Дън.Самият Си спомена в словото си, че \"мисли за социализъм в цветовете на Китай, водещ към една нова ера\" - усилията в тази посока наистина може да му донесат подобно отличие, прогнозира АФП.", "date": "2017.10.18", "title": "Си Цзинпин обещава \"нова ера\" на Китай"}
{"url": "http://www.novinite.bg/articles/151454/Eksploziya-v-Shveciya", "text": "Мощна експлозия отекна малко след полунощ пред полицейски участък в Хелсингбори, Югозападна Швеция, предаде ДПА. Няма пострадали. На сградата обаче са нанесени сериозни щети, входът й е напълно разрушен, предаде ДАРИК.Представители на местната полиция бяха принудени да дадат пресконференция, седнали зад маса за тенис в спортна зала. Това е \"много сериозна атака срещу обществото. Тя взима на мушка демокрацията и правната система. Това е сериозна ситуация\", заяви началникът на полицията в Хелсингбори Карина Першон. Тя каза, че още не е ясно кой стои зад нападението.Според началника на полицията в провинция Сконе Патрик Хембрант може да се смята, че случилото се всъщност е реакция на добрата работа на полицията. Той допусна, че извършителите са от криминалните среди.", "date": "2017.10.18", "title": "Експлозия в Швеция"}
{"url": "http://www.novinite.bg/articles/151415/Belgijskite-slujbi-poluchavat-specialni-mobilni-karti-v-sluchaj-na-atentat", "text": "\r\nГодина и половина след атентатите в  службите в  получават специални  за , с които служителите да се свързват в , съобщиха местни медии. Новите  ще дават предимство на полицията, военните, лекарите от спешната помощ, пожарникарите, местната администрация и ръководствата на летищата, пише БНТ. \r\nКогато настъпи извънредно събитие и съобщителните мрежи са претоварени, \"обикновените граждани\" ще бъдат лишавани от сигнал и линиите ще обслужват само специалните карти. Предвижда се системата да бъде използвана също при масови събития като концерти и спортни срещи, когато на малка площ се струпват много хора.\r\n\r\nВъвеждането на промените се наложи, след като при атентатите миналата година спасителите, военните и полицаите останаха без сигурна връзка заради претоварването на мрежите. Останали без мобилен ен сигнал, служителите успяваха да се свързват през интернет приложения.\r\n", "date": "2017.10.18", "title": "Белгийските служби получават специални мобилни карти в случай на атентат"}
{"url": "http://www.novinite.bg/articles/151456/Sarbiya-izsledva-zdravnite-posledici-ot-bombardirovkite-na-NATO", "text": "\r\nМинистърът на околната среда на Сърбия заяви, че правителството е готово да отпусне финансови средства за откриване на лаборатория, която да изследва здравните последици от бомбардировките на НАТО през 1999 г., информира Balkan Insight.\r\nПри бомбардировките са използвани боеприпаси с обеднен уран.\r\n\"Правителството е готово да помогне финансово и по други начини за установяване на истината\", каза министър Горан Триван пред общественото радио RTS.\r\nТриван обясни, че този месец се е срещнал с представители на Сръбската академия на науките, която е предприела инициатива за изграждане на лаборатория, която да изследва последиците и ефектите от обеднения уран.\r\nЩе работим старателно и без бързане. Няма причина да се бърза, тъй като чакаме 18 г., поясни той.\r\nПрез май академията обяви, че е събрала юридически екип и планира да обвини държавите от НАТО, че са използвали обеднен уран при бомбардировките.\r\nАдвокатите ще се опитат да свържат увеличения брой тежки заболявания с използвания уран.\r\nНо юридически експерти изразиха сериозни съмнения, че случаят ще доведе до някакъв успех.\r\nНАТО бомбардира Югославия през март 1999 г. без подкрепата на Съвета за сигурност на ООН.\r\n", "date": "2017.10.18", "title": "Сърбия изследва здравните последици от бомбардировките на НАТО"}
{"url": "http://www.novinite.bg/articles/151460/V-Sarbiya-otkriha-migranti-v-balgarski-tir", "text": "Сръбските мистически власти откриха нелегални мигранти в български тир на граничния пункт \"Шид\" с Хърватия.Българският камион е превозвал стъклен амбалаж - бутилки и буркани от България за Италия. При проверката сръбските митничари са открили двама нелегални мигранти от Афганистан, които са се укривали между палетите със стъкления амбалаж, информира БНТ.След отварянето на вратите на тира двамата мигранти са скочили и са тръгнали да бягат към хърватската граница, но са били задържани от граничните полицаи.По думите на българския шофьор, мигрантите са се качали без негово знание на паркинга, където той е почивал преди да потегли към границата с Хърватия, уточнява БГНЕС. ", "date": "2017.10.18", "title": "В Сърбия откриха мигранти в български тир"}
{"url": "http://www.novinite.bg/articles/151457/Vatreshniyat-ministar-na-Portugaliya-podade-ostavka", "text": "Министърът на вътрешните работи на Португалия Констанса Урбану де Соуза подаде оставка заради пожарите в страната, отнели живота на десетки хора, съобщи Ройтерс, позовавайки се на португалското правителство. Премиерът Антониу Коща, който оглавява социалистическо правителство на малцинството с подкрепата в парламента на радикалната левица, е приел оставката, съобщи Франс прес, цитира БНТ.В писмото за оставката Де Соуза пише, че след пожарите през последните дни е преценила, че не е в състояние от политическа и лична гледна точка да остане на поста си.Силни горски пожари бушуват в централните и северните райони на Португалия. В гасенето им участват хиляди пожарникари. Броят на загиналите достигна 41 човека, по данни на службата за гражданска защита. Преди това през юни 64 души загубиха живота си в пожари близо до Педрагау Гранде в централната част на страната.Снощи президентът Марсилу Ребелу де Соуза поиска от правителството да поеме пълна отговорност за последиците от тази трагедия.", "date": "2017.10.18", "title": "Вътрешният министър на Португалия подаде оставка"}
{"url": "http://www.novinite.bg/articles/151464/EK-predlaga-zabrana-za-prodajbata-na-veshtestva-ot-koito-se-pravyat-bombi", "text": "Европейската комисия предложи мерки, насочени към ограничаване на достъпа до вещества, които се използват за производство на самоделни взривни устройства. ЕК предлага също план за действие за повишаване на готовността, устойчивостта и съгласуването в ЕС срещу нападения с химически, биологични, радиологични и ядрени вещества. Комисията отбелязва, че вероятността от такива нападения е малка. Предвижда се към Европол да бъде обособен научен център за защита от тези видове оръжия, съобщи БТА.Предлага се също разширяване на възможностите властите да разшифроват данни при разследвания и наказателни дела, без да се допуска отслабване на криптирането на по-общо равнище и без да се засяга голям или произволен брой хора.Мерките целят изчистване на пропуски, открити при скорошните терористични нападения в Европа. Комисията съобщи, че предоставя 18,5 милиона евро от фонда за вътрешна сигурност за проекти за подобряване на защитата на обществените места. Догодина ще бъдат отпуснати още 100 милиона евро в подкрепа на градовете, които инвестират в решения в областта на сигурността.Догодина ЕК ще издаде нови насоки за подпомагане на държавите при разрешаването на въпросите, свързани със защитата на обществените места. Предвижда се частните дружества да бъдат привлечени в опазването на сигурността например в търговските центрове, на концерти и спортни обекти.ЕК препоръчва на Съвета на ЕС да разреши започването на преговори за преразглеждане на споразумението за резервационните данни на пътниците с Канада и разширяване на сътрудничеството на Европол с външни за ЕС държави, сред които Алжир, Египет, Израел, Йордания, Ливан, Мароко, Тунис и Турция. Комисията отбелязва, че работи по създаването на бъдещо европейско звено за разузнаване до 2025 година.", "date": "2017.10.18", "title": "ЕК предлага забрана за продажбата на вещества, от които се правят бомби"}
{"url": "http://www.novinite.bg/articles/151445/SU-se-pohvali-s-856-o-i-47-o-myasto-v-dve-mejdunarodni-klasacii", "text": "\"Софийският университет е сред най-добрите висши училища в две международни класации\", съобщи сайтът на най-старото висше училище у нас днес, като цитира две международни класации. Според едната първото ВУЗ в държавата е 856-и в света, според другата е на 47-о място в Източна Европа и Централна Азия. Центърът за световни университетски класации (CWUR), със седалище в Обединените арабски емирства, включва само СУ в Топ 1000 на университетите по света за 2017 г. и го нарежда на 856-о място. В списъка не попада нито едно от другите 50 акредитирани в България висши училища. Първите 10 места се заемат само от университети в САЩ (осем) и Великобритания (два). №1 е Харвардският университет (САЩ), следван от Станфордския (САЩ) и MIT (САЩ). Единствената друга страна, която пробива в Топ 20 е Япония - Токийският университет е 13-и. Класацията е наречена \"световна\", но са оценени 27 770 институции, които дават дипломи за висше образование, от 1/3 от държавите по света - 61. Класирани са първите 1000, като са използвани 8 индикатора: 1. Качество на обучението (съотношението между броя на възпитаниците, спечелили големи международни награди и медали и общия брой на студентите) - 25%. Тук СУ е на 282-ро място. 2. Заетост (съотношението между броя на възпитаниците на ръководни длъжности във водещи световни компании и общия брой на студентите) - 25%. СУ е на място 616+.3. Качество на преподавателите (съотношението между броя преподаватели, спечелили големи международни награди и медали спрямо общия брой на преподаващите) - 25%. СУ заема позиция 240+.\r\n \r\n4. Публикации (броя на научните статии) - 5%. СУ е класиран на място №925.\r\n \r\n5. Влияние (броя на научните статии в списания с висок импакт фактор) - 5%. СУ е №793. 6. Цитирания - 5%. СУ е №576.\r\n\r\n\r\n\r\n\r\n", "date": "2017.10.18", "title": "СУ се похвали с 856-о и 47-о място в две международни класации"}
{"url": "http://www.novinite.bg/articles/151405/604-zagubeni-veshti-varna-Letishte-Sofiya-ot-nachaloto-na-2017-ta", "text": "Само за първите девет месеца на годината летище София е върнало 604 загубени или забравени вещи на техните собственици от общо намерени за периода 1 300, останалите - все още не са потърсени, съобщиха от пресцентъра на летището, цитира news.bg За същия период през 2016 г. са намерени 1 162 вещи. Притежателите на 616 от тях са си ги взели, а другите все още очакват собствениците си.Статистиката за последните четири години сочи, че от началото на 2013 г. до края на септември тази година общият брой на загубените или забравени вещи е 4 565. От тях повече от половината са върнати на собствениците им, а останалите непотърсени се съхраняват в специални помещения.За посочения четиригодишен период са върнати 353 лаптопа, 225 телефона, 128 таблета, 111 IPAD, 58 IPHON, 49 фотоапарата и др. Освен посочените предмети са върнати и големи суми пари - 178 500 рубли, 16 222 евро, 10 010 лв., 4 302 паунда, 4 200 канадски долара, 580 долара.Често забравяни вещи още са: ръчни часовници, лични документи, очила, колани, детски колички, дрехи, инструменти, накити и портфейли.Служителите, които отговарят за загубените или забравени вещи помнят интересни истории около връщането на някои от тях. Такава например е историята с двойка, която забравя годежен пръстен на летище София. Липсата е установена на борда на самолета, но благодарение на бързата реакция на летищната дирекция \"Сигурност\" годежният пръстен е открит и върнат на притежателката му.За това, че времето е относително понятие напомня и дамски часовник, забравен през февруари 2016 г. и върнат година по-късно.Друг любопитен случай от тази година е за забравена раница с паспорти и документи, 4 200 канадски долара, 250 долара, 221 лв. и таблет, които са върнати веднага на собственика им, допълват от летището.", "date": "2017.10.18", "title": "604 загубени вещи върна Летище София от началото на 2017-та"}
{"url": "http://www.novinite.bg/articles/151417/Klintan-kritikuva-opasnata-i-kasogleda-vojnstvena-ritorika-na-Tramp-za-KNDR", "text": "Бившият държавен секретар на САЩ Хилари Клинтън разкритикува \"опасната и късогледа\" войнствена риторика на Доналд Тръмп по отношение на КНДР, информират световни агенции, цитирани от news.bg Клинтън атакува Тръмп в профила си в \"Туитър\", че това е само в полза на Пхенян, който търси внимание.\"Обезпокоена съм от някои последни действия на новата администрация, които изглежда увеличават напрежението. Нашите съюзници изразяват безпокойството си относно надеждността и доверието на САЩ\", отбеляза тя.Според нея словесните битки с лидера на КНДР Ким Чен-ун го карат само да се усмихва, както и при НАТО и ЕС, които карат руския лидер Владимир Путин да се усмихва.Подобни \"безцеремонни заплахи за започване на война са опасни и късогледи\", предупреди Клинтън и добави, че севернокорейският режим е \"развълнуван\" да получи \"лично отношение от лидера на нашата страна\".Без да споменава името на Тръмп, бившият държавен секретар подчерта, че е \"много обезпокоена от това, че новата администрация лишава правителството от експертиза\" в дипломацията за КНДР.\"В Държавния департамент има само няколко експерти по Азия на високо ниво\", предупреди тя.Относно ролята на Китай в обуздаването на КНДР, Клинтън е на мнение, че по-добре е Пекин да засили санкциите срещу Пхенян.", "date": "2017.10.18", "title": "Клинтън критикува “опасната и късогледа” войнствена риторика на Тръмп за КНДР"}
{"url": "http://www.novinite.bg/articles/151463/Shte-otneme-li-Ispaniya-avtonomiyata-na-Kataluniya", "text": "Испанското правителство може да отнеме автономията на Каталуния, ако до утре Карлес Пучдемон не даде еднозначен отговор на въпроса обявил ли е независимост или не. Предупреждението дойде от вицепремиера Сорая Сантамария. А най-малко 200 хиляди души протестираха в Барселона срещу ареста на двама каталунски лидери, обвинени в подстрекателство към метеж. Протест, макар и продължил едва няколко секунди, имаше и в парламента в Мадрид, информира БНТ.Часове преди да изтече поредният краен срок от Мадрид към Барселона, испанският премиер отправи призив за нормализиране на ситуацията. Мариано Рахой, премиер на Испания: Единственото нещо, за което моля господин Пучдемон, е да подходи разумно, балансирано и да постави интересите на гражданите на първо място - на всички испанци и на всички каталунци. Не мисля, че е трудно да се отговори на простия въпрос \"обявихте ли независимост на Каталуния или не?\". Според Рахой Пучдемон е стигнал до там, че вече дори комуникацията с него е невъзможна. Мариано Рахой, премиер на Испания: Каталунският парламент не работи от повече от месец и няма как да ги попитаме какво се случва там. Дори представителите им в Мадрид не могат да ги попитат. Не можем да се свържем с Пучдемон и да разберем какво всъщност иска той.Ако до 10 часа местно време утре Пучдемон все още не е внесъл яснота около независимостта, Мадрид има само един възможен ход - замразяване на автономията на Каталуния, което би било прецедент в испанската история.  15-секунди - толкова продължи протестът на 50-ина каталунски депутати в парламента, които издигнаха плакат с в подкрепа на двама каталунски лидери, арестувани в понеделник. Срещу Жорди Санчес и Жорди Куишарт тече разследване за подстрекателство към метеж. 200 хиляди души протестираха и по улиците на Барселона. Със запалени свещи и призиви \"Не сте сами\" и \"Свобода\", демонстрантите настрояха за незабавното освобождаване на двамата арестувани. В протестите се включиха и регионалният лидер Карлес Пучдемон и кметицата на Барселона Ада Колау. ", "date": "2017.10.18", "title": "Ще отнеме ли Испания автономията на Каталуния?"}
{"url": "http://www.novinite.bg/articles/151410/Parlamentat-preizbra-Maksim-Minchev-za-shef-na-BTA", "text": "Парламентът преизбра за генерален директор на БТА Максим Минчев. Той получи пълна подкрепа от 141 гласа \"за\". Това е втори официален 5-годишен мандат на Минчев след приемането на закона, макар той да е на поста от 2003 г., пише ДАРИК.Кандидатурата му бе предложена от Тома Биков от ГЕРБ.След преизбирането генералният директор положи клетва пред Народното събрание. Председателят на медийната комисия Вежди Рашидов припомни, че Максим Минчев е генерален секретар на Световния съвет на информационните агенции и акцентира върху усилията му новините да достигат до нашите сънародници зад граница. \"Това е единствената агенция, която в момента работи за популяризиране на положителното, което се случва в държавата\", подчерта още Рашидов. Той пожела БТА да се развива все повече и да носи престиж на българския народ. Тома Биков припомни, че преди няколко месеца НС е приело с пълно единодушие отчета на БТА за 2016 г., което, по думите му, е достатъчно доказателство за подкрепата на кандидатурата, а медийната комисия също единодушно го е одобрила. Минчев бе подкрепен от всички парламентарни групи, като в дискусията преди гласуването те се изказаха ласкаво за него.Юлиан Ангелов заяви подкрепата на Обединените патриоти за номинацията като подчерта, че БТА е една от малкото ангажирани с българите зад граница медии. Примерът, който даде БТА, трябва де е пример и за останалите национални медии, пожела депутатът.", "date": "2017.10.18", "title": "Парламентът преизбра Максим Минчев за шеф на БТА"}
{"url": "http://www.novinite.bg/articles/151416/Mlada-jena-zagina-v-tejka-katastrofa", "text": "24-годишна жена загина в тежка катастрофа, съобщава news.bg . Сблъсъкът е станал тази сутрин на изхода на село Дряновец, община Разград.Автомобилът, в който пътувала младата жена, бил шофиран от 25-годишния й брат.На излизане от селото в, района на крайпътна чешма, колата се блъснала в задната част на камион. Шофьорът на тежкотоварния автомобил бил спрял за вода от чешмата.При катастрофата жената е загинала, а брат й е откаран в Разградската болница в тежко състояние.Към момента полицията е на мястото на инцидента и извършва оглед.Предстои да се изясняват причините за катастрофата.", "date": "2017.10.18", "title": "Млада жена загина в тежка катастрофа"}
{"url": "http://www.novinite.bg/articles/151404/Zatvaryat-za-dvijenie-Dunav-most-mejdu-Vidin-i-Kalafat", "text": "Затварят за движение „Дунав мост” между Видин и Калафат. Причината е техническа профилактика на съоръжението, предава NOVA. Забраната ще е в сила един час в сряда следобед. Автомобили и камиони няма да могат да преминават по моста между 13 и 14 ч.", "date": "2017.10.18", "title": "Затварят за движение „Дунав мост” между Видин и Калафат"}
{"url": "http://www.novinite.bg/articles/151423/Trafikantite-na-hora-vse-po-chesto-polzvat-internet-za-privlichane-na-novi-jertvi", "text": "Трафикантите на хора все по-често използват интернет за привличане на нови жертви. Това съобщи пред БНР секретарят на Националната комисия за борба с трафика на хора Камелия Димитрова по повод 18 октомври - Европейският ден за борба с трафика на хора, цитира news.bg Трафикантите добре знаят как да се възползват от глобалната мрежа и във всички други фази на трафика. Те наблюдават, контролират и понякога изнудват жертвите си с материали, които са качени в интернет. Новите експлоататори имат контрол и по отношение на завръщането на приходите, които се генерират от труда на жертвите.Решихме, че тази година трябва да обърнем внимание на ролята на интернет в процеса на въвличане в трафика на хора и всъщност да обърнем внимание на неговия потенциал по линия на превенция, заяви Димитрова.По данни на Евростат, само за три години между 2010-а и 2012-а около 30 000 души са станали жертва на трафик на територията на ЕС, допълни Димитрова.Ние само от началото на годината сме получили 76 сигнала за потенциални жертви на трафик, които касаят 109 лица, но това са само регистрираните случаи. Другите данни са в ход на съдебното и досъдебното производство, обясни Камелия Димитрова.", "date": "2017.10.18", "title": "Трафикантите на хора все по-често ползват интернет за привличане на нови жертви"}
{"url": "http://www.novinite.bg/articles/151442/Prenasyat-slujebno-nyakoi-dokumenti-pri-podmyana-na-lichna-karta", "text": "\r\nПравителството одобри промени в Правилника за издаване на българските лични документи. Идеята на промяната е да бъде намалена административната тежест за гражданите.\r\nПромените позволяват да се редуцира броят на изискванията за представяне на документи. Улеснени ще бъдат младежите междуи 14 и 18-годишна възраст. Облекчението е свързано с издаването или подмяната на лична карта и паспорт.\r\nПри промяна на ЕГН, на имена, на постоянния адрес или на пола и тези факти са отразени в Националната база данни \"Население\", настоящите промени в закона към заявлението за издаване или подмяна на паспорт или лична карта няма да се прилагат изискваните към момента удостоверителни документи, а те ще се събират по служебен път от МВР.\r\n", "date": "2017.10.18", "title": "Пренасят служебно някои документи при подмяна на лична карта"}
{"url": "http://www.novinite.bg/articles/151409/Cecka-Cacheva-Korupciyata-ne-se-bori-s-edin-zakon", "text": "\"Корупцията не може да пребори с един-единствен закон\", заяви правосъдният министър Цецка Цачева в ефира на Нова, цитирана от news.bg. Цачева коментира Консултативния съвет за национална сигурност при президента, който се проведе във вторник.\"Този орган трябва да събира разпиляната в различни служби и звена информация и да я анализира. Необходима е единна информационна система, защото чрез нея по-лесно ще се разкриват престъпления\", обясни позицията си Цачева.\r\nНа последния  не се постигна единодушие по въпросите кой да избираръководителя на новия антикорупционен орган и какъв точно да е бъдещият орган за борба с корупцията.\r\nУправляващите искат Народното събрание да определя шефа на борбата с корупцията,  смята, че президентът трябва да го назначава.\r\nДруг препъни камък отново се оказа въпросът дали звеното да има разследващи функции, а  са против.\r\n", "date": "2017.10.18", "title": "Цецка Цачева: Корупцията не се бори с един закон"}
{"url": "http://www.novinite.bg/articles/151435/Dnes-v-Sofiya-vchera-v-Plovdiv-praznik-na-voenniya-parashutist", "text": "С демонстрация на ръкопашни техники и показ на въоръжение и снаряжение вчера на площад „Централен“ в гр. Пловдив  военнослужещите от бригада „Специални сили“ отбелязаха празника на военния парашутист от Българската армия. В знак на преклонение пред подвига на бойците, загинали при изпълнение на воинския си дълг, те поднесоха венци и цветя пред паметните плочи на героите-парашутисти в района на бригадата и пред Паметника на военнослужещите, доблестно изпълнили воинския си дълг до Военния клуб в гр. Пловдив. Със заповеди на министъра на отбраната Красимир Каракачанов, началника на отбраната генерал-лейтенант Андрей Боцев и командира на бригада „Специални сили“ бригаден генерал Явор Матеев бяха наградени военнослужещи и цивилни служители от Специалните сили за проявен висок професионализъм при изпълнението на задачите си. Личният състав на бригадата беше поздравен по повод празника от вицепремиера Валери Симеонов и от заместник-началника на отбраната вицеадмирал Емил Ефтимов, предаде Otbrana.com, „Ръководството на Министерството на отбраната ще се стреми да осигури адекватни условия на труд, на кариерно развитие и адекватен социален статус на Специалните сили“, посочи в обръщението си към военнослужещите и цивилните служители от бригадата вицеадмирал Емил Ефтимов. Той ги поздрави за постигнатите резултати при изпълнението на трите мисии на въоръжените сили, както и по време на засилените подготовки за съвместно участие с органите на МВР по изпълнение на националния план за противодействие на тероризма. Денят на военния парашутист ще бъде отбелязан днис София с тържествени церемонии по поднасяне на венци и цветя в Алеята на парашутиста в централните софийски гробища (от 10.00 ч.) и пред паметната плоча на загиналите парашутисти на площад „Народно събрание“.  Във военния ритуал в знак на преклонение към военните парашутисти, отдали живота си за свободата на Отечеството, който ще започне в 11.30 ч. пред паметната плоча на загиналите парашутисти на площад „Народно събрание“, ще участва министърът на отбраната Красимир Каракачановq , съобщава Пресцентърът на МО. 18 октомври е определен за празник на военния парашутист от Българската армия с решение на министъра на отбраната през 1994 г. На този ден през 1944 г. Парашутната дружина от състава на Първа Българска армия участва за първи път в реални бойни действия. С цената на свидни жертви, дружината овладява силно укрепения район на височината Стражин, откривайки пътя за настъпление на Българската армия. Офицерите, сержантите и войниците се сражават храбро, жертвайки живота си, за да оцелеят другарите им. За проявения героизъм и саможертва целият личен състав на Парашутната дружина е повишен в звание, а телата на всички загинали парашутисти са пренесени и погребани в майка България в „Алеята на парашутиста“.", "date": "2017.10.18", "title": "Днес в София, вчера в Пловдив – празник на военния парашутист"}
{"url": "http://www.novinite.bg/articles/151414/Detska-igrachka-pee-Allah-Akbar", "text": "Детска играчка внесе смут в социалните мрежи и предизвика разгорещени дискусии. На пръв поглед става дума за нормална играчка под формата на овчица. Това, което притесни родители, е мелодията, която започва да „пее“ пластмасовото животинче – танцувална песен, в която ясно се чува „Аллах Акбар“, пише ДАРИК. Видеото с играчката е качено в сайтовете за видео споделяне и се разпространява лавинообразно в социалните мрежи. Някои родители са категорични, че е недопустимо от детска играчка да звучи каквато и да е религиозна музика или рефрен с религиозно послание.Други отчитат, че песента е динамична и танцувална и не би имало никакво значение за развитието на децата, които на тази възраст едва ли свързват текста с нещо негативно.", "date": "2017.10.18", "title": "Детска играчка пее „Аллах Акбар“"}
{"url": "http://www.novinite.bg/articles/151424/ViK-avariya-prevarna-v-reki-ulici-na-plovdivski-kvartal", "text": "Улици в пловдивския квартал „Тракия” бяха наводнени след голяма ВиК авария, предаде NOVA. Тя станала около 4:30 ч. в сряда сутрин. Причината за нея най-вероятно е спукана тръба на магистралния водопровод.Няколко улици в квартала се превърнаха в реки. Това накара жители на района да тръгнат боси по асфалта.Екипи на „Водоснабдяване и канализация” отстраняват проблема. В момента без вода в района са само няколко блока. ", "date": "2017.10.18", "title": "ВиК авария превърна в реки улици на пловдивски квартал"}
{"url": "http://www.novinite.bg/articles/151400/VKS-shte-razgleda-deloto-sreshtu-Kilarite", "text": "Днес във Върховния касационен съд (ВКС) ще се състои заседание по делото срещу Петър Стоянов, Янко Попов, Георги Вълев и Васил Костов, т.нар. дело Килърите, информира ДАРИК. Във ВКС е образувано дело по касационни жалби на подсъдимите, подадени чрез техните защитници, срещу въззивната присъда на Варненския апелативен съд.С касационните жалби на подсъдимите се иска отмяна на въззивния съдебен акт и връщане на делото за ново разглеждане, алтернативно оправдаването им или намаляване на размера на наложеното на подсъдимия Попов наказание.", "date": "2017.10.18", "title": "ВКС ще разгледа делото срещу Килърите"}
{"url": "http://www.novinite.bg/articles/151436/Biletite-za-spektakala-na-Goran-Bregovich-sa-veche-v-prodajba", "text": "Билетите за забележителния нов  на легендата  “Три писма от Сараево” са вече в продажба в мрежата на Eventim в цялата страна, както и онлайн на сайта на компанията. Пропуските за уникалното събитие, което ще се проведе на 13 април в Арена Армеец, са на цени от 35 до 55 лв. Във впечатляващото шоу с “Оркестър за сватби и погребения” и симфоничен оркестър балканската звезда се връща към корените си с един прекрасен музикален шедьовър. Истинско явление на световната сцена,  нееднократно е доказвал, че знае как да привлича вниманието на публиката, а новият му проект не прави изключение. С въздействащия  емблемата на Балканите смело се впуска към създаването на красива и динамична музика, чието послание е хората да бъдат обединени в различието си. Своеобразен документален саундтрак на Балканите, “Три писма от Сараево” е името и на новия албум на Брегович. Повече за завладяващия проект можете да видите в трейлъра.Спектакълът на  с “Оркестър за сватби и погребения” и симфоничен оркестър е на фаталния петък - 13 април 2018 г. от 20:00 часа в Арена Армеец. Билетите за концерта са на цени от 35 до 55 лв. и могат да бъдат закупени в мрежата на Eventim в цялата страна.\r\n", "date": "2017.10.18", "title": "Билетите за спектакъла на Горан Брегович са вече в продажба"}
{"url": "http://www.novinite.bg/articles/151419/BSP-s-novi-obvineniya-Zam-ministar-reketiral-transportni-firmi", "text": "БСП обвини зам.-министъра на транспорта Ангел Попов в рекет на транспортни фирми, предава ДАРИК. Депутатът от левицата Георги Свиленски обясни, че и премиерът Бойко Борисов е запознат със сигнала срещу заместник-министъра, но не е предприел никакви действия.\"През месец май т.г., по време на сформирането на правителството, за зам.-министър на транспорта се предлага Ангел Попов. Имаше голяма съпротива относно назначението на този човек. Още тогава, преди пет месеца, колегите от Националното сдружение на българските превозвачи сезират министър-председателя, че Ангел Попов в качеството му на председател на браншова организация в периода 2012-2014 г. си е позволявал да събира пари от своите колеги превозвачи с цел уреждане на разрешителни за превоз на товари\", съобщи Свиленски.От БСП обещаха да сигнализират прокуратурата по случая.", "date": "2017.10.18", "title": "БСП с нови обвинения: Зам.-министър рекетирал транспортни фирми."}
{"url": "http://www.novinite.bg/articles/151420/Sofiya-domakin-na-sreshta-na-lideri-ot-ES-i-zapadnite-Balkani", "text": "София да бъде домакин на среща на държавните и правителствените ръководители на страните от ЕС и от Западните Балкани. Това е залегнало в предложението за работната програма на Европейския съвет, информира NOVA. В нея се предлага още европейските лидери да имат по-чести срещи по въпросите, по които има разногласия в Общността.", "date": "2017.10.18", "title": "София – домакин на среща на лидери от ЕС и западните Балкани"}
{"url": "http://www.novinite.bg/articles/151449/Radev-Ne-biva-da-pozvolyavame-dvoen-standart-pri-priemaneto-na-darjavi-v-Shengen", "text": "България възприема като важна отговорност предстоящото председателство на Съвета на Европейския съюз и като шанс да задълбочим и подобрим сътрудничеството си с партньорите си в общността. Това заяви президентът Румен Радев, който днес проведе работна среща с ръководителите на дипломатическите мисии на държавите членки на Европейския съюз и Европейското икономическо пространство в България, предаде БНТ.Държавният глава изрази благодарността на страната ни за подкрепата и съветите, които България получава от европейските си партньори по линия на подготовката и дефинирането на приоритетите ни за председателството през следващата година, съобщиха от прессекретариата на държавния глава.Румен Радев, президенът на България:„Гражданите на Европейския съюз поставят като приоритет да бъде ефективно гарантирана сигурността им. Предстои ни важната задача да изградим ефективни механизми за интеграция и подобряване на политиките в много сфери, измежду които продължаването на кохезионната политика, дигитализацията в ЕС и отбраната. Отговорна задача са и преговорите за излизане на Великобритания от Съюза с оглед на зачитането на правата на европейците“.„По време на своето председателство България си поставя за цел да бъде безпристрастен ръководител на преговорите в рамките на Съвета. Това, от което ще спечелим, е не налагането на национални интереси, а утвърждаването ни като отговорен, надежден и равнопоставен партньор в ЕС“, добави още Румен Радев.На срещата бяха обсъдени актуалните теми от дневния ред на Европейския съюз, процеса на присъединяване на България към Шенгенското пространство, както и мерките, които страната ни предприема за повишаване на ефективността на борбата с корупцията, както и справянето с мигрантската криза.Държавният глава призова да бъдат прилагани еднакви критерии по отношение на участието на държавите членки в интеграционните проекти на Европейския съюз като Шенген. Румен Радев предупреди да не се допускат двойни стандарти, които имат обезкуражаващ ефект върху страните, изпълняващи стриктно задълженията и стандартите, заложени в европейското законодателство.Дипломатическите представители проявиха интерес към позицията на държавния глава относно проектите за създаване на обща отбрана на Европейския съюз. По думите на Румен Радев правилната стратегия за общността и индивидуалните държави членки е да разполагат с широк спектър от способности, които да гарантират постоянна готовност в днешната непредсказуема среда, а не да се предвиждат посоките и мащаба на потенциалните атаки.По време на разговора беше потвърдена готовността на България да подкрепи интеграцията на държавите от Западните Балкани в ЕС.", "date": "2017.10.18", "title": "Радев: Не бива да позволяваме двоен стандарт при приемането на държави в Шенген"}
{"url": "http://www.novinite.bg/articles/151459/Rabotodatelite-iska-ostavkata-na-socialniya-ministar", "text": "Асоциацията на организациите на българските работодатели иска оставката на министъра на труда и социалната политика Бисер Петков, информира НОВА.Причината -  е административното увеличение на минималния осигурителен доход с 3,9% и повишението на минималната работна заплата на 510 лв. през 2018 г. ", "date": "2017.10.18", "title": "Работодателите иска оставката на социалния министър"}
{"url": "http://www.novinite.bg/articles/151462/Cacarov-iska-ot-Ministerski-savet-obyasneniya-za-Angel-Popov", "text": "\r\nГлавният прокурор Сотир  се е самосезирал по казуса за зам.-министъра на тренспорта, за който по-рано и социалистите алармираха в парламента.\r\nСпоред прессъобщението от прокуратурата сацодезирането се основава на публикация в \"Дир БГ\" със заглавие \"БСП: Зам.-министър на транспорта изнудвал превозвачи\".\r\n е разпоредил незабавна проверка на Софийска градска прокуратура.\r\nЩе се снемат обяснения от народния представител Георги Свиленски, както и от самия Ангел Попов - заместник министър на транспорта.\r\nПроверката ще иска и информация от кабинета на министър - председателя дали е постъпвал сигнал от Националното сдружение на българските превозвачи с оплаквания срещу действия на Ангел Попов. Ще се изиска информация и от Националното сдружение на превозвачите за това изпращали ли са сигнал с описаните в публикацията твърдения за действия на Ангел Попов.\r\nПроверката ще бъде извършена в максимално кратки срокове, уверяват от прокуратурата.\r\n", "date": "2017.10.18", "title": "Цацаров иска от Министерски съвет обяснения за Ангел Попов"}
{"url": "http://www.novinite.bg/articles/151425/Noviya-antikorpucionen-organ-kato-komisiyata-Zlatanov-vijdat-ot-RB", "text": "\"Изходът от разговорите на КСНС е кръгла нула и дава знак за политическа безплодност на институциите\", отсичат в позицията си от Реформаторския блок.Според политическия съюз провалът на първото и неразбирателството на второто заседание на Съвета са показали, че напъните за започване на ефективна борба с корупцията са провал.Реформаторският блок изтъква, че за тях зад завесата на КСНС прозира тайният кроеж на управляващите - да създадат нова комисия \"Златанов\".Че подобна комисия ще се превърне в \"бухалка за преразпределяне на бизнеси\", алармира формацията.\"Фалшивото състезание между беквокалите на ГЕ и БСП кой по-по-най по антикорупционност е просто игра на провалени, бездарни актьори\", възмущават се политиците.Позицията им е, че миналият КСНС, свикан от президента, е бойкотиран, а този от вторник - бламиран. Реформаторите отново се върнаха на шуробаджанащината и изтъкнаха, че тези случаи не са отговорили на очакването на българското общество за решаване на проблема с политическите назначения.За политиците от РБ фактът, че крайното решение се оставя в ръцете на 44-тото Народно събрание, поставя всички граждани на България в ролята на губещи.Тези, които трябва да бъдат проверени и наказани, ще решат да назначат и респективно как да овладеят новото ръководството. От РБ са категорични, че законът ще бъде мъртво роден, ако не предвижда възможност хората да подават анонимни сигнали. Според реформаторите трябва да се гарантира независимост при избора на ръководство на органа за борба с корупцията чрез участието на най-малко 2 институции (президент и парламент). Освен това според тях за необходими и редовни проверки за почтеност на служители и ръководство на органа и ежегоден външен мониторинг от партньорска европейска институция.", "date": "2017.10.18", "title": "Новия антикорпуционен орган като комисията \"Златанов\" виждат от РБ"}
{"url": "http://www.novinite.bg/articles/151467/Radev-Za-men-e-mnogo-vajno-da-se-izchistim-ot-gnilite-yabalki-v-MVR", "text": "За мен е много важно, като ново ръководство, да се изчистим от всички гнили ябълки в МВР. Това заяви пред медиите вътрешният министър Валентин Радев, след изслушване във вътрешната комисия на парламента във връзка със задържаните преди дни двама полицаи от София, обвинени за разпространение на наркотици и получаване на подкупи. Той допълни, че се надява и други служители от сектор \"Сигурност\", нарушили закона, да бъдат залавяни, информира ДАРИК. По думите на Радев два от инструментите за справяне с корупцията в МВР са: двете служби - Инспекторат на МВР и отдел \"Вътрешна сигурност\", както и повишаването на заплащането, което според Радев към момента е постигнато. За предстоящия в неделя пореден протест на полицаите, министърът заяви, че не е негова работа да ходи на протести, в отговор на въпрос дали ще се срещне с тях, както с пожарникарите. Той отново призова полицейските синдикати да поставят проблемите, за които протестират, в Съвета за социално партньорство към министерството и поиска аргументи за исканията им.При изслушването си в парламентарната комисия Радев беше питан за разследването срещу лицата, които отвлякоха Адриан Златков. Министърът отговори, че се надява да се направи необходимото и извършителите на престъплението да бъдат заловени. Той допълни, че се надява да се докаже, че това отвличане няма връзка с групата на \"Наглите\" от преди няколко години.Относно решението на правителството от днес за мерките за борба на тероризма и радикализма, Радев поясни, че в България радикализъм не се наблюдава, освен в Пазарджик и в други две населени места. За закриването на пожарни служби и протеста на пожарникарите, министърът коментира, че преструктурирането на службите е направено по правилата. Радев обясни, че ще бъдат закрити 12 районни пожарни служби, а служителите в тях ще бъдат преместени в съседни. По думите му населението в местата, където вече няма да има пожарна няма да пострада от липса на защита при наводнение, земетресение или пожар.", "date": "2017.10.18", "title": "Радев: За мен е много важно да се изчистим от гнилите ябълки в МВР"}
{"url": "http://www.novinite.bg/articles/151434/Fermerskiyat-pazar-zapochva-na-18-oktomvri", "text": "\r\nНа 18 октомври по време на традиционния фермерски фестивал „От нашата ферма – с любов за вас!“ ще бъде представено сирене тип раклет, направено от българско мляко по швейцарска рецепта. През юли швейцарският фермер Йоаким Аншо направи това сирене с българско мляко в две български ферми – в Западна и Централна Стара планина.\r\nТова беше своеобразно обучение за български фермери, организирано в рамките на българо-швейцарския проект „За Балкана и хората“. Йоаким предаде опита си на няколко животновъди, които вече умеят да приготвят меко сирене алпийски тип, което се превърна в хит на Фестивала и вече има редовни купувачи.\r\nРаклетът е едно от типичните сирена на Швейцария, нейн символ и кулинарна гордост. Готвят го на специалния уред, също наречен раклет. От загряването горният пласт на разполовената пита омеква, надигат се малки и големи мехурчета и леко покафенели се разпукват. Питата се накланя и с нож сиренето се остъргва към чинията. Пастирите визмали пита раклет, когато вдигали високо в планината стадата си в търсене на по-добри пасища. Вечер слагали вече твърдото сирене близо до огъня и щам се размекнело, го плъзгали върху парче хляб. Затова го наричат още „запеченото сирене“.\r\nШвейцарците правят раклета от краве мляко на големи шесткилограмови пити. Но на Фестивала ще опитате раклет от българско биволско мляко.\r\nТри месеца трябват на сиренето да узрее и сега е дошло времето да опитаме резултата. Ще го сервираме, както го правят швейцарците – леко разтопено и запечено. Надяваме се да ви хареса, а българските фермери да го правят и да го предлагат на Фестивала.\r\nОсновните дегустации са по традиция на два пъти през деня: от 12 до 13 часа и от 17 до 18 часа в Демонстрационната шатра.\r\nЙоаким Аншо (28) работи в семейната био ферма Льо Сапале (Le Sapalet) в живописното селце Росиниер, разположено в регионалния природен парк Грюер-Пеи дън о.\r\nГледат хиляда овце от френската порода Лакон (Lacaune) – порода за мляко, доят в момента 750 овце. Йоаким е чиракувал като мандраджия (сиренар) три години, след което е учил две години в земеделско училище в региона Рокфор, Франция, специализирано в млечно овцевъдство.\r\nВ момента семейната ферма на Йоаким произвежда 30 различни млечни продукта: краве кисело мляко; кисело мляко овче; сирене овче прясно, меко сирене: козе, краве, овче; козе и краве синьо сирене; полутвърдо сирене от краве, козе, и овче мляко, твърдо сирене от овче мляко, масло; кисели млека с плодове и т.н. Техни клиенти са специализирани магазини за деликатеси и био храни, луксозни магазини, и, супермаркети, също така изнасят някои от сирената в Европа и в Русия.\r\nФестивалът се провежда за пореден път пред сградата на министерството на земеделието, където се събират по традиция фермери от цялата страна.\r\nНа фермерски фестивал “ има богато разнообразие автентични фермерски и занаятчийски храни на малки производители от страната: краве, овче, козе и биволско сирене и кисело мляко, кашкавал, масло, извара, мед, сладка, яйца, прясно месо, занаятчийски хляб, сезонни плодове и зеленчуци, гъби био вино, оцет, билки и подправки. Много от продуктите са биологични. \r\nВсички фермери и производители са регистрирани по Наредба 26 на Министерството на земеделието, храните и горите, а много от тях в районите от Натура 2000  в Западна и Централна Стара планина са подкрепени от Българо-швейцарската програма за  сътрудничество.\r\nФестивалът „От нашата ферма – с любов за вас!“ се организира всяка сряда от 10,30 до 18,30 часа пред сградата на Министерството на земеделието, храните и горите (бул. „Христо Ботев“ 55). Организатор е Фондацията за биологично земеделие БИОСЕЛЕНА в рамките на проект „Седмичен фестивал „От нашата ферма- с любов за Вас“, който фондацията изпълнява с финансовата подкрепа на Столична община, Програма Европа 2017, в партньорство с Българско дружество за защита на птиците и район „Средец” на Столична община.\r\n", "date": "2017.10.18", "title": "Фермерският пазар започва на 18 октомври"}
{"url": "http://www.novinite.bg/articles/151443/Nova-shema-za-izmami-s-obshtinski-jilishta-v-socialnata-mreja", "text": "\r\nСтотици левове изкарва схема за  в София и и фалшива фейсбук група, свидетелстват потърпевши пред bTV. Жертвите са от група за събиране на осиновени деца и биологичните им родители. \r\nПодобно на Верка Стоянова и други са дали своите спестявания на Иванина, която твърди, че е близка с Бойко Борисов и Йорданка Фандъкова. \r\nМъж разказва, че е дал на Иванина 8000 лв., след като тя му е обещала да му уреди общинско жилище с данъчна оценка 25 - 40 хил.лв. \r\nТова е една част от схемата. Измамната схема продължава с фейсбук група \"Къде си?\", чийто администратори са Дарина Атанасова и Ивелина Петкова. Тази група е копие на \"Търсим се\", която е част от НПО организация. Разликата между двете е, че администраторите на \"Къде си?\" (9000 члена) изискват членски внос от 1 лв. на месец или 12 лв. за година. За това свидетелства един от администраторите на \"Търсим се\" - Лили Апостолова. \r\nСпоред госпожа Апостолова, Дарина и Ивелина са действащи лица в схемата на Иванина. Те твърдят, че работят в МВР, съда и имат връзки, чрез които да намерят по-бързо и лесно близките на всеки член от групата им. Трите печелят повече доверие, след като Иванина се представя за осиновено дете, на което другите две са помогнали да намери близките си.\r\nДопълнителното финансиране администраторите на \"Къде си?\" получават от изнасяне на \"поверителна\" информация от институциите, в които уж работят. Като сумата е около 600 лв на човек. \r\nАдминистраторите на \"Търсим се\" предупредиха, че във фалшивата група циркулира фалшива информация, която заблуждава хората. Така майка установила с ДНК тест, че не е свързана с дъщеря си. Друг случай е с потресен адвокат, с когото се свързала жена, твърдяща, че му е майка - въпреки че той не е осиновен. \r\nОт \"Търсим се\" подчертават, че нито те, нито другата легитимна организация - Българска асоциация \"Осиновени и осиновители\" не събират пари. \r\n", "date": "2017.10.18", "title": "Нова схема за измами с общински жилища в социалната мрежа"}
{"url": "http://www.novinite.bg/articles/151433/Promishlenostta-otbelyazva-rast-na-proizvodstvoto", "text": "Промишленото производство нарасна през август с 4,9% на годишна база, сочат календарно изгладени данни на НСИ. След отбелязания спад през януари това е седми пореден месец, при който показателят расте спрямо година по-рано, предаде Investor.bg.През август е отбелязан и ръст от 0,4% в сравнение с юли 2017 година, като индексът е изчислен от сезонно изгладените данни.Годишни измененияНа годишна база ръст на промишленото производство, изчислен от календарно изгладените данни, е отчетен в добивната  (12,9%) и в преработващата промишленост - с 6,4%. Спад от 3,8% е регистриран в производството и разпределението на електрическа и топлоенергия и газ.По-значително увеличение в преработващата промишленост спрямо година по-рано се наблюдава при: производството на компютърна и комуникационна техника, електронни и оптични продукти - с 29%, машините и оборудването с общо и специално предназначение - с 26,8%, лекарствата - с 21,5%, металните изделия, без машини и оборудване - с 18%.Намаление е отчетено при: производството на превозни средства, без автомобили - с 15,6%, напитки - с 13%, дървен материал и изделия от него, без мебели - с 10,1%, хранителни продукти - с 4,3%.Месечни измененияПрез август 2017 г. увеличение спрямо предходния месец е регистрирано в добивната промишленост - с 4%, и в преработващата промишленост - с 0,4%, а намаление е отчетено в производството и разпределението на електрическа и топлоенергия и газ - с 0,7%.По-значителен ръст в преработващата промишленост се наблюдава при: производството на тютюневи изделия - с 28,3%, компютърна и комуникационна техника, електронни и оптични продукти - със 7,%, машини и оборудване с общо и специално предназначение - с 6,7%, химични продукти - с 6,2%.Спад е регистриран при: ремонта и инсталирането на машини и оборудване - с 21,7%, производството на метални изделия, без машини и оборудване - с 9,9%, производството на напитки - с 6,2%, печатната дейност и възпроизвеждането на записани носители - с 4,6%.", "date": "2017.10.18", "title": "Промишлеността отбелязва ръст на производството"}
{"url": "http://www.novinite.bg/articles/151432/Gazprom-e-uvelichil-dostavkite-za-Balgariya", "text": "От началото на годината до 15 октомври руската компания „Газпром“ е увеличила доставките си за България с 8,6%, става ясно от публикация в ТАСС. Компанията вчера съобщи за ръст на добива и увеличените доставки към Европа и по-специално за бъдещите потребители на „Северен поток“ 2, предаде Investor.bg.В днешното си съобщение от „Газпром“ отбелязват икономическата целесъобразност на „Турски поток“, цитирайки данни за ръст на доставките за потенциалните ползватели на съоръжението. От тях е видно, че доставките за Турция се увеличават с 23,4% на годишна база.Най-значимо всъщност е повишението за Сърбия – от 29,7%, както и за Унгария – в рамките на почти 27 на сто.В момента Русия все още не е водила преговори за трасето на „Турски поток“ в ЕС. „Газпром“ строи една тръба по дъното на Черно море, чрез която ще се снабдяват директно потребителите на компанията в Турция. Плановете са да бъде построена втора тръба, която да е за европейския пазар, като вариантите за входната точка на газа в ЕС са два – България или Гърция.България сега е транзитна страна на руския газ, идващ от Украйна, за Сърбия, Македония, Гърция и Турция. За Гърция ръстът на доставките в периода 1 януари – 15 октомври 2017 година е от малко над 14%. ", "date": "2017.10.18", "title": "\"Газпром\" е увеличил доставките за България"}
{"url": "http://www.novinite.bg/articles/151441/55-ot-balgarite-podkrepyat-chlenstvoto-v-ES", "text": "Проучване на „Евробарометър”, поръчано от Европейския парламент, показва, че 57% от европейските граждани вярват, че членството в ЕС е нещо добро за държавата им. 47% от европейците пък смятат, че гласът им се зачита в Съюза, предаде НОВА.Проучването „Парламетър“ 2017 на Евробарометър е проведено сред 27 881 граждани в 28-те държави-членки на ЕС.В България подкрепата за членството в ЕС е 55%, малко по-ниска от средното за ЕС, но също така с 6% по-висока в сравнение с 2016 г. Европейците все по-често виждат ЕС като ключова фигура, когато става въпрос за справяне с големи предизвикателства и за защитата им от общи заплахи като тероризма, безработицата, бедността и социалното изключване.Доверието на гражданите в ЕП се увеличава33% от европейските граждани имат положителна нагласа към Европейския парламент. За България делът на одобрение е 49%, като увеличението е с 11% спрямо 2016-а, а това е вторият най-добър резултат в ЕС след Ирландия. Европейският парламент има неутрален имидж сред 42% от европейците, а негативният имидж е спаднал със 7% до 21%. За България резултатите са съответно 30% и 12%. 55% от анкетираните заявяват интереса си към европейските избори през 2019 г., а 47% считат, че ЕП трябва да играе по-голяма роля в бъдеще.Защита от заплахиЕвропейските граждани очакват, че ЕС ще ги защитава от определени заплахи. Основните рискове, при които европейците желаят намесата на ЕС, са тероризъм (58%), безработица (43%), бедност и социално изключване (42%) и неконтролирана миграция (35%). По-малко от една четвърт от хората посочват изменението на климата, религиозния радикализъм, организираната престъпност, въоръжените конфликти, политическия екстремизъм, разпространението на инфекциозни заболявания, кибератаките, социалния дъмпинг и заплахите за неприкосновеността на личните данни.Основните приоритетни области, в които българите искат повече действия от страна на ЕС, са: борбата с тероризма (61%), бедността и социалното изключване (40%) и неконтролирана миграция (38%). След тях идват проблемът с безработица, религиозният радикализъм, организираната престъпност, въоръжените конфликти, социалният дъмпинг. Най-малко намеса от ЕС българите желаят при защитата от кибератаки, разпространението на инфекциозни заболявания, заплахите за неприкосновеността на личните данни.  ", "date": "2017.10.18", "title": "55% от българите подкрепят членството в ЕС"}
{"url": "http://www.novinite.bg/articles/151406/Do-1-dekemvri-remontat-na-NDK-tryabva-da-priklyuchi", "text": "Засега ремонтът на НДК върви нормално. До 15-ти ноември е срокът за изпълнение на договора. Това каза на брифинг в реновираната зала 3 на Националния дворец на културата (НДК) изпълнителният директор Ангел Митев, цитиран от news.bg Той уточни, че след този срок има един месец, в който трябва да се извърши изпитание на системите за сигурност и комуникация и да се подготви сградата за председателството. \"До момента ние имаме осигурени средства по две постановления на МС. С едното постановление ни бе предоставена помощ в рамките на 17 млн. лв. и по-късно 28 млн. лв. От тях една част сме изплатили на строителите, а друга част стоят в рамките на специална сметка само за строителството. Ремонтните дейности се надявам до 1-ви декември всичко да е приключило\", посочи Митев. Досега от Еврокомисията са проверили осигуряването на езиковите преводи. Ще има осем преводачески кабини и 20 мобилни кабини. Общият бюджет за ремонта на НДК е 45 млн. лв. \"Разгърнатата площ на НДК е 123 хиляди кв. м. От тях са подменени 14 хиляди кв. м. настилки, обновени са камерите, подменят се конвектори и радиатори. Подменя се настилката от осмо до четвърто ниво, както и на партера. Искам да подчертая, че всички мраморни настилки, които съществуват, остават в същия вид. Те се реставрират и ремонтират. Запазваме това, което е важно за сградата\", заяви Митев.Той изтъкна, че досега са похарчени 20 млн. лв. авансово на строителите. На входа ще бъде извършена реставрация на металните пластики и произведенията на изкуството в НДК. Борислав Велков, председател на Съвета на директорите заяви, че културната програма на НДК продължава активно и по време на председателството.Той определи инвестицията в сградата на НДК като \"стратегическа\". \"След председателството НДК ще има нов живот и ще бъде лидер на пазара на конгресни и конферентни прояви и културни събития. Тези зали ще станат много по-адаптивни и функционални. Голяма част от залите, които в момента не са натоварени със събития - ще бъдат натоварени\", посочи Велков.По време на обиколния тур на журналистите в НДК бе представена реновираната зала номер 3, където се очакват да се провеждат основните заседания по време на председателството на България. Залата е с нов таван, обновени са преводаческите кабини, изграден е двоен под, мокетът може да се демонтира при различни събития. Изпълнителният директор на НДК заяви, че реновирането дава възможност за голяма функционалност на залата. \"По време на председателството се очаква делегатите да бъдат 350 души. Те ще бъдат ситуирани на дъговидна маса и около тях в радиус ще бъдат поставени други мебели. Очакваме мебелите да пристигнат в рамките на седмица и след това започваме монтаж на мебелировката. Продължават дейностите по ремонта и инсталациите на системите за глобална сигурност - пожароизвестяване и всички системи, които са необходими за сигурността на сградата\", увери още той.Припомняме, на 26 юни 2017 г., понеделник вицепремиерът Лиляна Павлова уволни изпълнителния директор на НДК Мирослав Боршош. Във вторник премиерът Бойко Борисов го върна на поста. От БСП и ДПС обявиха в пленарна зала, че казусът трябва да бъде разследван от парламентарна комисия. Йордан Цнев от ДПС директно заяви, че според него случаят е за прокуратурата.На 28 юни от прокуратурата съобщиха, че са уведомени от ДАНС за нарушения с бюджетни пари, отпуснати на НДК, а на 19 юли прокуратурата обвини Боршош за нецелесъобразно изразходване на средства.", "date": "2017.10.18", "title": "До 1 декември ремонтът на НДК трябва да приключи"}
{"url": "http://www.novinite.bg/articles/151411/Na-parvo-chetene-Namalyavat-administrativnata-tejest-varhu-biznesa-i-grajdanite", "text": "Депутатите приеха промени в Данъчно-осигурителен процесуален кодекс (ДОПК) на първо четене, предвиждащи намаляване на административната тежест върху бизнеса и гражданите, информира ДАРИК.  С предложените в законопроекта промени се прецизира разпоредбата на чл.87, ал.11 от ДОПК, като за целите на комплексното административно обслужване се посочва, че освен Националната агенция за приходите Агенция \"Митници\" и общините също ще предоставят служебно по електронен път информация за наличие или липса на задължения. По този начин лицата ще бъдат освободени от задължението да предоставят пред компетентните органи удостоверение за наличие или липса на задължения, издадени по тяхно искане от Националната агенция за приходите, Агенция \"Митници\" и общините в изпълнение на задължения, предвидени в други нормативни актове. В законопроекта се предлага още да отпадне задължението преди заличаване на едноличен търговец от търговския регистър да бъде уведомена Националната агенция за приходите, като това е мярка за намаляване на административната тежест. Във връзка с това и с оглед въвеждането и на други мерки за намаляване на административната тежест за лицата с преходните и заключителните разпоредби на законопроекта са направени предложения за промени в Закона за акцизите и данъчните складове, Закона за корпоративното подоходно облагане, Закона за местните данъци и такси, Закона за данък върху добавената стойност и в други нормативни актове.", "date": "2017.10.18", "title": "На първо четене: Намаляват административната тежест върху бизнеса и гражданите"}
{"url": "http://www.novinite.bg/articles/151430/Plashtane-na-vtorata-pensiya-shte-bade-ureden-do-dekemvri", "text": "Формулата за изплащане на пенсиите от частните фондове ще бъде уредена до средата на декември. Това обяви министърът на труда и социалната политика Бисер Петков по време на конференция за еволюцията на пенсионните модели, организирана от Българската асоциация на дружествата за допълнително пенсионно осигуряване. В момента тази промяна в Кодекса за социално осигуряване (КСО) се подготвя от работна група в министерството с участието на всички заинтересовани страни и те имат още около два месеца, за да я завършат, предаде Capital.bg.В момента начинът на изплащането на втори пенсии, което трябва да започне след четири години, не е уреден подробно в кодекса. През миналата година финансовият министър Владислав Горанов беше предложил в него да залегнат само пожизнени пенсии без унаследяване, но след остра реакция от фондовете и от осигурени оттегли този текст. Една от идеите е да има срочни пенсии - по-високи в първите години, а след това по-ниска пожизнена.В същото време промени в КСО, които касаят надзора върху пенсионните дружества и затягането на дефиницията за инвестиции в свързани лица, са между първо и второ четене в парламента.Какъв да бъде моделътОт Организацията за икономическо сътрудничество и развитие разкритикуваха разрушаването на пенсионния модел в България, при което беше разрешено средства от частните фондове да се прехвърлят в Националния осигурителен институт и обратното.\"Това не означава устойчивост и стабилност на пенсионния модел и се създава ненужна конкуренция между двата стълба\", коментира Стефани Пайе, анализатор в дирекция \"Финансови въпроси и предприятия\" на ОИСР. Според нея България трябва да се върне към стария законов текст, според който постепенно увеличаваше средствата, които отделя за частна пенсия. В КСО имаше текст, според който осигуровката за частните фондове трябваше плавно да нараства, но той беше отменен и в момента за втора пенсия продължават да се събират само 5%. От ОИСР препоръчаха още да се даде възможност на пенсионните фондове да предлагат различни по риск и доходност продукти в зависимост от възрастта на осигурения. Въпреки че текстът за въвеждане на мултифондовете е готов отпреди 10 години, той не се разглежда.Според Стефани Пайе във фазата на изплащането трябва да се дефинират срочна и пожизнена пенсия, като се даде възможност за по-висока срочна пенсия в първите години след пенсионирането.Грешките дотукЕдин от специалистите, въвел пенсионната реформа в България - проф. Йордан Христосков, коментира, че пенсионният модел се е изгубил в реформите. Загубихме автономността на първия стълб – 48% от средствата в пенсионния фонд идват от държавния бюджет. Загубихме тристранния диалог, изгубихме и възможността за еквивалентни пенсии, тъй като 38% от пенсионерите ще получават минимална пенсия. Вторият стълб стана доброволен, загубихме инерция и не въведохме мултифондовете, изостанахме с формулирането на фазата на изплащането\", отбеляза той.Към края на юни 2017 г. в частните пенсионни фондове са осигурени 4.5 млн. души, активите им са близо 12 млрд. лв., а от 2003 до момента те са изплатили пенсии и обезщетения на наследници за над 1 млрд. лв., като най-голям е делът на изплатените доброволни пенсии – над 800 млн. лв. В същото време в седем държави от ЕС натрупаните средства по частните пенсионни партиди надвишават със 100% брутния им вътрешен продукт.", "date": "2017.10.18", "title": "Плащане на втората пенсия ще бъде уреден до декември"}
{"url": "http://www.novinite.bg/articles/151431/BSP-zastana-zad-Georgi-Stoilov-vrashta-darenie-ot-brat-mu", "text": "Цялата Парламентарна група на \"БСП за България\" застана зад Георги Стоилов, обяви на брифинг в парламента депутатът от левицата Таско Ерменков, предава ДАРИК. Братът на русенския народен представител Георги Стоилов - Илия, беше арестуван в събота при специализирана полицейска операция по обвинение за участие в организирана престъпна група за изнудване.Георги Стоилов и брат му нямат нито една обща фирма и преводи на пари един към друг, посочи Ерменков. Той отбеляза, че няма как Георги Стоилов да отговаря за действията на брат си.Като ПГ и като ръководство на БСП приехме решение, че онова дарение от 400 лева, което е направено от брата на Георги Стоилов, ще го върнем, съобщи Ерменков. Той уточни, че не са предрешили, че брат му е престъпник, а не искат да има никакви съмнения, че парите, които се даряват на БСП, са чисти. В отговор от ГЕРБ отправиха няколко въпроса към левицата. Тома Биков отбеляза, че от БСП твърдят, че Георги Стоилов не е имал бизнес отношения с брат си. Ние питаме вярно ли е, че до 2013 г. Стоилов е бил съдружник със съпругата на брат му във фирма, която се е занимавала с внос и поправка на ротативки, каза депутатът от ГЕРБ.От БСП твърдят, че Георги Стоилов не е фактор в БСП, и в този смисъл трябва да отговорят на въпроса защо тогава през 2013 г. е бил назначен за директор на Държавен фонд \"Земеделие\" в Русе, каза още Биков. От ГЕРБ попитаха и дали е вярно, че през 2016 г. е взривен автомобил, управляван от Георги Стоилов, собственост на брат му.След като смятат, че няма нищо нередно в действията на г-н Стоилов защо тогава връщат дарението на брат му, попита Биков. По думите му, ако тези пари са чисти и всичко е наред, няма смисъл да ги връщат.По-късно пред журналисти депутатът Георги Стоилов коментира, че има обвинения срещу брат му, не срещу него. \"В такъв водевил с всякакви обвинения няма да влизам\", добави той. Стоилов не отговори дали е бил съдружник със снаха си. Колегата му Таско Ерменков коментира, че ГЕРБ вадят някакви истории от зората на събитията. И от своя страна също зададе няколко въпроса. Дали случайно шефът на ДАР (Държавна агенция \"Разузнаване\") не е втори братовчед на Борисов, попита още Ерменков.", "date": "2017.10.18", "title": "БСП застана зад Георги Стоилов, връща дарение от брат му"}
{"url": "http://www.novinite.bg/articles/151444/Turoperatorat-Amazon-travel-shte-bade-zalichen-ot-registara", "text": "Компанията \"Амазон Травел\" ЕООД ще бъде заличена от регистъра на туроператорите и туристическите агенти, част от Националния туристически регистър, съобщи Министерството на туризма.Това реши днес Експертната комисия по регистрация.В петък 13.10.2017 г. туроператорът уведоми министерството, че прекратява дейността си поради неплатежоспособност, и спря сайта си. Проверка на министерството в понеделник е показала, че на адреса на единия офис на компанията работи друга фирма, а вторият офис е запечатан. В Министерство на туризма са постъпили шест сигнала и жалби на граждани, в които се твърди за проблеми и некоректност от страна на \"Амазон Травел\". Клиенти на туроператора заявяват, че са се записали и са плащали за екскурзии и почивки, които не са се осъществили. Според договорите на клиентите с туроператора, фирмата е длъжна да възстанови пълните суми на туристите.Съгласно Закона за туризма сигналите и жалбите са изпратени незабавно по компетентност на Комисията за защита на потребителите (КЗП).\"Амазон Травел\" е регистриран като туроператор и туристически агент от март 2016 г. Според регистрацията задължителната застраховка на туроператора покрива отговорността за причинени вреди вследствие на неразплащане със своите контрагенти, включително при неплатежоспособност и несъстоятелност.Туроператорът има валидна застраховка и сертификат в Националния туристически регистър, валиден до 13.04.2018 г.Министерството съветва гражданите да бъдат бдителни при избора си на оферти за почивки, предлагани от името на този туроператор.", "date": "2017.10.18", "title": "Туроператорът \"Амазон травел\" ще бъде заличен от регистъра"}
{"url": "http://www.novinite.bg/articles/151440/3-lv-shte-struva-patuvaneto-po-magistralata-za-Nish", "text": "Пътуването по новите участъци от автомагистралата от Ниш до границата с България ще струва на водачите на леки коли 190 динара или близо 3 лв., съобщава БНТ, като се позовава на в. \"Вечерне новости\".Сръбското правителство се съгласи с предложението на компанията \"Пътищата на Сърбия\" за тол таксите. Плащането трябва да започне през януари догодина. Автобусите ще плащат по 560 динара, а камионите - 1120 динара. Източното разклонение на Коридор номер 10, от Ниш до границата с България, е дълго 86,9 километгра. Останаха още да се извършат работи в Сичевачката клисура и строителите са ангажирани с изграждането на отсечката от тунела Банцарево до Цървена река, както и на отсечката от Станичене до Пирот.Всички шофьори, които идват от посока Ниш, от догодина ще плащат само на рампата при Димитровград. Тя ще бъде поставена на няколко километра преди граничния пункт с България Градина. В средата на септември за движение бяха пуснати 7,35 км от отсечката Станичене - Пирот Изток, отсечката Пирот-Димитровград с дължина 14,4 км и околовръстния път на Димитровград с дължина 8,3 км, припомня вестникът. Освен това тол таксите в Сърбия от 7 януари поскъпват с 10 процента, съобщава още \"Вечерне новости\".", "date": "2017.10.18", "title": "3 лв. ще струва пътуването по магистралата за Ниш"}
{"url": "http://www.novinite.bg/articles/151418/3000-mashini-gotovi-da-rinat-snyag-po-shosetata", "text": "Около 3000 машини е предвидено да поддържат републиканската мрежа през зимните месеци. Това сочат одобрените планове на  (), съобщиха от ведомството, цитирани от ДАРИК. Зимното поддържане на пътищата се въвежда най-рано от 1 ноември в зависимост от метеорологичните прогнози. Директорите на пътните управления следят предвижданията на метеоролозите по райони и са готови да предприемат необходимите действия за обработка на настилките и по-рано, ако се налага. Заради големите разлики в температурите в светлата и тъмната част на денонощието през последните седмици от Пътната агенция предупреждават водачите и шофьорите да подготвят автомобилите за движение при зимни условия своевременно. Причината е, че макар през деня температурите да са високи, по планинските проходи и усойните места рано сутрин е възможно да се образуват поледици и настилките да са хлъзгави. Според експерти от пътния бранш зимното поддържане на шосетата с химикали срещу заледяване е около 10 пъти по-скъпо в сравнение с разхвърлянето на луга. Отделно използването на синтетичните противозамръзващи реагенти е забранено по пътища минаващи близо до вододайни зони, а също така и около природни резервати. По данни на  прогнозните средства за зимно поддържане на републиканските пътища през следващите месеци са между 65 и 80 млн. лева.\r\n\r\n На подобен режим са почти всички пътища в Южна Добруджа и Лудогорието, като причина за забавянето там са силните ветрове. Поначало при виелица снегорините не се пускат да чистят, освен ако няма закъсали хора в автомобилите си на пътя. Спрямо изискванията за почистване пътищата са разделени на четири групи, според трафика. Така максималният срок за провеждане на снегопочистването - от момента на спиране на снеговалежа или от момента на констатиране на заледяването на шосетата до постигане на изискванията, за ниво А е 2 часа, за Б - 3 часа, за В - 5 часа, и Г - 8 часа. ", "date": "2017.10.18", "title": "3000 машини готови да ринат сняг по шосетата"}
