{"url": "http://www.novinite.bg/articles/158371/Sergiite-ot-pazara-na-Grafa-na-targ-remontat-na-ulicata-gi-prashta-v-istoriyata", "text": "Масите и навесите от легендарния пазар на столичната улица \"Граф Игнатиев\" отиват на търг. Общинското дружество \"Пазари Запад\", собственик на сергиите, иска от СОС да одобри разпродажбата, защото няма къде да ги складира. След предстоящия през лятото ремонт на Графа по проект пазарът ще се премести от другата страна на улицата и ще стане седмичен, а броят на сергиите ще бъде намален. И в момента много от масите са празни, на останалите се продават както плодове и зеленчуци, така и печени кестени в съседство с дрехи и чорапи.  В момента на това място в центъра на София се продават както плодове и зеленчуци, така и печени кестени и царевица в съседство с дрехи и чорапи. Навесите ще се продават с начални цени между 177 и 740 лева без ДДС, а масите - 34 на брой, са по 150 лв. всяка. Ремонтът на Графа включва подмяна на подземната инфраструктура и трамвайните релси, както и ремонт на част от ул. \"Солунска\", \"Шишман\" и \"Шести септември\", площадите \"Славейков\" и \"Гарибалди\" и градинката \"Св. Седмочисленици\". .", "date": "2018.04.04", "title": "Сергиите от пазара на Графа на търг, ремонтът на улицата ги праща в историята"}
{"url": "http://www.novinite.bg/articles/158347/Bus-s-turisti-se-obarna-na-AM-Trakiya-10-ima-sa-leko-postradali", "text": "Туристически бус се е обърнал извън пътното платно на АМ \"Тракия\", в района на 149 км посока Бургас, съобщиха от пресцентъра на полицията в Пловдив. Сигналът за пътния инцидент е получен около 7,20 часа.По първоначални данни леко са пострадали десетима пътници. Водачът е 50-годишен, тестът за алкохол е бил отрицателен. Причините за произшествието се изясняват от сектор \"Пътна полиция\". Движението по автомагистралата не е затруднено.", "date": "2018.04.04", "title": "Бус с туристи се обърна на АМ \"Тракия\", 10-има са леко пострадали"}
{"url": "http://www.novinite.bg/articles/158343/Kosovskiyat-ministar-na-vatreshnite-raboti-podade-ostavka", "text": "\r\nКосовският министър на вътрешните работи Фламур Сефай подаде снощи оставка, както поиска премиерът Рамуш Харадинай миналата седмица заради ролята му в арестуването и депортирането на шестима турски граждани, заподозрени във връзки с движението на Фетхуллах Гюлен, съобщава косовският \"Газета експрес\".\r\nСефай информира Харадинай за подробностите по арестуването и депортацията и за своето участие в операцията.\r\nПартията Алианс за ново Косово /АНК/ на вицепремиера Беджет Пацоли, чийто член е Сефай, потвърди оставката, но посочи, че министърът не е бил решаващият фактор, а само е приложил закона въз основа на искането на косовската разузнавателна служба. Пацоли заяви, че не е съгласен със смяната на член на правителството от неговата партия и че постът се пада на неговата партия. \r\n\"Вече имаме човек, който да смени Сефай\", каза Рахим Палоци, член на ръководството на Алианса за ново Косово.АНК ще остане в управляващата коалиция, съобщи порталът индекс онлайн.\r\n  ", "date": "2018.04.04", "title": "Косовският министър на вътрешните работи подаде оставка"}
{"url": "http://www.novinite.bg/articles/158344/BSP-vika-dvama-ministri-v-parlamenta-zaradi-izbyagalite-zatvornici", "text": "БСП поиска в парламента да бъдат извикани министрите на правосъдието и на вътрешните работи - Цецка Цачева и Валентин Радев. Причината - да бъдат изслушани за двамата избягали затворници от Централния Софийски затвор.Предложението на социалистите този път беше прието единодушно от депутатите. Председателят на Народното събрание Цвета Караянчева обяви, че министрите ще бъдат уведомени и поканени в парламента.\"Да бъдат поканени Цецка Цачева и Валентин Радев, за да може да чуем от тях как тези въоръжени до зъби хора са напуснали Централен Софийски затвор. Не се знае къде се намират, какви престъпления могат да извършат и какво върши МВР по тяхното залавяне\", коментира депутатът от БСП Иван Иванов.Социалистът подчерта, че в момента е важно двамата министри да предоставят актуалната информация по случая, за да бъде успокоено обществото.", "date": "2018.04.04", "title": "БСП вика двама министри в парламента заради избягалите затворници"}
{"url": "http://www.novinite.bg/articles/158339/Ninova-i-Djukanovich-podpisaha-memorandum-za-satrudnichestvo", "text": "Лидерът на БСП Корнелия Нинова и председателят на Демократическата партия на социалистите и кандидат за президент на Черна гора Мило Джуканович подписаха меморандум за сътрудничество в Подгорица.На срещата Нинова заяви подкрепа на Черна гора за присъединяването към ЕС. “На срещата в София на лидерите от нашето политическо семейство през май ще настояваме за пътна карта с ясен план за присъединяването, а не общи приказки и добри пожелания”, увери тя.Двамата обсъдиха актуални въпроси от европейския дневен ред, както и двустранните отношения между двете държави. “Трябва даположим усилия да се проведе заседание на смесената икономическа комисия, която се е събирала за последно през 2012 г. Тя може да даде тласък на търговските отношения между двете страни”, заяви Нинова, цитирана от пресцентъра на БСП.Двамата подписаха меморандум за сътрудничество, в който се ангажираха страните да изградят сътрудничество в областта на европейската интеграция на принципа на обмяна на опит и взаимна подкрепа, като се постави специално ударение върху сътрудничеството по време на българското председателство на Съвета на ЕС. Страните ще се допитват една до друга и обменят информация помежду си по актуални въпроси, свързани с двустранните и международни отношения; ще си взаимодействат на местно и държавно равнище; ще поддържат контакт помежду си посредством посещения на партийни делегации на различни равнища, както и ще организират експертни срещи и други съвместни дейности от общ интерес. Със споразумението се предвижда страните да поддържат връзки и обменят опит посредством членовете на парламентите си, както и чрез съответните отговорни лица в партийните органи.Нинова подари на колегата си икона на Свети Никола, който е покровител на черногорския народ и му пожела успех на изборите които ще се проведат на 15.04. Тя изрази надежда, че при следващата им среща той ще бъде президент на Черна гора.", "date": "2018.04.04", "title": "Нинова и Джуканович подписаха меморандум за сътрудничество"}
{"url": "http://www.novinite.bg/articles/158351/Nov-deputat-se-zakle-na-myastoto-na-Dimitar-Gamishev-ot-GERB", "text": "Емил Тончев положи клетва като народен представител на мястото на Димитър Гамишев от ГЕРБ.Тончев стана депутат от Благоевградския район, от където беше избран и Димитър Гамишев.Миналата седмица Гамишев сам подаде оставката си, след като стана ясно, че НАП е започнала да го проверява. До това се стигна, след като в медиите се появи информация, че той е извършвал злоупотреби с ДДС. Според информацията през 2016 г. той е прехвърлил въпросната фирма на малоимотно лице.Самият Гамишев отхвърля обвиненията и твърди, че когато е продал фирмата си, тя е нямала никакви задължения. Очаква се скоро той да бъде освободен и от поста на ръководител на общинската структура на ГЕРБ в Гоце Делчев.", "date": "2018.04.04", "title": "Нов депутат се закле на мястото на Димитър Гамишев от ГЕРБ"}
{"url": "http://www.novinite.bg/articles/158356/Dimitar-Georgiev-e-predlojen-za-nov-mandat-nachelo-na-DANS", "text": "Правителството предлага на президента да издаде указ за преназначаване на Димитър Георгиев за председател на Държавна агенция \"Национална сигурност\", съобщиха от пресслужбата на кабинета. Димитър Георгиев и в момента изпълнява тази длъжност. Димитър Георгиев е роден на 15 август 1968 г. в София. Завършил е ВТУ „Тодор Каблешков” със специалност „Машинен инженер” и ЮЗУ „Неофит Рилски” като магистър по счетоводство и контрол. От октомври 1993 г. до ноември 2005 г. е работил в Национална служба „Сигурност” – МВР по линия на противодействие на икономически и финансови престъпления. Преминал е през всички нива на служебната йерархия, като от 2002 г. до ноември 2005 г. е заемал длъжността началник на структурно звено с ранг на полицейски комисар. От ноември 2005 г. до ноември 2006 г. е бил съветник на главния секретар на МВР.От ноември 2006 г. до януари 2011 г. е директор на дирекция „Международно оперативно полицейско сътрудничество” в МВР. От 11 януари 2011 г. до 28 май 2013 г. е заемал поста заместник-министър на вътрешните работи. В периода юни 2013 г. – октомври 2013 г. е бил консултант по въпросите на сигурността на телекомуникационна компания „Глобул”. От 18 ноември 2013 г. е бил член на съвета на директорите на „Метрополитен” ЕАД.От 1 май 2014 г. е бил директор по сигурността на Комуникационна компания „Теленор България”.  Владее английски и руски език.", "date": "2018.04.04", "title": "Димитър Георгиев е предложен за нов мандат начело на ДАНС"}
{"url": "http://www.novinite.bg/articles/158362/Zakrivame-pochetnoto-konsulstvo-na-Balgariya-v-Singapur", "text": "България ще закрие почетното си консулство в Сингапур и ще освободи по негово желание почетния консул Джеймс Там Тък Чунг от заеманата длъжност, съобщиха от правителствената пресслужба.Решението е взето по време на днешното заседание на Министерския съвет.През август 2017 г. Джеймс Там Тък Чунг е подал заявление до посолството ни в Джакарта, Индонезия, за освобождаване от функциите му на нещатно консулско лице поради намерение да промени работните си ангажименти.Интересите на българските граждани, пребиваващи временно или постоянно в Сингапур, се представляват от посолството ни в Джакарта.", "date": "2018.04.04", "title": "Закриваме почетното консулство на България в Сингапур"}
{"url": "http://www.novinite.bg/articles/158365/Cacheva-gotova-da-si-podade-ostavkata-zaradi-izbyagalite-zatvornici-ako-Borisov-poiska", "text": "Тогава, когато премиерът ми поиска оставката и се прецени, че отговорността се носи персонално, тогава ще я подам. Знаете, че всеки министър е готов. Това каза пред журналисти правосъдният министър Цецка Цачева в отговор на въпрос какво ще отговори на искането на БСП са оставки заради избягалите затворници. Социалистите обаче не уточниха на кого искат оставката - на Цачева, на Радев или на цялото правителство. За исканите оставки думата взе и вътрешният министър Валентин Радев: На въпрос дали е възможно затворниците, които избягаха вчера, вече да са напуснали страната, Радев отговори: \"Те от затвора избягаха...\"Цачева пък обясни, че когато е разбрала за бягството, първата й реакция е била да каже \"не може да бъде\". Тя призна, че чистачка е един от служителите на затвора, които са гонили затворниците до последно. \"Последният служител, който ги е гонил, е хванал един от бегълците за рамото, излязъл е на улицата да ги гони\", разказа Цачева. \"Двамата са изключително опасни и въоръжени. Избягали са с пистолет и нож, но не знаем отвън какво са взели\",обясни Валентин Радев. Той призова, ако хората забележат избягалите затворници, да не влизат в контакт с тях, а да сигнализират на органите на реда.Радев обясни, че номерата на колата, с която са избягали затворниците, \"са видени, но те са сменени\". Той обясни, че автомобилът не е намерен, но има следа. Той подчерта, че по случая работят всички звена на МВР, които могат да помогнат за залавянето на бегълците. ", "date": "2018.04.04", "title": "Цачева готова да си подаде оставката заради избягалите затворници, ако Борисов поиска"}
{"url": "http://www.novinite.bg/articles/158370/Rumen-Radev-Balgariya-uspya-da-varne-fokusa-na-ES-varhu-Zapadnite-Balkani", "text": "България успя да върне фокуса на ЕС върху Западните Балкани. Това коментира президентът Румен Радев по време на съвместна пресконференция с хърватския президент Колинда Грабар-Китарович, която е на официално посещение в България по покана на българския си колега, предаде БТА.Радев посочи, че много пъти е отбелязвал пред европейските лидери, че ако ние не предоставим европейска перспектива на Западните Балкани, рано или късно те ще предоставят балканска перспектива на Европа и допълни, че срещаме пълно разбиране.Колинда Грабар-Китарович заяви, че Хърватия подкрепя членството на всички съседни държави в ЕС и НАТО, въз основа на изпълнение на всички критерии.\"Малко съм обезкуражена от събитията през последните няколко години, процесът се забави, стигна се, от една страна, до умора от разширяването, и, от друга, до умора от реформите\", посочи тя. Според нея процесите на реформа трябва да получат нов стимул.\"С последните послания на лидери от ЕС сме получили положителни знаци по отношение на перспективата на държавите от Западните Балкани. Важно е да се поддържа темпото в този процес, пропусне ли се подходящия момент, се изгубва енергията за реформи\", смята тя.На срещата двамата държавни глави са обсъдили мерки за по-активно търговско-икономическо партньорство между България и Хърватия, провеждане на бизнес форум, ролята на транспортната свързаност, която ще допринесе за по-голям икономически и туристически обмен и създаване на редовна въздушна линия между Загреб и София.Радев отбеляза, че традиционно добрите ни отношения с Хърватия се основават не само на ефективното ни партньорство в ЕС и НАТО, и на географската ни близост, но и на дълбоките исторически и културни връзки между народите ни.\"Нивото на търговския обмен от 100 милиона евро годишно е нелошо постижение, но далеч не съответства на потенциала на двете динамично развиващи се икономики\", отбеляза българският президент.Радев посочи също важността на културното и образователно сътрудничество. \"Много важно е сътрудничеството, което развиват България и Хърватия в нашия регион, защото ние сме от двата края на един наистина крехък регион - Западни Балкани\", коментира Радев и допълни, че примерът, който даваме е много важен. \"Това, което прави България като председател на Съвета на ЕС, с приоритетите си, които върнаха фокуса на ЕС върху нашия регион, ние напълно споделяме и с амбициите на Хърватия и нейните приоритети, когато тя ще поеме председателството през 2020 г.\", отбеляза той. \"Работим заедно за повишаване на диалога, за по-голямата свързаност - транспортна, енергийна, дигитална, за по голямата свързаност на младите хора в нашия регион\", посочи Румен Радев. \"Стоим заедно зад инициативата за изграждането на Югоизточния институт за устойчиви технологии\", допълни той.Българският президент отбеляза и важността на сътрудничеството по линия на НАТО и посочи, че следим с интерес процесите на модернизация в Хърватия.\"България остава активен участник в инициативата \"Три морета\", много важна за транспортната, енергийна, дигитална свързаност\", подчерта още той.Колинда Грабар-Китанович отбеляза, че Хърватия се подготвя за своето председателство в началото на 2020 г. и иска да научи какъв е българският опит.\"Всяко председателство трябва да се съсредоточава върху въпроси, съществени за всички нас - бъдещето на европейския проект, жизнения стандарт, преди всичко на младите хора, сигурността на ЕС, кохезията и свързаността\", посочи тя.\" Икономическото развитие и заетостта ще бъдат сред приоритетите на хърватското председателство. На дневен ред ще бъдат изключително важни теми като многогодишната финансова рамка, Brexit, общото състояние на ЕС, състоянието на ценностите, солидарността, която трябва да проявяваме\", отбеляза хърватският президент.\"България и Хърватия имат съгласие по много въпроси, подкрепяме се взаимно\", коментира тя. За икономическите отношения хърватският президент посочи, че могат да бъдат много по-добри.\"Трябва да се съсредоточим върху изграждането на пътните и железопътните коридори, но искаме да направим и тази редовна линия между Загреб и София\", отбеляза тя и посочи, че има много полета за укрепване на нашето сътрудничество. Тя даде пример, че от страна на Хърватия става дума преди всичко за механизация и високототехнологично оборудване в електропромишлеността, химическата и фармацевтичната, хранително-вкусовата промишленост, както и хърватски фирми, които проявяват интерес към български проекти за строителство и развитие на инфраструктура, особено транспортната. Тя отбеляза също доброто усвояване на еврофондовете и посочи, че това е една от областите, в които Хърватия иска да почерпи опит.На въпрос, свързан с руските дипломати, Радев коментира, че България е председател на Съвета на ЕС и като такъв трябва да провежда политика на диалога и баланса. \"България е лоялен член на съюзите, в които членува - ЕС и НАТО, и това са съюзи, които се основават на много ясни ценности, една от които е прозрачността\", отбеляза той. \"И за да предприемем следващи стъпки, трябва да получим ясни и безспорни доказателства\", допълни Радев.Хърватският президент отбеляза, че единственият източник на политика е диалогът. \"Хърватия е солидарна с ЕС по въпроса с експулсирането на дипломатите, видяхте какъв беше и отговорът, напълно разбирам този отговор, но и посланието, което беше изпратено, се надявам, че е и послание за бъдещо сътрудничество\", заяви тя. \"Политиката на диалог трябва да бъде единствената политика. Време е между ЕС, нашите държави и Русия да се опитаме да се върнем към една политика на диалог и да се придвижим към нормализация на отношенията\", смята тя. ", "date": "2018.04.04", "title": "Румен Радев: България успя да върне фокуса на ЕС върху Западните Балкани"}
{"url": "http://www.novinite.bg/articles/158385/Dve-tejki-katastrofi-s-edna-jertva-v-Plovdivsko", "text": "\r\nДве тежки катастрофи край Пловдив. Една жена загина и 13 души пострадаха в инцидентите. Рано сутринта микробус с туристи се обърна на автомагистрала „Тракия\" в посока Бургас. Пътниците са леко пострадали. Часове по-късно, на пътя Пловдив - Садово се сблъскаха три коли, 46-годишна жена загина на място.\r\nИнцидентът с микробуса е станал на 147-я километър на автомагистралата в посока Бургас. Шофьорът е изпълнявал редовен курс от Пловдив до Варна. Автобусът е потеглил от автогара \"Юг\" в 7 без 15. 35 минути по-късно се обърнал в канавката.В буса са пътували 12 души, сред които две деца. Повечето са само с охлузни рани и натъртвания, без опасност за живота. Двама чужденци са отказали да бъдат настанени в болница. Шофьорът, който е с дългогодишен опит зад волана не е употребил алкохол. Той заяви, че не може да си обясни как е станал инцидентът.\r\nТри часа по-късно на пътя Пловдив - Садово катастрофираха три автомобила. На място е загинала 46-годишна жена, която шофирала едната кола. Други двама са в тежко състояние в болница. Заради инцидента, часове народ движението беше затворено.\r\n   ", "date": "2018.04.04", "title": "Две тежки катастрофи с една жертва в Пловдивско"}
{"url": "http://www.novinite.bg/articles/158352/Imalo-danni-za-podgotovka-za-byagstvo-na-zatvornika-Stefanov-oshte-prez-2017-a", "text": "Още миналата година държавата е имала оперативна информация за подготвяно бягство от Владимир Стефанов от Централния софийски затвор, обяви в пленарната зала министърът на вътрешните работи Валентин Радев. Той и министърът на правосъдието Цецка Цачева бяха поканени от депутатите в парламента, за да дадат информация за бягството на рецидивисти от централния софийски затвор и последвалото издирване.Вчера двама рецидивисти - Владимир Стефанов и Радослав Колев, избягаха от софийския затвор, след като нападнаха надзиратели с оръжие. Пострадали няма, а след инцидента започна търсенето на бегълците. Още вчера полицията обяви за издирване Колев и Стефанов и призова хората за съдействие. Столичната дирекция на вътрешните работи призова хората, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. От дирекцията предупреждават хората да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.  Главният секретар на МВР Младен Маринов предупреди хората по никакъв начин да не търсят физически контакт с избягалите затворници. \"В МВР - очаквано - имаме информация за тези лица. Както видяхте, ние веднага я дадохме на прокуратурата и публикувахме снимките им (на Стефанов и Колев - бел.ред.) на сайта на министерството\", каза Валентин Радев пред депутатите. \"Трябва да ви информирам, че за подготовка за бягство на лицето Владимир Пелов Стефанов имахме оперативна информация още миналата година лятото, която е дадена още тогава и на Министерството на правосъдието, и на тези, които са заинтересовани от това. Взети са необходимите мерки по това, но за жалост се случи така, че той избяга от затвора\", каза Радев.В момент в Столичната дирекция на вътрешните работи е създаден и действа щаб за издирването на затворниците. Той се ръководи от шефа на Главна дирекция \"Национална полиция\" Христо Терзийски. \"Усилено се охраняват границите на места, където се очаква, че един или двамата избягали затворници могат да излязат\", каза Радев и уточни, че умишлено не уточнява къде. В момента се води следствие и вътрешният министър посочи, че не може да каже повече. \"Но мога да кажа, че са разпитани и се разпитват в момента и са под контрол свързани лица с тези двамата - тези, които вероятно са помагали, тези, които се очаква сега да помогнат, защото те са навън\", каза Радев.  ", "date": "2018.04.04", "title": "Имало данни за подготовка за бягство на затворника Стефанов още през 2017-а"}
{"url": "http://www.novinite.bg/articles/158354/Cacheva-za-byagstvoto-na-dvamata-zatvornici-Vsichko-se-e-razvilo-za-minuti", "text": "Всичко се е развило много бързо, в рамките на минути, коментира пред депутатите министърът на правосъдието Цецка Цачева по повод вчерашното бягство на двама затворници. Тя и министърът на вътрешните работи Валентин Радев бяха поканени от народните представители в парламента, за да дадат информация за бягството на двама рецидивисти от централния софийски затвор и последвалото издирване. Вчера двама рецидивисти - Владимир Стефанов и Радослав Колев, избягаха от софийския затвор, след като нападнаха надзиратели с оръжие. Пострадали няма, а след инцидента започна търсенето на бегълците. \"Безспорно в случая става дума за човешки грешки и за техническо неодокомплектоване на системите за сигурност, които действат\", отчете министър Цачева.Цачева обясни какво има предвид под човешки грешки: \"Има категорична заповед, която определя кои са разрешените за внасяне в местата за лишаване от свобода вещи. Контрол се осъществява ежедневно от дежурните, които са на смяна и проверяват тези вещи. Самият факт обаче, че се осъществява въоръжено бягство, установено по категоричен начин до момента - единият е бил с нож, а другият с пистолет, означава, че тези вещи са внесени в Софийския затвор\".Още вчера полицията обяви за издирване Колев и Стефанов и призова хората за съдействие. Столичната дирекция на вътрешните работи призова хората, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. От дирекцията предупреждават хората да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива.Главният секретар на МВР Младен Маринов предупреди хората по никакъв начин да не търсят физически контакт с избягалите затворници.", "date": "2018.04.04", "title": "Цачева за бягството на двамата затворници: Всичко се е развило за минути"}
{"url": "http://www.novinite.bg/articles/158360/Zadarjan-e-sinat-na-edin-ot-izdirvanite-zatvornici", "text": "Синът на издирвания затворник Владимир Пелов днес беше задържан в полицията в Ботевград. Уточнява се неговата съпричастност към бягството на баща му.", "date": "2018.04.04", "title": "Задържан е синът на един от издирваните затворници"}
{"url": "http://www.novinite.bg/articles/158367/Cacheva-Slujitel-v-zatvora-e-hvanal-ediniya-ot-begalcite-za-drehata", "text": "Последният от тримата служители в затвора е направил опит да задържи единия от бегълците, като го е хванал за дрехата, но го е изпуснал, обясни пред журналисти в парламента министърът на правосъдието Цецка Цачева, цитирана от БТА. По думите й, служителят е излязъл и на улицата, но поради трафика и многото хора, е преценил, че е опасно да се използва каквато и да е било сила. Преценил е, че няма как да се действа повече в тази чисто градска среда, обобщи тя.Министърът на вътрешните работи Валентин Радев разкри, че МВР има следа и \"по автомобила\", но нямат повече информация. Видяхме номерата на автомобила, те са сменени, но не го намерихме, добави той.Радев отново увери, че в операцията по издирването на двамата бегълци са включени всички сили и се прави, невъзможното, според него, за залавянето им. \"Границите за тях са затворени, включени са всички издирвачи, антитерористите\", заяви Валентин Радев. Той обаче допуска и възможноста бегълците вече да са напуснали България.\"Допускам, те от затвора избягаха\", отговори той на журналистически въпрос. \"Толкова очи българи, дано някой успее да ги види, разбира се, основната работа си остава на полицията\", надява се министърът. Валентин Радев за пореден път предупреди, че затворниците са извънредно опасни.\"Знаем /за/ пистолет и нож, не знаем отвън какво са взели, няма какво да губят\", коментира той.На призива на БСП за оставка заради инцидента министърът на правосъдието отговори, че ще я подаде, когато й бъде поискана от премиера.\"Много е лесно да се искат оставки, някой предложи ли да се увеличат парите за съдебната система\", на свой ред коментира колегата й Валентин Радев.Цачева информира още, че до 12 април назначената от нея комисия трябва да приключи с проверката. В зависимост от данните ще стане ясно кой трябва да понесе отговорност за \"този изключително груб, тежък, криминален инцидент\".\"Има неизпълнение на съответни норми, правила\", не отрече Цецка Цачева. Безспорно, както и от паралментарната трибуна, подчерта тя, има нарушение при \"носене на службата\" в този затвор. Проверява се и състоянието на техническите съоръжения, на начина, по който се осигурява защитата на лишените от свобода. За момента министър Цачева нямала информация дали е задействана СОТ.", "date": "2018.04.04", "title": "Цачева: Служител в затвора е хванал единия от бегълците за дрехата"}
{"url": "http://www.novinite.bg/articles/158389/Arheolozi-otkriha-rimska-grobnica-v-dvora-na-Medicinskiya-universitet-v-Plovdiv", "text": "\r\nРимска гробница от 1-3 век беше открита при изкопни работи в Медицинският университет в Пловдив. Според археолозите, тя е част от западния некропол на Филипопол.\r\n ", "date": "2018.04.04", "title": "Археолози откриха римска гробница в двора на Медицинския университет в Пловдив"}
{"url": "http://www.novinite.bg/articles/158378/Arest-i-15-chasa-razpit-za-sina-na-izbyagaliya-zatvornik-Pelov", "text": "В полицията в Ботевград цяла нощ продължиха разпитите на близките на единия от бегълците Владимир Пелов.Синът му беше задържан по подозрение в съучастничество, съобщава НОВА.Той, както и майката на избягалия затворник, бяха извикани на разпит в сряда, в 18 часа вечерта.Разпитът на майката е приключил сравнително бързо, но синът е прекарал в районното управление близо 15 часа.След това той беше откаран под конвой към София, за да се провери дали има общо с бягството.От полицията все още издирват двамата избягали вчера затворници от София. Ако имате информация за тях, подайте сигнал на тел. 112. ", "date": "2018.04.04", "title": "Арест и 15 часа разпит за сина на избягалия затворник Пелов"}
{"url": "http://www.novinite.bg/articles/158346/Franciya-shte-zagubi-okolo-720-mln-evro-zaradi-jp-stachkata", "text": "Франция може да загуби 720 милиона евро в резултат на националната транспортна стачка.С такива прогнози излязоха експерти след първия ден от \"битката на релсите\", както френските вестници нарекоха транспортната стачка в сряда.Както съобщават от синдикатите, стачката ще продължи на интервали до 28 юни. Железопътните работници, недоволни от предложения от държавата проект за реформи, възнамеряват да стачкуват през този период общо 36 дни, или два дни в седмицата. Според оценките на ръководството на Френската железопътна компания (SNCF) всеки ден стачката ще струва на държавата повече от 20 милиона евро.Железопътният транспорт във Франция влезе в период на сериозни проблеми, тъй като започна вълна от стачки срещу трудовите реформи на президента Еманюел Макрон. Стартът на стачката бе наречен \"черен вторник\", но действието ще се разпространи в продължение на три месеца, засягайки два дни на всеки пет, съобщава БГНЕС.Персоналът на държавната железопътна компания SNCF е начело на стачката, но от протести ще бъдат засегнати също така енергийния сектор и сметосъбирането.Размириците представляват най-голямото предизвикателство за Макрон от избирането му миналата година.Тъй като и четирите основни железопътни профсъюзи ще се включат в протеста, услугите ще бъдат драматично ограничени. Около 77% от машинистите на SNCF са в стачка, и 48% от целия персонал.Пътниците ще могат да разчитат само на един от осемте високоскоростни TGV и само на един от всеки пет регионални влака.Линиите в Париж също ще бъдат засегнати и автобусните услуги ще бъдат претоварени. Някои гари бяха задръстени в очакване на няколкото налични влака, други бяха пусти.Сайтът, който измерва автомобилния трафик около столицата, регистрира около 420 километра задръствания в час пик.Обслужването по международните ж.п. направления ще бъде по-малко засегнато.. Eurostar разполага със 75% от влаковете, а услугите на Thalys за Белгия, Холандия и Германия са почти нормални, но няма услуги за Испания, Швейцария или Италия.Служители на Air France, които искат увеличение на заплатите с 6%, са в четвъртия ден от индустриалните действия. Авиокомпанията обслужва 75% от полетите си.Профсъюзите също призоваха всички събирачи на отпадъци да настояват за създаването на национална услуга за събиране на отпадъци и по-добри възможности за пенсиониране. Столицата, северната и източната част, заедно с Марсилия, могат да бъдат засегнати най-тежко.Синдикатите в енергийния сектор също призоваха към стачки, за да поискат, между другото, прекратяване на либерализацията на енергийните пазари и преразглеждане на дерегулацията.Хиляди студенти също така участват в стачките в знак на протест срещу утежняването на регламентите за влизане в университетите.", "date": "2018.04.04", "title": "Франция ще загуби около 720 млн. евро заради жп стачката"}
{"url": "http://www.novinite.bg/articles/158348/Fejsbuk-iztri-ruski-akaunti-i-stranici-svarzani-s-predizbornata-kampaniya-v-SASht", "text": "\r\nСоциалната мрежа Фейсбук изтри стотици руски акаунти и страници, свързани с така наречената \"фабрика за тролове\", обвинена от американски прокурори в разпространяване на фалшиви новини и дезинформация в предизборната кампания в САЩ през 2016 г., предаде Ройтерс. Социалната мрежа уточни, че много от изтритите акаунти и страници, както и постове и статии са били свързани с базираната в Русия Федерална новинарска агенция (ФНА). Екипът по сигурността на Фейсбук заключил, че ФНА е \"технологично и структурно свързана\" с базираната в Санкт Петербург Агенция за изследване на интернет.\r\nПред Ройтерс изпълнителният директор на Фейсбук Марк Зукърбърг каза, че Агенцията за изследване на интернет \"няколко пъти е действала така, че да измами и манипулира хората по света и ние не ги искаме повече във Фейсбук\". Изтритите акаунти и страници във Фейсбук са основно на руски език. Преди това Фейсбук само закриваше фалшиви акаунти или акаунти, в които се разпространяват фалшиви новини.\r\nПрез февруари Агенцията за изследване на интернет заедно с две други фирми и 13 руснаци бяха обвинени от специалния прокурор Робърт Мълър за намеса в президентските избори в САЩ. Според обвиненията Агенцията за изследване на интернет, наричана \"фабрика за тролове\", е ръководела \"престъпен и шпионски заговор\" за намеса в предизборната кампания в подкрепа на републиканския кандидат Доналд Тръмп и за очерняне на кандидатката на демократите Хилари Клинтън.\r\nФейсбук, най-голямата социална мрежа в света, е под натиск да подобри начина, по който използва личните данни на потребители, след като стана ясно, че данните на 50 милиона потребители са се озовали в ръцете на британската консултанска фирма \"Кембридж Аналитика\".\r\nПо случая се прави проверка и в САЩ, и във Великобритания, припомня Ройтерс.\r\n  ", "date": "2018.04.04", "title": "Фейсбук изтри руски акаунти и страници, свързани с предизборната кампания в САЩ"}
{"url": "http://www.novinite.bg/articles/158350/Gracki-plan-B-za-imeto-na-Makedoniya", "text": "\r\nГръцкият външен министър Никос Кодзиас и неговият екип са изготвили \"план Б\", който представлява един вид пътна карта за преодоляване на безизходицата, появила си в процеса на договаряне със Скопие за името на Македония, съобщава в. \"Прото тема\".\r\nПланът предвиждал подписване и гласуване на междинно споразумение, което да включва исканата от гръцка страна промяна на македонската конституция и по-специално премахване на иредентиските текстове в нея.\r\nСпоред изданието в рамките на този план Бившата югорепублика трябва да поеме ангажимент да пристъпи към всички необходими конституционни промени, за да бъдели изпълнени условията за сключване на окончателното международно споразумение. \r\nВ междинното споразумение Република Македония трябвало да поеме ангажименти пред Съвета за сигурност на ООН, пред НАТО и ЕС, че ще направи необходимите промени, за да може да се стигне до сключване на окончателното международно споразумение.\r\nКато основно условие в него гръцката страна поставя изискването новото название да се ползва и за вътрешна употреба. \r\nОт началото на седмицата гръцкият външен министър Никос Кодзиас информира повечето лидери на парламентарно представени партии за досегашния развой на преговорния процес със Скопие в рамките на усилията на двете страни за уреждане на спора за името на Бившата югорепублика.\r\nДнес първият гръцки дипломат ще има среща и с външнополитическия представител на главната опозиционна партия Нова демокрация Йоргос Кумуцакос, тъй като нейният лидер Кириакос Мицотакис отказа да получи такава информация. \r\nАнализатори в Атина смятат, че въпреки особено високия тон между правителството и опозицията по този спор, тези срещи на Кодзиас са преминали в добра атмосфера. На тях той е уведомил политическите лидери за съществуващите сходства и различия между двете страни по обсъждания от тях проблем, като е казал, че преговорите със Скопие навлизат в последната си фаза.\r\nГръцки издания съобщиха, че след Виена, за 12 април е планирана нова среща на четири очи в Скопие между външните министри на двете страни. \r\nВ края на миналия месец в австрийската столица бе констатирано, че има положителен напредък, но и че все пак има трудности, по които трябва още да се работи.\r\n  ", "date": "2018.04.04", "title": "Гръцки \"план Б\" за името на Македония"}
{"url": "http://www.novinite.bg/articles/158355/Evropejski-darjavi-otkazvat-da-plashtat-na-Turciya-po-sporazumenieto-za-bejancite", "text": "\r\nТова съобщава германското издание \"Шпигел\" в свое разследване. Няколко държави от ЕС са настояли пред Брюксел средствата за Анкара да се плащат изцяло от общия европейски бюджет.\r\n1/3 от трите милиарда, предоставени вече на Анкара, идват от европейския бюджет, а другите 2/3 - от държавите членки, като Германия е платила най-много пари. В писмо до Европейската комисия Германия, Франция, Австрия, Швеция, Дания и Финландия са настояли следващите 3 милиарда евро по споразумението с Турция да се изплащат изцяло от общия европейски бюджет.\r\nСпоред Шпигел обаче Жан-Клон Юнкер е отказал. На срещата във Варна председателят на Еврокомисията гарантира пред турския президент Ердоган, че следващият транш със сигурност ще бъде изплатен. Германия и други държави членки обаче се оплакват от липсата на прозрачност при изразходването на средствата от Анкара. Според Берлин парите са предназначени за хуманитарни проекти и строителството на болници и училища. Само половината от проектите обаче са били наистина осъществени, а някои, за които вече е платено, въобще на са започнати. Затова някои от държавите членки са заявили пред Брюксел, че ще отпускат средства за Анкара, само след като Европейската комисия представи подробен отчет за изразходването им. В противен случай са заплашили, че няма да плащат.\r\nОт Европейската сметна палата вече съобщиха, че до края на годината ще е готов анализът за изразходването на средствата по споразумението с Турция.\r\n  ", "date": "2018.04.04", "title": "Европейски държави отказват да плащат на Турция по споразумението за бежанците"}
{"url": "http://www.novinite.bg/articles/158341/Siguren-li-e-kontrolat-po-granicite-ni", "text": "„Няма да могат да излязат от България избягалите затворници. Мерките, които сме взели, са доста сериозни – да се засилят граничните патрули по границите, не само по граничните контролно-пропускателни пунктове”. Това заяви в студиото на „Здравей, България” главен комисар Светлан Кичиков, директор на ГД „Гранична полиция”.И добави: „Ние сме Балканска държава, при нас са планински районите. Както е трудно за охрана, така е трудно и за преминаване. Ние сме взели всички необходими мерки. Факт е, че българо-сръбската граница беше основната, през която беше насочен т.нар. „вторичен поток”. Там също сме взели мерки. Технически сме я обезпечили, не само с камери”.Той коментира и информацията за втори случай на пътници, влезли в България през Летище София, без да бъдат проверени от гранични полицаи. Сигналът за случая се появи във Facebook. Tвърдеше се, че на 27-и март част от пътниците от закъснял полет от Амстердам не били проверени.„Проверката е показала, че абсолютно всички 103 лица от полета, са преминали през граничните проверки, като самата система отчита по минути и секунди всеки един от пътниците, който преминава през този вид проверки. Това няма как да бъде скрито”, каза още главен комисар Светлан Кичиков, директор на ГД „Гранична полиция”.На въпрос дали има нужда да се подсили охраната по границата заради наплива от мигранти, той отговори: „Марките, които ние сме взели, са доста сериозни. Включително, възстановихме ситемата, която дълги години беше неработеща. Гарантирам ви, че нещата на зелена граница са такива, каквито трябва да бъдат. Колегите са доста мотивирани да нес е допусне това, което беше преди няколко години”.", "date": "2018.04.04", "title": "Сигурен ли е контролът по границите ни"}
{"url": "http://www.novinite.bg/articles/158361/Kremal-zastavi-London-da-se-izvini-za-Skripal", "text": "Кремъл призова Лондон да се извини, след като британската лаборатория, анализирала веществото, използвано срещу бившия руски шпионин Сергей Скрипал във Великобритания, призна, че няма доказателства то да е дошло от Русия, предаде Франс прес.Британското правителство обвинява Москва за отравянето с нервнотоксично вещество на Скрипал и дъщеря му, което породи небивала вълна от взаимно експулсиране на дипломати между Запада и Русия.\"Тяхната теория няма да се потвърди в никой случай, защото е невъзможно да бъде потвърдена\", заяви говорителят на Кремъл Дмитрий Песков, цитиран от руски информационни агенции.\"Британският външен министър, който обвини президента Путин, и британската министър-председателка ще трябва по един или друг начин да погледнат в очите колегите си от Европейския съюз и да се извинят на Русия. Този патова ситуация стигна твърде далеч\", каза Песков.", "date": "2018.04.04", "title": "Кремъл застави Лондон да се извини за Скрипал"}
{"url": "http://www.novinite.bg/articles/158364/Viktor-Orban-e-na-pat-da-specheli-treti-posledovatelen-mandat", "text": "\r\nУнгарският министър-председател Виктор Орбан - националист, яростен противник на имиграцията и политик, предизвикващ противоречия - е на път да спечели трети последователен мандат - общо четвърти - на изборите в неделя. Проучванията на общественото мнение засега отреждат първо място на обединението между ФИДЕС на Орбан и Християндемократическата народна партия. Това открива възможността досегашният премиер да разполага с мнозинство от две трети в парламента и с властта да промени конституцията, както направи след изборите през 2010 г.\r\nСпоред унгарските опозиционни партии и критиците на Орбан, министърът-председателят се е възползвал от тази власт през 2013 г., за да прекрои избирателната система в полза на ФИДЕС. Партията спечели изборите година по-късно.\r\nТова, в комбинация със силното влияние върху общественото мнение, както благодарение на държавните медии, така и на приятелски към правителството частни медии, позволи на Орбан да се бетонира в управлението и да удължи осемте си последователни години във властта. Той беше премиер и в периода 1998-2002 г. \r\nНа първия тур на изборите в неделя резултатът ще се определя по мажоритарната система във всеки избирателен район. Това значи, че опозицията - разпокъсана и наляво, и надясно от ФИДЕС - няма шанс да подкрепи общ кандидат на втория тур.\r\nОрбан може да се похвали със солидни икономически показатели: Унгария навлезе в осма година на прираст в икономиката, който се очаква да е 4 процента. Инфлацията също е под контрол, както и безработицата, която е около 3,8 процента.\r\nНо позицията на Орбан за имигрантите, и конкретно мюсюлманските, е основният стълб на неговата популярност.\r\nКогато броят на насочилите се към Европа бежанци и мигранти, преминаващи през Балканите и Унгария, взривоопасно нарасна през 2015 г., Орбан беше първият, който нареди да се построи гранична стена с бодлива тел, за да спре наплива през септември същата година. Освен това той гръмко възрази срещу бежанската политика на германския канцлер Ангела Меркел по онова време.\r\nОрбан обнадежди антиимигрантските организации в източно- и централноевропейските страни и мобилизира нечленуващите в ЕС Македония и Сърбия да спират мигрантите, вместо да ги насочват на запад.\r\nУнгария също така отказа да приеме задължителната квота на ЕС за кандидати за убежище въпреки заплахата от юридически санкции, и предупреди, че пристигащите мюсюлмани ще променят лицето на Европа и ще подкопаят християнския начин на живот.\r\nПрез март 2016 г. балканският маршрут беше официално затворен и броят на хората, минаващи по него, силно намаля.Въпреки това Орбан запази риториката срещу имигрантите в сърцевината на своята политическа дейност.\r\n\"Европейският съюз не трябва да се фокусира върху преразпределението /на бежанци/, а върху защитата на границите си\", каза той през февруари след среща с българския министър-председател. \"Миграцията застрашава нашата сигурност, начина ни на живот и християнската култура.\"\r\n\"Тъмните облаци /на имиграцията/ се сгъстяват над Европа,\" каза Орбан и добави, че без превантивни действия в държавите от ЕС ще се формират мюсюлмански мнозинства. \"Нации ще изчезнат, Западът ще се срути, а Европа дори не осъзнава, че я окупират.\"\r\nДействията и риториката на Орбан накараха редица европейски лидери открито да го критикуват. Въпреки това и въпреки заплахата от глоби от Брюксел заради неспазването на плана за преразпределението на бежанци, унгарците като цяло подкрепят позицията му.\r\nПовече от 8 милиона унгарци имат право на глас в неделя., Избирателните секции ще работят от 6 ч. сутринта до 7 вечерта местно време /от 4 ч. сутринта до 5 вечерта по Гринуич/.\r\n  ", "date": "2018.04.04", "title": "Виктор Орбан е на път да спечели трети последователен мандат"}
{"url": "http://www.novinite.bg/articles/158373/Kuche-ubi-stopanite-si-v-Germaniya", "text": "Жена и синът ѝ са открити мъртви в дома им в Северна Германия. По първоначална информация двамата са били убити от кучето им – стафордширски териер, съобщава полицията.Телата на 52-годишната жена и 27-годишният ѝ син са намерени в апартамента им в Хановер във вторник вечерта, след като съсед видял през прозореца окървавеното тяло на една от жертвите и извикал спешна помощ.На мястото на инцидента пристигнали и пожарникари, които заловили кучето, което все още е било в жилището, съобщиха от полицията в Хановер.„Първоначалните прегледи от съдебен лекар сочат, че жената и синът ѝ са били убити от кучето“, гласи заключението на полицията.", "date": "2018.04.04", "title": "Куче уби стопаните си в Германия"}
{"url": "http://www.novinite.bg/articles/158376/Putin-i-Erdogan-dadoha-start-na-stroitelstvo-na-AEC-Akkuyu", "text": "В област Гюлнар (провинция Мерсин, Турция) се състоя тържествена церемония по изливането на „първия бетон“ на строителната площадка на АЕЦ „Аккую“. С това се ознаменува началото на пълномащабните дейности по строителството на първата турска атомна електроцентрала, изграждана от „Росатом“. В церемонията чрез видеоконференция взеха участие президентът на Руската федерация Владимир Путин и президентът на Турция Реджеп Ердоган. В обръщение към присъстващите на церемонията Путин каза:От своя страна президентът на Турция Реджеп Тайип Ердоган заяви, че през 2023 г., с пускането на централата, Турция ще отбележи стогодишнината от провъзгласяването й за република.Генералният директор на „Росатом“ Алексей Лихачов подчерта:Лихачов отбеляза, че АЕЦ „Аккую“ е най-крупният инвестиционен проект на руско-турското сътрудничество.На тържествената церемония присъстваха над 500 души, сред които местни жители, работници, ученици, представители на местната власт, ръководители на профилирани министерства и ведомства, журналисти, бизнес-партньори, представители на „Росатом“, участващи в реализацията на проекта. Участваха и млади турски студенти, завършили руски висши учебни заведения, които преди по-малко от месец получиха дипломите си за висше образование и които скоро ще започнат работа в проектната компания.   ", "date": "2018.04.04", "title": "Путин и Ердоган дадоха старт на строителство на АЕЦ Аккую"}
{"url": "http://www.novinite.bg/articles/158377/Merilend-vklyuchva-balgarskiya-kato-chujd-ezik-v-diplomite-za-sredno-obrazovanie", "text": "Департаментът по образование на американския щат Мериленд e взел решение българският език да бъде включен в „Сертификат за двуезичност“ (Seal of Biliteracy). За това вече е информирано посолството ни във Вашингтон, съобщават от МВнР. Решението е резултат от предприетите действия от страна на посолството за признаване и включване на българския език в програмата на Федералния окръг Колумбия и щатите Мериленд и Вирджиния.Изпитът за придобиване на сертификат ще следва езиковия тест по български език на Департамента за езиково обучение (ДЕО-ИЧС) при Софийския университет „Свети Климент Охридски“. Подготовката и полагането на Стандартизиран тест по български език като чужд могат да се извършат дистанционно. Информацията за него може да бъде намерена на сайта на ДЕО-ИЧС.След успешно полагане на изпит по български в дипломите на зрелостниците ще пише, че освен английски владеят и български на най-високо ниво. Това ще помогне за бъдещия им професионален път, обясняват от Външно министерство. Полученият сертификат ще дава и допълнително предимство при кандидатстване в университет. Много от висшите учебни заведения в САЩ признават доказаното с документа двуезичие на кандидата.Още тази година завършващите гимназия български ученици в Мериленд могат да положат дистанционно изпит в България и да получат Сертификат за двуезичност.През 2011 г. Калифорния стана първият американски щат, въвел сертификата. Днес той се раздава от 31 щата и Федералния окръг Колумбия.", "date": "2018.04.04", "title": "Мериленд включва българския като чужд език в дипломите за средно образование"}
{"url": "http://www.novinite.bg/articles/158342/MVR-Imame-mnogo-polucheni-signali-za-izbyagalite-zatvornici", "text": " Имаме много получени сигнали за избягалите затворници. Сформиран е щаб, който ги обработва. Част от тях са нереални, но линията е отворена\". Това заяви за NOVA главният секретар на МВР Младен Маринов. Той предупреди гражданите да по никакъв начин да не трябва да търсят физически контакт с лицата, които са избягали. \"Не ми се иска да вярвам, че има участие на надзиратели. И по-скоро го изключвам. Въпросът е, че е намерена пролука и по някакъв начин те са се сдобили с това оръжие\", допълни той. Според него след бягството си Радослав Колев и Владимир Пелов най-вероятно или ще останат известно време в предварително подготвено укритие, или ще потърсят бързо придвижване към граничен пункт и зелена граница. \"Не можем да предположим на 100% какво ще направят. Затова сме засилили граничната охрана и проверяваме входовете и изходите на магистралите\", поясни Маринов. По думите му МВР работи във всички посоки, включително и с техните съкилийници: \"Целият ресурс е впрегнат в дейността по издирването им. Секторите \"Издирване\" към Главна полиция и СДВР работят на терен\", поясни главният секретар на МВР. ", "date": "2018.04.04", "title": "МВР: Имаме много получени сигнали за избягалите затворници"}
{"url": "http://www.novinite.bg/articles/158380/Novichok-mogat-da-proizvedat-20-strani-obyavi-Putin", "text": "Около 20 страни в света могат да произведат веществото \"Новичок\", с което бяха отровени бившият руски шпионин Сергей Скрипал и дъщеря му Юлия. Това заяви руският президент Владимир Путин по време на посещението си в Турция, където се срещна с турския си колега Реджеп Тайип Ердоган, цитиран от \"Интерфакс\".Коментарът му дойде след съобщението на британската Лаборатория за отбранителни изследвания и технологии към Министерството на отбраната, според което само държавна власт може да е създала използваното при нападението вещество. Според директора на лабораторията няма доказателства за руски произход на веществото, но това не е била и задачата на анализа.Путин обясни, че са засегнали темата за отравянето на Скрипал по време на разговора с Ердоган. \"Изложих му нашата позиция. Както знаете, самият аз научих за инцидента от медиите. Искам само да добавя, че по данни на международни експерти около 20 страни в света могат да произведат подобно нервнопаралитично вещество\", каза Путин в отговор на журналистически въпрос. Той посочи, че е учуден от скоростта, с която се е развила кампанията срещу Русия по случая \"Скрипал\", въпреки че произходът на \"Новичок\" все още не е установен.  Путин припомни съобщението на британската лаборатория за отбранителни изследвания и допълни, че по думите на британската полиция цялостното разследване ще отнеме поне два месеца. Темата беше коментирана вчера и от говорителя на Путин Дмитрий Песков, който обяви, че британският премиер Тереза Мей и външният министър Борис Джонсън ще трябва да се извинят на Русия за обвиненията. \"Теорията им няма да се потвърди при всички случаи, защото не е възможно да се потвърди. Руската страна от самото начало заяви, че няма отношение към инцидента. А британският външен министър, който обвини Путин за нападението, и премиерът на Великобритания ще трябва някак да гледат в очите своите колеги от ЕС, на които са разказвали нещо си\", посочи Песков. Днес Организацията за забрана на химическите оръжия се събира на извънредно заседание. Представители на 41 държави членки ще се срещнат за нова размяна на дипломатически аргументи по казуса.По този повод Путин заяви, че Русия е поставила 20 въпроса за обсъждане. \"Надявам се, че в хода на дискусията ще бъде сложена окончателно точка на това, което се случи\", каза той.", "date": "2018.04.04", "title": "'Новичок' могат да произведат 20 страни, обяви Путин"}
{"url": "http://www.novinite.bg/articles/158369/Evrodeputat-e-otkrit-v-bezsaznanie-sled-obvinenie-v-ukrivane-na-danaci", "text": "елгийският евродепутат Марк Демесмакер е бил открит в безсъзнание в хотелска стая в Брюксел, съобщиха местни медии. Той е бил приет в болница и подробности за състоянието му засега не се посочват. Преди дни прокуратурата оповести, че срещу евродепутата се води разследване за укриването на 540 000 евро данъци.Демесмакер е в политиката от 2004 година, а в Европейския парламент представлява водещата белгийска партия Нов фламандски алианс (НФА). Прокуратурата се съмнява, че той е опитал да обяви недействителен фалит. В последните дни бе уточнено, че властите са му наложили глоба и предстои да преценят дали да го подведат под наказателна отговорност.Белгийските медии допълват, че Демесмакер е сред водещите фигури в своята партия. В последните месеци той многократно открито изрази подкрепа за отстранения премиер на Каталуния Карлес Пучдемон.От миналата есен Пучдемон получи откритото съдействие на НФА и остана в Белгия. Преди дни Пучдемон бе заловен на границата между Дания и Германия, след като Испания възобнови европейската заповед за задържането му.", "date": "2018.04.04", "title": "Евродепутат е открит в безсъзнание след обвинение в укриване на данъци"}
{"url": "http://www.novinite.bg/articles/158386/V-Ankara-zapochna-sreshtata-mejdu-prezidentite-na-Turciya-Rusiya-i-Iran", "text": "\r\nВ президентския дворец в Анкара започна тристранна среща на върха за Сирия между президентите на Турция, Русия и Иран.\r\nПрограмата включва разговор на Тайип Реджеп Ердоган, Владимир Путин и Хасан Рохани при закрити врата, работен обяд и пресконференция. Путин и Ердоган имаха двустранна среща вчера, а преди тристранния форум днес Ердоган прие иранския си колега.\r\nТрите страни водят така наречения процес от Астана, преговори за Сирия, успоредни на тези в Женева под егидата на ООН. Зоните за деескалация в Сирия, които създава процесът от Астана, примирието, и евентуалния политически преход са темите на днешната тристранна среща. Според турски медии, тримата ще обсъждат и как да подготвят почвата за изтегляне на САЩ от Сирия.  ", "date": "2018.04.04", "title": "В Анкара започна срещата между президентите на Турция, Русия и Иран"}
{"url": "http://www.novinite.bg/articles/158384/17-godishen-mladej-se-udavi-v-yazovir-Koprinka", "text": "17-годишен младеж се удави в язовир „Копринка”. Инцидентът е станал около 14:30 часа, предаде кореспондентът на БГНЕС в региона. Към мястото на инцидента пътува спасителна аварийна група от Община Казанлък с ръководител Кольо Радуков, които ще се гмурнат във водите на язовира, за да извадят тялото на младежа.Причините за инцидента са в процес на изясняване.", "date": "2018.04.04", "title": "17-годишен младеж се удави в язовир „Копринка”"}
{"url": "http://www.novinite.bg/articles/158390/Rusiya-izgoni-belgijski-i-ungarski-diplomati-zaradi-aferata-Skripal", "text": "Руските власти съобщиха на Белгия решението си да експулсират белгийски дипломат в отговор на аналогична мярка след отравянето на бившия руски шпионин Сергей Скрипал във Великобритания, предаде агенция Франс прес. \"Руските власти съобщиха на нашето посолство в Москва, че един дипломат е обявен за персона нон грата, в отговор на решение, взето миналата седмица\", каза говорител на белгийското министерство на външните работи. Той определи мярката като реципрочна, подобна на онези, предприети от Русия срещу други европейски държави. На 27 март Белгия реши да експулсира руски дипломат. Според белгийската агенция Белга в посолството на Белгия в Москва има шестима дипломати, освен служителите в консулството, представители на федералните субекти, служител за връзка с федералната полиция и митнически служител.По-рано днес Русия извика посланика на Унгария Янош Бала във външното министерство в Москваи му съобщи, че изгонва един служител на посолството, предаде ТАСС.  В края на миналия месец Русия нареди експулсирането на повече от 50 дипломати от около 20 държави. Първоначално тя обаче не отговори на действията на Белгия, която, подобно на Унгария, Грузия и Черна гора, реши \"в последния момент\" да се присъедини към кампанията за експулсиране на руски дипломати заради аферата \"Скрипал\". На 23 март Великобритания, която смята, че Русия стои зад отравянето на бившия шпионин СергейСкрипал и дъщеря му Юлия на британска земя, обяви, че ще експулсира 23 руски дипломати. В края на месеца я последваха редица западни държави, Украйна и НАТО. Засегнати бяха общо повече от 150 членове на руски дипломатически представителства, припомня Франс прес. Русия отхвърля обвиненията, че е замесена в отравянето на Скрипал, и посочи, че не носи отговорност за \"дипломатическата война\", която ескалира.", "date": "2018.04.04", "title": "Русия изгони белгийски и унгарски дипломати заради аферата „Скрипал“"}
{"url": "http://www.novinite.bg/articles/158381/London-Predlojenieto-na-Rusiya-za-savmestno-razsledvane-e-izvrateno", "text": "Британската делегация на днешната специална среща на Организацията за забрана на химическите оръжия (ОЗХО) в Хага отхвърли като \"извращение\" предложеното от Русия общо разследване на отравянето на бившия шпионин Сергей Скрипал, предаде Ройтерс.\"Предложението на Русия за съвместно британско/руско разследване относно инцидента в Солсбъри е извратено. Това е диверсионна тактика\", каза в Туитър британската делегация .Москва се стреми \"да избегне въпросите, на които руските власти трябва да отговорят\", гласи позицията на делегацията.Британската делегация в ОЗХО, водена от най-големия експерт по химическите оръжия Джон Фого, присъства на среща на управителния съвет на органа в Хага, предаде БГНЕС.Разговорите бяха свикани от Москва, след като Лондон обвини Русия за отравянето на бившия шпионин Сергей Скрипал и дъщеря му Юлия на 4 март с нервно-паралитично вещество, наричано „Новичок“.Посланикът на Русия в Холандия и заместник-министърът на промишлеността и търговията Георгий Каламанов присъстваха на срещата в Хага.На острата фраза и руснаците отговориха пак в Туитър, казвайки, че са получили подкрепа от 14 държави в общо изявление пред съвета на ОЗХО.В неделя Русия изпрати списък с 13 въпроса до Техническия секретариат на ОЗХО, свързани с отравянето на Скрипал, интересувайки се какви данни е предоставил Лондон на секретариата, припомня ТАСС, цитирана от БТА.", "date": "2018.04.04", "title": "Лондон: Предложението на Русия за съвместно разследване е „извратено“"}
{"url": "http://www.novinite.bg/articles/158391/SASht-reshiha-da-zapazyat-voennoto-si-prisastvie-v-Siriya", "text": "Американската администрация е взела решение да запази военното присъствие на САЩ в Сирия. Това съобщи в сряда в хода на интервю пред група журналисти, включително кореспондент на ТАСС, директорът на Националната разузнавателна служба на САЩ Даниел Коутс.Той уточни, че това решение е взето на проведено във вторник заседание на Съвета за национална сигурност на Белия дом, под председателството на американския президент Доналд Тръмп.Коутс не е пояснил в какво точно се състои взетото решение, съобщава \"Фокус\".„Относително скоро ще бъде обнародвано заявление за приетото решение“, заяви той. Според неговите думи съобщението ще бъде разпространено от Белия дом.", "date": "2018.04.04", "title": "САЩ решиха да запазят военното си присъствие в Сирия"}
{"url": "http://www.novinite.bg/articles/158387/Zukarbarg-shte-svidetelstva-pred-amerikanskiya-Kongres", "text": "Изпълнителният директор на Фейсбук Марк Зукърбърг ще свидетелства пред американския Конгрес на 11 април, заради скандала свързан с „Кеймбридж Аналитика“ за неправомерно използване на потребителски данни, съобщиха от комисията по енергетика и търговия.„Това изслушване ще бъде важна възможност да се хвърли светлина върху критичните проблеми, свързани със сигурността на потребителските данни и да помогнем американците по-добре да разберат какво се случва с техните лични данни онлайн. Оценяваме това, че г-н Зукърбърг ще свидетелства доброволно пред комитета и се надяваме той да отговаря на нашите въпроси на 11 април”, заявиха председателят на комитета републиканецът Грег Уолдън и изтъкнатият демократ Франк Паолин, цитирани от БГНЕС.Скандалът с „Кеймбридж Аналитика“ избухна през март. Британската аналитична компания е обвинена в използването информация от профилите на 50 милиона потребители на Фейсбук, за да повлияе на изборите в САЩ през 2016. След няколко дни на мълчание основателят на Фейсбук заяви, че неговият концерн е допуснал грешка.В първите дни от скандала основателят на \"Уикилийкс\" - Джулиан Асанж закри профила си във Фейсбук, след това космическата компания SpaceX и производителят на електрически автомобили Тесла Мотърс също последваха примера му.", "date": "2018.04.04", "title": "Зукърбърг ще свидетелства пред американския Конгрес"}
{"url": "http://www.novinite.bg/articles/158358/Uchenicite-ot-1-vi-do-7-mi-klas-shte-imat-dostap-do-elektronno-chetimi-uchebnici", "text": "Учениците от 1-ви до 7-ми клас вече ще имат достъп до електронно четими учебници по всички дисциплини. Това реши правителството, като отпусна допълнителни средства за осигуряването на такъв достъп през сайта на образователното министерство. Именно там ще бъдат публикувани вариантите на учебници от издателствата и най-късно до месец децата ще могат да ползват електронното съдържание на съответния учебник, обясни ресорният министър Красимир Вълчев. Той уточни, че книжният вариант на учебниците остава, а електронното съдържание е допълнителна възможност за децата да учат вкъщи, в училище или докато пътуват.  ", "date": "2018.04.04", "title": "Учениците от 1-ви до 7-ми клас ще имат достъп до електронно четими учебници"}
{"url": "http://www.novinite.bg/articles/158374/V-Turciya-e-arestuvan-shofor-na-balgarski-kamion-prenasyal-kokain", "text": "Тежкотоварен камион с българска регистрация с укрити 9 кг кокаин е бил спрян за полицейска проверка в турския град Текирдаг, шофьорът с инициали А.Т. е арестуван, предаде БГНЕС.От бюрото за борба с наркоразпространението в местната дирекция по сигурността съобщиха за получен сигнал, че от България ще бъде внесена дрога, поради което днес на разсъмване камионът е бил проследен.При претърсването е включено и обучено куче, открило скритите пакети с кокаин в тайници под камиона. След показанията на шофьора полицейски екипи са претърсили къща в квартал Бейкоз в Истанбул. Там са открити още 10 кг кокаин, укрити в противопожарни бутилки и пистолет без регистрационни номера.Арестувани са двама души, които по-късно са транспортирани в Текирдаг, започнало е разследване. ", "date": "2018.04.04", "title": "В Турция е арестуван шофьор на български камион, пренасял кокаин"}
{"url": "http://www.novinite.bg/articles/158379/Oshte-edin-mol-se-zapali-v-Rusiya-edin-chovek-zagina", "text": "Един човек почина при пожар в търговски център в Москва. Загиналият е служител на мола. Той е бил евакуиран от горящата сграда, но почнал в линейката, съобщи ТАСС, позовавайки се на информация руската бърза помощ.При гасенето на пожара са пострадали и трима пожарникари.20 души са били извадени от горящата сграда, а други 600 са евакуирани. Към момента пожарът е ликвидиран, общата му площ е била 80 кв. метра, обявиха руските власти. При пожар в търговски център в руския град Кемерово загинаха 64 души, над 40 от които деца.", "date": "2018.04.04", "title": "Още един мол се запали в Русия, един човек загина"}
{"url": "http://www.novinite.bg/articles/158372/Humanitarnata-gimnaziya-v-Sliven-otkri-parvata-v-stranata-paralelka-za-socialni-rabotnici", "text": "Хуманитарната гимназия \"Дамян Дамянов\" в Сливен открива първата по рода си в страната паралелка за професионална подготовка на \"сътрудник социални дейности\", която ще бъде насочена към работа с деца и семейства в риск.Според учебния план по специалността, одобрен от Министерството на образованието, се предвижда гимназистите да изучават предмети като законодателство и социална практика, методи на социалната работа, детска психология, основи на психопатологията, семейна педагогика, както и здравословни и безопасни условия на труд. В VIII клас ще има въведение в социалните дейности и практика, свързана с посещение на различни институции и служби, в които се извършва грижа за деца. Учениците, завършили специалността, ще придобият трета степен на професионална квалификация. Радев каза още, че министърът на образованието и всички, които са на власт, са разтревожени, че професионалното образование закъсва:\"Ние търсихме решение чрез други професии като библиотекар, аниматор в туризма, но като сондирахме мненията, се разбра, че паралелка за социален работник е много добра идея.\"Той добави, че тази професия е много разпознаваема сред уязвимите общности и посочи, че в Сливен \"представителите на тези общности сред седмокласниците са 2/3\". Жельо Радев заяви, че Регионалното управление на образованието е трябвало да провери дали има условия за провеждане на такова обучение, както и дали има подготвени учители за специалността.", "date": "2018.04.04", "title": "Хуманитарната гимназия в Сливен откри първата в страната паралелка за социални работници"}
{"url": "http://www.novinite.bg/articles/158388/Jordanka-Fandakova-Celta-ni-e-da-ima-fizkulturen-salon-vav-vsyako-uchilishte", "text": "\r\nНай-важно е децата да могат да спортуват, София през тази година е европейска столица на спорта и част от нашата програма е свързана с осигуряването във всяко училище на физкултурен салон и спортна зала. Това каза кметът на София Йорданка Фандъкова, след като провери строителството на разширението на 149-то Средно училище \"Иван Хаджийски\" в район \"Овча Купел\" 2, което включва спортна зала и кабинети.\r\nОткакто нашият екип работи в общината, общо десет спортни зали и физкултурни салони са построени, заяви столичният кмет. По думите ѝ, останали са само три столични училища без физкултурен салон, като има програма и план да бъдат изградени. Сега разширяваме Първа английска езикова гимназия и 112-то основно училище, като с първия етап разширяваме училищната сграда с 50 процента, а вторият етап, който предстои да започне, включва и нов физкултурен салон, обясни Фандъкова.Тя съобщи, че по интегрирания план за градско възстановяване и развитие се предвижда изграждането на спортна зала и в Девета френска езикова гимназия. Възложих на главния архитект на София да подготви типови спортни зали, които да изпълняват не само функциите на физкултурни салони, а и на квартални спортни зали в различни райони на София, в дворовете на училищата, поясни кметът Фандъкова.Тя уточни, че са избрани шест училища, които са подходящи за изграждане на такъв тип зали. Типовите проекти за тях са готови и в момента главният архитект подготвя процедура за работно проектиране на тези шест зали. Целта е постепенно да може да се изграждат нови и многофункционални спортни зали, които да позволят да се разшири базата на съответното училище за учебното време, но също в събота, неделя и във вечерно време, хората от квартала да могат да спортуват в тези зали и да се организират състезания в тях, каза кметът на София.Според Йорданка Фандъкова най-важните фактори за развитието на децата и за превенция срещу агресията е спортът, а след семейството - детската градина и училището, са институциите, които трябва да възпитават интереса на учениците към спорта. ", "date": "2018.04.04", "title": "Йорданка Фандъкова: Целта ни е да има физкултурен салон във всяко училище"}
{"url": "http://www.novinite.bg/articles/158336/Slanchevo-i-dnes-temperaturi-do-25-gradusa", "text": "Слънчево и още по-топло ще е времето днес. Максималните температури ще са между 20 и 25 градуса. Над Черноморието ще духа слаб, в северните райони - до умерен южен вятър. Максималните температури ще са от 11-12 градуса по северното крайбрежие, до 16-17 градуса на юг. Над планините също ще грее слънце, вятърът ще е слаб до умерен, а по най-високите върхове термометрите ще се качат до 10 градуса. Утре времето остава топло, но над Западна България след обяд ще се появят облаци и на места ще превали. В петък температурите ще паднат и ще вали дъжд на повече места. ", "date": "2018.04.04", "title": "Слънчево и днес, температури до 25 градуса"}
{"url": "http://www.novinite.bg/articles/158345/Noshtniyat-transport-v-Sofiya-tragva-na-7-april-eto-koi-shte-sa-liniite", "text": "От 7 април тръгва нощният транспорт в София. 14 климатизирани автобуса, оборудвани с видеокамери, ще се движат по четири маршрута, а цената на билета ще е от 2 лв. и той ще важи за всички линии през цялата нощ. Графикът е в интервал от 40 минути от полунощ до 4 часа сутринта, предаде БГНЕС.Линиите са номерирани като N1, N2, N3 и N4, и ще се движат съответно по маршрути:ж.к.\"Люлин 1,2\"- ж.к.\"Младост 4\" с 50 спирки,кв. \"Обеля\" - ж.к. \"Студентски град\" с 38 спирки,ж.к. \"Овча Купел 2\" - ж.к. \"Левски\" (Автостанция Изток) - 33 спиркиж.к. \"Дружба 2\" - ж.к. \"Гоце Делчев\"- 49 спирки в едната посока и 55 в другата.Всички автобуси, които ще пътуват по линиите на нощния градски транспорт в София, са оборудвани със съответното видеонаблюдение, така че да се гарантира максимална сигурност както за водачите и кондукторите, които ще се возят в автобусите, така и за самите пътници.Заместник-кметът по транспорта в Столична община Евгени Крусев обясни, че там, където спирките за нощния транспорт не се засичат със спирките на редовните линии, които пътуват през деня, ще бъдат поставени допълнителни указателни табели, така че хората да знаят къде спират нощните автобуси. На местата, където спирките се засичат, ще се поставят допълнителни табели, които ще информират, че ще има транспорт и през нощта.", "date": "2018.04.04", "title": "Нощният транспорт в София тръгва на 7 април, ето кои ще са линиите"}
{"url": "http://www.novinite.bg/articles/158353/MVnR-Sarbiya-zasilva-restriktivnite-merki-za-vodachite-na-MPS", "text": "\r\nПо информация на посолството на Република България в Белград от 3 април в Сърбия действа нов закон за движение по пътищата. С него се увеличават рестриктивните мерки за водачите на моторни превозни средства (МПС).\r\nГлобите за някои нарушения се увеличават неколкократно, а допустимото количество алкохол при управление на МПС се намалява от 0,3 до 0,2 промила.\r\nЗанапред управление без включени светлини в светлата част на деня, возене на дете с ръст под 135 см на седалка, която не е предназначена за целта и шофиране на автомагистрала със скорост, надвишаваща с 81 до 100 км/ч позволените 120 км/ч и други носят глоба между 850 и 1020 евро, отнемане на 14 контролни точки и осеммесечна забрана за управление.\r\n  ", "date": "2018.04.04", "title": "МВнР: Сърбия засилва рестриктивните мерки за водачите на МПС"}
{"url": "http://www.novinite.bg/articles/158359/Spirat-tirovete-po-natovarenite-patishta-predi-golyamoto-velikdensko-iznasyane", "text": "Утре от 16 ч. до 20 ч. - последният работен ден преди Великден, се спира движението на камионите над 12 т по най-натоваренитe пътища, съобщи Агенция Пътна инфраструктура.От ведомството предупреждават шофьорите да са с повишено внимание и да карат разумно.Целта на ограничаването на движението на тежките тирове по автомагистралите и най-натоваренитe пътища е да повиши безопасността при пътуване и същевременно да увеличи на пропускателната способност на инфраструктурата.Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика, посочват от АПИ.Движението на МПС над 12 тона ще е ограничено по следните пътни направления:автомагистралите;път I-1 с. Ребърково - Ботевград, като движението се пренасочва по път II-16 Ребърково - Своге - София;Тежкотоварните превозни средства ще бъдат ограничени и в последния почивен ден - 9 април (понеделник), от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.На 9 април (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.По време на Великденските празници ремонтни дейности няма да се извършват, за да не се затруднява трафикът и шофьорите да пътуват спокойно. Единствено, ако е необходимо ще се предприемат спешни и неотложни дейности, свързани с безопасността на движение.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.04.04", "title": "Спират тировете по натоварените пътища преди голямото великденско изнасяне"}
{"url": "http://www.novinite.bg/articles/158366/Globata-za-patnik-bez-bilet-pada-s-10-leva-kolelata-se-vozyat-v-rejsa-bez-pari", "text": "Глобата за пътник без билет в градския транспорт в София пада от 40 на 30 лева. Картата за една линия пък ще важи за всички превозни средства в участъка с общ маршрут. Досега пътниците с карта за трамвай по бул. България например не можеха да се возят със същата в рейсовете в общото им трасе, защото се изискваше превозните средства да имат общи спирки. Това изискване отпада в новата наредба за градския транспорт в столицата, която ще бъде гласувана от СОС утре. В окончателния й вариант са влезли над 50% от предложенията на граждани и организации, направени по време на едномесечното й обсъждане, заяви Екатерина Йорданова, шеф на комисията по транспорт на \"Московска\" 33. Наредбата регламентира и нощните автобуси, които тръгват в полунощ на 7 срещу 8 април. Цената на картата за тях е 2 лева и важи за всички линии на съответната дата. Всяка от 4 те линии ще има по 50 спирки, контрольор ще продава билети, уточни председателят на СОС Елен Герджиков. Друга новост е въвеждането на правна възможност за безплатно превозване на велосипеди в автобусите. Това ще се случи обаче до няколко месеца, като велогардеробите за колелата ще бъдат поставене вътре в рейса. Причината е, че от Технотест - компанията, която определя какви конструктивни промени могат да се правят по МПС, не разрешават велогардероби извън автобусите. Правихме такъв опит преди две години, но Технотест казаха \"забравете\", обясни Зафир Зарков, зам.-шеф на комисията по транспорт. Буферните паркинги към метрото пък вече няма да могат да се ползват само от закупилите карта за подземната железница - за да е безплатно паркирането, ще е задължително превозният документ да бъде използван в двете посоки същия ден, обясни Християн Петров, директор на ЦГМ. Електронната ни система дава възможност за такъв контрол, уточни той. За шофьори, които искат да оставят колите си на паркингите, без да се качват в метрото, цените ще се определят от ЦГМ на пазарен принцип. ", "date": "2018.04.04", "title": "Глобата за пътник без билет пада с 10 лева, колелата се возят в рейса без пари"}
{"url": "http://www.novinite.bg/articles/158338/Velika-sryada-denyat-na-pokayalata-se-bludnica", "text": "Днес е Велика сряда. Третият ден от Страстната седмица е свързан с покаянието на блудницата и решението на Юда да предаде Христос. Велика сряда ни припомня за една жена, разкаяла се блудница, която изляла драгоценен елей върху Господа в дома на Симона прокажени (Мат.26:6-13, Марк 14:3-9). С това тя Го помазала за погребение, приживе оплаквала, омивайки нозете Му със сълзите Си и откривайки ги с великолепните си коси. За нея Той каза, че много се прощава на този, който умее много да обича.Но на този ден е и Зловещият заговор - Юда обещал да предаде Господа за тридесет сребърника (Мат. 26:3-5, 14-16, Марк 14:1-2, 10-11, Лук. 22:1-6).Голяма е разликата между спасената грешница и погиналия Иуда, избран преди това за апостол: тя отдала цялото си богатство за Христа и целувала нозете Му, а той продал за пари Учителя си с целувка. Можем да кажем, че общата тема на първите три дни на Страстната седмица е краят на света и съдът Христов.Народната традиция повелява на днешния ден да се бере здравец, който децата раздават за здраве на Разпети петък. Всякаква домакинска работа е забранена. ", "date": "2018.04.04", "title": "Велика сряда - денят на покаялата се блудница"}
{"url": "http://www.novinite.bg/articles/158357/Targovcite-na-tok-iskat-yasni-pravila-za-smyana-na-chlenovete-na-KEVR", "text": "Организацията на търговците на ток се обяви срещу процедурата за смяна на членовете на Комисията за енергийно и водно регулиране (КЕВР) чрез жребий.От Асоциация свободен енергиен пазар (АСЕП) настояват за провеждане на явна процедура, която да включи оценка на индивидуалната работа и принос на всеки комисар. Така според търговците на ток ще гарантира най-подготвените и експертни кадри да останат в състава на КЕВР с пълен мандат.Това би било малко възможно, ако процедурно се освободят на случаен принцип чрез жребий, заявяват от АСЕП, чийто председател на управителния съвет е Соня Николова-Кадиева.Ето и цялата позиция на АСЕП, изпратена до енергийния министър Теменужка Петкова, до шефа на парламентарната комисия по енергетика Делян Добрев и до председателя на КЕВР Иван Иванов: ", "date": "2018.04.04", "title": "Търговците на ток искат ясни правила за смяна на членовете на КЕВР"}
{"url": "http://www.novinite.bg/articles/158337/Plashtat-pensii-i-velikdenski-dobavki-ot-dnes", "text": "Изплащането на пенсиите за април започва от днес, заради великденските празници. Парите на възрастните хора ще се дават до 20 април, съобщиха от НОИ.Получаването на сумите чрез пощенските станции ще бъде извършено по график, който ще бъде предварително обявен във всяка една от тях. Априлските пенсии на пенсионерите, които получават парите си по банков път, ще бъдат по сметките им на 4 април.В изпълнение на решение на Министерския съвет заедно с пенсиите ще бъде изплатена и еднократна допълнителна сума в размер на 40 лева. Право да я получат имат всички пенсионери, на които пенсията или сборът от пенсиите заедно с добавките и компенсациите към тях е до 321 лева включително.В тази категория попадат 1 226 698 пенсионери.", "date": "2018.04.04", "title": "Плащат пенсии и великденски добавки от днес"}
{"url": "http://www.novinite.bg/articles/158375/Grajdani-obyaviha-rezultatite-ot-zamervaniyata-na-chistotata-na-vazduha-v-stranata", "text": "\r\nПредставителите на гражданската инициатива AirBG.Info представиха резултати от едногодишната си работа на пресконференция в Националния пресклуб на БТА.\r\nЗаради замърсяванията на въздуха в началото на миналата година група граждани се свързват помежду си и се включват в мрежата Luftdaten.info. Вземат от немската гражданска инициатива първите няколко измервателни уреди. Официално обявяват своята дейност на 5 април 2017 г., когато е обявено осъдителното решение за чистотата на въздуха срещу България, разказа ръководителят на групата AirBG.Info Стефан Димитров.\r\nДнес те вече имат 630 измервателни уреди, разположени в цялата страна. За това време са направили около 42 млн. измервания на въздуха, разказа Димитров и допълни, че те реално се занимават с гражданска наука. Колегата му Петър Киров отбеляза, че най-младият им доброволец е на 13 години, а най-възрастният е на 76 години.\r\nВарненецът Светослав Иванов представи резултатите от замерванията през зимния сезон, когато традиционно се отчитат най-сериозните замърсявания на въздуха. Той поясни, че двете основни причини за замърсяванията са отоплението на твърдо гориво и автотрафика. Този вид отопление и температурните инверсии през зимата са най-сериозния проблем на по-големите ни градове като София, Пловдив, Благоевград и Варна. При отоплителен сезон от 160 дни, в около 70 дни е имало превишение на нормите в столицата, каза Иванов. Най-зле е била ситуацията на 8, 26 и 27 януари и 13 февруари, като в тези дни замърсяванията са били около 5 - 6 пъти над нормата. В столицата за сезона са били извършени близо половин милион измервания. Рекордьор по замърсяване е Пловдив с 86 дни със запрашеност над нормата, коментира Иванов. По думите му най-зле е била ситуацията на 27 декември 2017 г. и на 17 януари т.г. Много силно замърсяване има в Благоевград - където са измерени превишения на нормите в 98 дни, но от групата не са включили града в класациите заради малкото си станции там - едва 11 към днешна дата. Иванов посочи, че пикови стойности се отчитат обикновено вечер между 18.00 и 22.00 часа, като за градовете София, Пловдив, Благоевград и Варна те са около 30 пъти над нормата.\r\nСтефан Димитров отбеляза като добри новини бързото разрастване на тяхната мрежа, интереса на властите към темата за чистотата на въздуха, както и срещата която са имали с министъра на околната среда Нено Димов, с кмета на столицата Йорданка Фандъкова и представители на научната област, както и решението да направят съвместни замервания на въздуха с Изпълнителната агенция по околната среда.\r\n  ", "date": "2018.04.04", "title": "Граждани обявиха резултатите от замерванията на чистотата на въздуха в страната"}
{"url": "http://www.novinite.bg/articles/158340/Prodaljava-izdirvaneto-na-izbyagalite-zatvornici", "text": "Продължава издирването на двамата избягали затворници. Вчера следобед рецидивистите Радослав Колев и Владимир Стефанов избягаха от Софийския затвор. Те са преодолели съпротивата на трима надзиратели, като са ги заплашили с нож и огнестрелно оръжие. Издирването на затворниците е започнало веднага. Оръжието, ползвано от бегълците, не е взето от охранителите, придобито е по друг начин, стана ясно вчера.Полицията обяви за издирване Колев и Стефанов и апелира към хората за съдействие. Столичната дирекция на вътрешните работи призова хората, които разполагат с допълнителна информация за издирваните, да сигнализират при гарантирана анонимност на тел. 112 или в най-близкото поделение на МВР. От дирекцията предупреждават гражданите да сигнализират веднага, в случай че забележат двамата мъже. По данни на полицията те са агресивни, възможно е да са въоръжени и да окажат съпротива. Радослав Колев е рецидивист, осъден на 26 години лишаване от свобода за убийство.Владимир Стефанов е рецидивист, осъден на 30 години лишаване от свобода за грабеж, отвличане и опит за убийство на двама служители на МВР.", "date": "2018.04.04", "title": "Продължава издирването на избягалите затворници"}
{"url": "http://www.novinite.bg/articles/158382/Za-Velikden-Patna-policiya-shte-sledi-za-shofori-upotrebili-alkohol-i-narkotici8203", "text": "\r\nПо време на Великденските празници \"Пътна полиция\" ще проведе специализирани операции срещу водачи употребили алкохол и наркотици. Това каза на брифинг гл. инспектор Росен Рапчев от ГД \"Национална полиция\". Шофьорите ще бъдат проверявани и за правоспособност. Той допълни, че всички технически средства за контрол на скоростта ще работят на максимален режим.\r\nГлавен инспектор Рапчев обясни още, че ще има активно присъствие на служители от \"Пътна полиция\" на входните и изходните артерии от големите градове, главните пътища и автомагистралите, както и на участъците, където има концентрация на транспортни произшествия. По думите му, с най-голям трафик се очаква да има по пътя от Благоевград към Кулата, от София до Калотина, по републиканския път Русе - Хасково и по автомагистралите.\r\nПо основните пътни артерии ще бъде ограничено и движението на товарни превозни средства.Главен инспектор Стефан Стефанов от ГД \"Пожарна безопасност и защита на населението\" коментира, че са направени множество проверки на църкви и църковни обекти. Проверени са 1606 обекта и са връчени 232 разпоредителни документа. Той допълни, че 29 пожарни автомобила ще бъдат разположени край църковни обекти, а 142 служители на главната дирекция ще бъдат дежурни във вечерта на празника.\r\nИнспектор Асен Мичев от Охранителна полиция заяви, че са взети мерки за недопускане на терористични актове. Няма да се допускат в църковните обекти и местата, където ще има празнични мероприятия лица във видимо нетрезво състояние, с обемисти багажи и огнестрелно оръжие, каза още той и допълни, че ще има масово полицейско присъствие в близост до обектите.\r\nНа територията на София ще се охраняват 118 църковни храма и ще има изградени филтровъчни пунктове, където ще се извършват проверки, но не на всички лица.\r\n  ", "date": "2018.04.04", "title": "За Великден: \"Пътна полиция\" ще следи за шофьори употребили алкохол и наркотици&#8203;"}
{"url": "http://www.novinite.bg/articles/158349/Golyamata-bazilika-v-Plovdiv-na-pat-da-vleze-v-spisaka-na-YuNESKO", "text": "Голямата базилика в Пловдив на крачка от влизане в списъка на ЮНЕСКО. Храмът е смятан за един от най-големите на територията на Византийска империя и впечатлява със своите близо 2000 квадратни метра добре запазени мозайки и до днес.Базиликата се намира в центъра на града и е почти изцяло разкрита от археолозите. Базиликата няма аналог в света. Тя е била една от най-мащабните сгради на територията на някогашната Византийска империя. Тя е разкрита през 80-те години по време на реконструкция на централната градска част. Датира от 4 век Сл. Хр. Боила е проучвана частично, а преди две години археолозите започват работа отново.„Половината от централния и северния кораб са разкрити. Те са изцяло покрити с двуслоен мозаечен под. Двата слоя датират от двата строителни периода на базиликата – 4-6 в. Сл. Хр. Имаме над 2000 квадратни метра мозайка на терен и още 800 метра, която беше отделена от терена и предстои да се върне в новопостроената защитна сграда върху обекта. Върху горния слой под има изобразени много птици”, заяви за „Здравей, България” Елена Канкарева, ръководител на реставрационните дейности.„Серийния обект епископска базилика и римското мозаечно наслество е официален кандидат за списъка за защитените обекти на ЮНЕСКО. Очакваме да бъдем вписани към края на 2019 и началото на 2020 година”, коментира Александър Държиков, зам.-кмета по култура и туризъм в Община Пловдив.", "date": "2018.04.04", "title": "Голямата базилика в Пловдив на път да влезе в списъка на ЮНЕСКО"}
{"url": "http://www.novinite.bg/articles/158383/Opredeliha-s-jrebij-koi-ot-chlenovete-na-KEVR-napuskat-regulatora", "text": "Александър Йорданов, Георги Златев, Валентин Петков и Ремзи Осман са четиримата членове на Комисията за енергийно и водно регулиране (КВЕР), които напускат регулатора.Това определи жребият, който се проведе по време на заседание на парламентарната комисия по енергетика. КЕВР се състои от 9 души - председател и 8 членове. Днес половината от членовете бяха освободени. Заминават си двама енергийни експерти - Александър Йорданов, предложен от тогавашния Патриотичен фронт, Георги Златев - издигнат от БДЦ. Комисията напуска и един ВиК специалисти -  Валентин Петков, предложен от Реформаторския блок за член на КЕВР, както и един юрист - Ремзи Осман, станал член на комисията по предложение на ДПС.Съставът на КЕВР беше избран преди 3 години и всички тогавашни парламентарни групи, с изключение на \"Атака\", направиха своите предложения за членове на комисията. Днешният първи и последен жребий се наложи, защото в закона за енергетиката е записано, че на 6 години половината от членовете на комисията трябва да бъдат подменени. Така след още 3 години тези, които днес запазиха местата си, ще бъдат сменени с нови членове. Председателя на комисията се сменя на всеки 7 години. Депутатите от комисията решиха журналисти да теглят жребия. След като вече е ясно кои от досегашните членове на КЕВР вече няма да са част от регулатора, парламентарно представените партии могат да направят предложения за техни заместници. Това трябва да стане до 17 април, а номинациите трябва да са придружени с писмени мотиви. След това кандидатите ще бъдат изслушани парламентарната комисия по енергетика. Окончателно новите попълнения в КЕВР се гласуват в пленарната зала. ", "date": "2018.04.04", "title": "Определиха с жребий кои от членовете на КЕВР напускат регулатора"}
{"url": "http://www.novinite.bg/articles/158363/Ministri-shefove-na-agencii-i-oblastni-upraviteli-poharchili-22-hil-leva-za-komandirovki", "text": "Правителството утвърди разходите за командировки в страната за четвъртото тримесечие на 2017 г. на министрите и заместник-министрите, на областните управители, на председателите на държавни комисии, агенции и институции.За командировки на министрите и заместник-министрите в страната са изразходвани общо 10 728,70 лв., за командировки на председателите на държавни агенции и техните заместници – 2588,07 лв., за командировки на председатели и членове на държавни комисии – 355 лв., за командировки на ръководителите на държавни институции – 110 лв., и за командировки на областни управители – 8348,49 лв.Общо за командировки за четвъртото тримесечие на 2017 г. са дадени 22 130,26 лева. ", "date": "2018.04.04", "title": "Министри, шефове на агенции и областни управители похарчили 22 хил. лева за командировки"}
{"url": "http://www.novinite.bg/articles/158368/Bezraboticata-e-padnala-do-53", "text": "\r\nБезработицата в Европейския съюз се е понижила до 7,1 на сто през февруари спрямо 7,2 на сто през януари и 8 на сто през февруари 2017 година, съобщава европейската статистическа служба Евростат на сайта си. Това е най-ниското ниво, отчитано в ЕС от септември 2008 година. В еврозоната показателят е намалял до 8,5 на сто спрямо 8,6 на сто през януари и 9,5 на сто през февруари миналата година. Февруарското равнище е най-ниското от декември 2008 година. Безработицата в България през февруари е била 5,3 на сто спрямо 5,5 на сто през януари и 6,5 на сто година по-рано.\r\nСред страните членки на ЕС най-ниско ниво на показателя е отчетено в Чехия (2,4 на сто), Германия и Малта (по 3,5 на сто) и Унгария (3,7 на сто през януари 2018 година).\r\nНай-висока е била безработицата в Гърция (20,8 на сто през декември 2017 г.) и Испания (16,1 на сто). \r\nНа годишна основа безработицата се е понижила във всички страни членки на ЕС, освен в Естония, където се е повишила от 5,8 на сто до 6,5 на сто между януари 2017 г. и януари 2018 година. Най-силни са пониженията на показателя в Кипър (от 12,6 на сто до 9,6 на сто), Гърция (от 23,4 на сто до 20,8 на сто за декември) и Хърватия (от 12 на сто до 9,6 на сто).\r\nЗа сравнение, през февруари безработицата в САЩ бе 4,1 на сто, стабилна спрямо януари и по-ниска спрямо нивото от 4,7 на сто през същия месец на миналата година. \r\n  ", "date": "2018.04.04", "title": "Безработицата е паднала до 5.3%"}
