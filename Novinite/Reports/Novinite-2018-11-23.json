{"url": "https://www.novinite.bg/articles/167714/Prebili-13-godishna-v-dvora-na-uchilishte-v-Gorna-Oryahovica", "text": "Отново случай на агресия в училище, този път в Горна Оряховица. Вчера в училище в железничарския град е била пребита 13-годишна ученичка.Вчера около обяд в Районното полицейско управление в Горна Оряховица бил получен сигнал за побой в училище в железничарския град. На мястото незабавно бил изпратен полицейски екип, който установил, че три жени - на 18, 39 и 63 години и момиче на 12 години, всички от Горна Оряховица, са нанесли побой над 13-годишна ученичка от училището. Деянието е извършено в двора на учебното заведение.Момиче е в болница след сбиване в училищеВ Районното управление е започнато досъдебно производство за хулиганство, работата по изясняване на случая продължава.", "date": "2018.11.23", "title": "Пребили 13-годишна в двора на училище в Горна Оряховица"}
{"url": "https://www.novinite.bg/articles/167728/Deloto-sreshtu-akusherkata-Emiliya-Kovacheva-zapochna-na-vtora-instanciya", "text": "Делото срещу акушерката Емилия Ковачева започна на втора инстанция. Тя е обвиняема за побой над новородено момиченце през 2015 година в родилното отделение на болница \"Софиямед\". Ковачева получи 18-годишна присъда и 400 000 лева обезщетение, което трябва да изплати на родителите на пострадалата Никол на първа инстанция. По искане на защитата съдът призова нов свидетел по делото - родилка, която е била в една и съща стая с майката на Никол в деня на инцидента. Ковачева се яви с нов адвокат. Следващото заседание по делото е насрочено за 7 декември.", "date": "2018.11.23", "title": "Делото срещу акушерката Емилия Ковачева започна на втора инстанция"}
{"url": "https://www.novinite.bg/articles/167730/Renovirat-starozagorskata-jp-gara", "text": "С проект за 11 милиона лева ще бъде цялостно реновирана жп гара Стара Загора, съобщиха от пресцентъра на Национална компания железопътна инфраструктура. След реализирането гаровия комплекс ще придобие съвременен облик, отговарящ на изискванията за енергийна ефективност и конструктивна осигуреност. Предстои пълна подмяна на дограмата (прозорци и врати), на облицовките, мазилките и покритията, сградата ще бъде пожарно обезопасена и инсталационно осигурена.Предвижда се подмяна на водопроводната и канализационна система, както и въвеждане на системи за видеонаблюдение и контрол на достъп. Ще бъдат създадени условия за изграждане на комфортна среда за пътници, обслужващ персонал и наематели в територията около сградата, чрез монтиране на елементи на градско обзавеждане. До всички нива ще бъде осигурен достъп на лица с намалена подвижност.Проект \"Реконструкция на гаров комплекс Стара Загора\" ще се финансира по приоритетна ос 3 \"Подобряване на интермодалността при превоза на пътници и товари и развитие на устойчив градски транспорт\" на Оперативна програма \"Транспорт и транспортна инфраструктура 2014-2020\" на Европейския Съюз, чрез средства от Европейския фонд за регионално развитие и от националния бюджет.", "date": "2018.11.23", "title": "Реновират старозагорската жп гара"}
{"url": "https://www.novinite.bg/articles/167731/Odobriha-razhodi-za-lechenie-na-postradali-v-Hitrino", "text": "Нови разходи за лечение и рехабилитация на пострадали хора от Хитрино одобри днес Общинският съвет. Социалният фонд „Закрила“ ще възстанови общо 668 лв. на трима от жителите на селото.Пред съветниците бяха представени фактури за покупка на инсулин, капки за очи и операция – в следствие на спукано тъпанче. Заповедта за финансова помощ на Министъра на труда и социалната изтича след три седмици.„Вероятно това е последният протокол, който комисията гласува“, обясни пред БНР заместник-кмета Илхан Ахмед. Припомняме, че в първите шест месеца след влаковия инцидент от 10 декември 2016 година Социалният фонд „Закрила“ възстановяваше и средствата за ток и вода на пострадалите.", "date": "2018.11.23", "title": "Одобриха разходи за лечение на пострадали в Хитрино"}
{"url": "https://www.novinite.bg/articles/167713/Ski-zonata-v-Bansko-otkaza-plastmasata", "text": "На 15 декември ще бъде открит новият зимен сезон на Банско. Легендата в ски спорта, австрийският алпиец Патрик Ортлиб, който е олимпийски и световен шампион и Марк Жирардели ще открият официално новия ски сезон. Това каза на пресконференция маркетинг директорът на ски зоната Иван Обрейков, който обяви, че за шести пореден път Банско е обявен за Ски курорт №1 в България по време на церемония в Кицбюел (Австрия) на 17 ноември, предаде репортер на БГНЕС. „Ски курортът се нареди сред една от 26-те топ дестинации в света. Банско е един от осемте курорта, който за шести път печели този приз, заедно с Кицбюел, Гармиш-Партенкирхен, Роза Хутор, на чиито писти се проведе олимпиадата в Сочи през 2012 г., шведският Оре – домакин на предстоящото световно първенство по ски, норвежкият Трисил”, каза Обрейков. Радослав Дурчев от \"Юлен\" АД обяви, че фирмата е взела решение да спре използването на пластмасови изделия за еднократна употреба в района на ски зона Банско от този ски сезон, въпреки че Европейският парламент разпореди това да се случи от 2021 г. „Това е поредната инициатива, която е част от екологичната стратегия на компанията. В рамките на тази стратегия още през 2012 г. внедрихме система за разделно събиране на опаковките. В зоните около заведенията сме поставили контейнери за разделно събиране на отпадъците. От началото на 2018 г. до момента фирмата е предала над 1.3 т. пластмасови отпадъци”, обясни Дурчев. Това решение той мотивира с това, че този вид отпадъци се разграждат много бавно и в дълъг период от време. „Заменяме пластмасовите бутилки със стъклени, пластмасовите чаши с картонени, сламките с бамбукови, посудата за еднократна употреба ще бъде изцяло от биоразградими материали – картон, дърво и хартия. С това решение сме първи в България”, коментира Дурчев. Той изрази надежда примерът им да бъде последван и от други. От тази година ски курортът в Банско въвежда и лоялна програма за клиентите, които използват сезонна карта за Банско. В зависимост от това колко поредни години е използвал ще получи сребърна, златна и платинена карта. „Предимствата за притежателите са отстъпки в заведенията за хранене, покани за нови колекции на спортни магазини, достъп до трибуните за състезанието от Световната купа и отделно отстъпки от таксите за паркиране в района на ски-зоната и гондолата в Банско”, обясни Атанас Малеев. Стана ясно още, че фирмата не е увеличавала цените на картите в последните 6 години, но заради миналогодишното увеличение на електроенергията с 40% такова ще има от новия сезон. С колко точно ще се повишат, от компанията не можаха да посочат", "date": "2018.11.23", "title": "Ски зоната в Банско отказа пластмасата"}
{"url": "https://www.novinite.bg/articles/167719/Shoforite-shte-mogat-da-plashtat-globite-oshte-na-myasto", "text": "\r\nШофьорите вече ще могат да заплатят наложената им санкция още при констатиране на нарушението - това гласуваха депутатите с промени в Закона за движение по пътищата.\r\n\r\n\r\n\r\n\r\n\r\n\r\n\r\n", "date": "2018.11.23", "title": ";Шофьорите ще могат да плащат глобите още на място"}
{"url": "https://www.novinite.bg/articles/167699/Ministarat-na-turizma-biznesat-i-mestnata-vlast-na-sreshta-v-Bansko", "text": "Как зимният туристически сезон у нас да бъде успешен? Това ще обсъждат в Банско министърът на туризма Николина Ангелкова, представители на местния бизнес, както и контролните и местните власти.На срещата ще бъдат обсъдени мерки и инициативи за спокойна почивка на туристите и гарантиране на възможности за успешен зимен сезон.  ", "date": "2018.11.23", "title": "Министърът на туризма, бизнесът и местната власт на среща в Банско"}
{"url": "https://www.novinite.bg/articles/167706/Ostavat-v-sila-po-visokite-danaci-za-starite-avtomobili", "text": "Депутатите отхвърлиха ветото на президента Румен Радев върху Закона за корпоративно подоходно облагане в частта им за местните данъци и такси. Това стана с гласовете на ГЕРБ, \"Обединени патриоти\" и \"Воля\".Със 130 гласа \"за\" и 46 \"против\" - на БСП и ДПС, депутатите приеха отново измененията, които предвиждат по-високи данъци за старите автомобили, въвеждане на по-високи данъчни ставки за жилищни имоти в български курорти и отлагане на реформата за таксата върху битовите отпадъци.Държавният глава възрази срещу по-високите данъци за старите коли, увеличените ставки за имотите на българите и новия начин за изчисляване на такса смет - според количеството, а не според данъчната оценка на имота.Таско Ерменков призова управляващите да се вслушат в гласа на протестиращите и в аргументите на президента, броейки в милиони гласовете на изборите за Радев и ГЕРБ:\"Защо не се съобразите със съотношението 2 и 1 за президента към 1 и 2 за вас?\".Според Цветан Цветанов от ГЕРБ не числата са важни:\"Мога да ви кажа, че от момента, когато приключиха президентските избори, президентската двойка се движи само в насрещното движение\".Депутатите останаха фиксирани в числата. Веселин Марешки от \"Воля\" изчисли колко ще плаща негов колега от последния ред за автомобила си от догодина:\"45 стотинки на месец\".От ДПС подкрепиха аргументите на президента. Ерджан Ебатин:\"Посоката може би е вярна на закона, само че да увеличаваш данъчната тежест е несправедлива политика. Обвиняваме хората за това, че са бедни\".Патриотите обявиха, че веднага след като отхвърлят ветото, ще внесат предложение колите с газова уредба да имат по-нисък данък, а промените да не се отнасят за хибридните автомобили.Радев оспори и промените в Закона за митниците, с които регионалните структури се преобразуват в териториални дирекции.Това беше единадесетото поред вето на президента.", "date": "2018.11.23", "title": "Остават в сила по-високите данъци за старите автомобили"}
{"url": "https://www.novinite.bg/articles/167710/Mareshki-56-ot-balgarite-ne-iskat-predsrochni-izbori", "text": "Лидерът на партия \"Воля\" Веселин Марешки обяви, в декларация, че 56 процента от българите не искат предсрочни избори. Той се позова на  социологическо проучване, според което партия ГЕРБ има по-високо доверие от БСП със 6,55 на сто. По думите му, протестиращите у нас вървят срещу 4 милиона българи.Той критикува президента Румен Радев по повод желаното от държавния глава превъоръжаване, че така държавата ще обложи с 1500 лева допълнителен данък всеки българин:\"Или за средностатистическо семейство от три или четири души между 4500 и 6000 лева, от всеки български гражданин, от всяко българско семейство. Значи спестяваме два лева, гръмко тук говорим, палим се, късаме ризите, вратовръзки и така нататък, обаче след това налагаме на всеки български гражданин - новороден, пенсионер, работещ, безработен, по 1500 лева. Вслушвайте се в това, което ви казва българският народ и работете така, че накрая наистина да не бъдете напляскани не там, където искате\", каза Марешки.Депутатите започнаха обсъждането на няколко предложения за промени в Закона за движение по пътищата, единият текст е от депутати от партия \"Воля\" глобите да се плащат чрез ПОС терминали в автомобилите на \"Пътна полиция\".Депутатите днес решават дали да дадат зелена светлина на идеята глобите за нарушения на пътя да се плащат чрез ПОС терминали в автомобилите на Пътната полиция. Предложението за промени в Закона за движение на пътищата е на депутатите от „Воля“, а днес в парламента на първо четене ще се гледат още два проекта за промени в закона.Идеята на “Воля“ е патрулните коли да бъдат оборудвани с такива устройства и при проверка на пътя глобите, включително и по-стари, да бъдат плащани веднага.Измененията, внесени от депутати от ГЕРБ, предвиждат санкции при плащане на съответните пътни такси - електронна винетка за автомобилите до 3,5 тона и ТОЛ такса за товарните автомобили.В проекта на Министерски съвет се намалява броя на документите на хартиен носител, които заинтересованите лица трябва да представят за издаване на удостоверение за вписване в регистъра на лицата, осъществяващи пътна помощ.Седем министри ще отговарят на въпроси на депутати в рамките на парламентарния контрол. Първи на трибуната застава вицепремиерът Красимир Каракачанов, който отново ще обясни, този път на въпрос на ДПС, защо е наградил Дянко Марков със знак  “За достойнство и чест“. Контролът ще завърши с въпрос към министъра на правосъдието Цецка Цачева за въвеждане на електронни проследяващи устройства за обвиняеми и осъдени.", "date": "2018.11.23", "title": "Марешки: 56% от българите не искат предсрочни избори"}
{"url": "https://www.novinite.bg/articles/167708/Nov-Marsh-za-pravosadie-v-sabota", "text": "Инициативата „Правосъдие за всеки“ организира нов Марш за правосъдие, който ще започне в събота от 12 ч.  при пилоните на НДК и ще завърши при Съдебната палата. Велислав Величков от инициативата сподели за предаването „Преди всички“ по „Хоризонт“ на БНР, че думите на Сотир Цацаров в популярно ТВ предаване, че борбата с корупцията е дело на всички, не са успокоили организаторите:„Какво означава главният прокурор да каже „от всички нас зависи“. Прокуратурата има пълният инструмент да разследва, да контролира разследването, да обвинява, да внася и поддържа обвинителните актове в съда. Ако се твърди, че в държавата властват всъщност корупционни практики, което вчера почти потвърди главният прокурор, то Прокуратурата трябва веднага да реагира и тъй като има абсолютните властнически правомощия в тази област, да призове обвинените лица, да ги обвини и да вкара обвиненията в съда. Ако прокуратурата прави това, то корупцията в държавата би значително намаляла, защото всеки би имал основателен страх, че ще се озове в съдебната зала. Ако прокуратурата пък заявява, че е работа на всички, а не нейна работата, то означава, че ние нямаме държавно обвинение, а прокуратурата изчаква властите едва ли не сами да се саморазобличат, че извършват корупционни практики и да се предадат на обвинението и да кажат: „Ние сме виновни“. Такова изявление показа най-малкото безсилие на главния прокурор, а това звучи стряскащо“.Преди седмица председателят на Върховния касационен съд заяви, че обвинител номер едно разследва критиците си и слага чадъри над свои приближени. По този повод Величков заяви:„В една правова държава, ако председателят на Върховния съд направи такива твърдения, това би било повод за незабавен дебат в парламента застрашени ли са устоите на правовата държава, компрометирана ли е независимостта на съдебната система, имаме ли всъщност съдебна власт... При такова ниско доверие на българското общество в съдебната система да остане тази реч без последствия е фактическо самопризнание за верността на тези твърдения“.Той определи като „безпрецедентно“ изказването на председателя на Върховния съд, но отчете, че то е потънало в мълчание и всички власти „буквално се изпокриха и отказаха категорично да коментират“:„Ясно е, че има абсолютно запушване на ушите в трите власти – законодателна, изпълнителна и съдебна - за всякакви критики, свързани с правосъдието и върховенството на правото. Ние очакваме да бъдем чути от гражданите, защото това, което се случва, вече застрашава правата на всеки един български гражданин“.Величков е убеден, че сме свидетели на нарушаване на основни права в случая са задържаните кмет и заместник-кмет на район \"Младост\" и на двоен стандарт в съдебни заседания.„Ако се нарушават права на обвинени хора, преди да бъде доказана тяхната вина и преди съдът да постанови дали те са виновни или невинни, това означава че се връщаме във времената, когато самото повдигане на обвинение беше достатъчно основание за започване на наказание. Мисля, че точно този случай - на Иванчева и Петрова - показва как се изтърпява реално наказание без доказана вина\", коментира той.\r\n\r\n\r\n\r\n\r\nИнициативата „Правосъдие за всеки“ организира нов Марш за правосъдие, който ще започне в събота от 12 ч.  при пилоните на НДК и ще завърши при Съдебната палата. Велислав Величков от инициативата сподели за предаването „Преди всички“ по „Хоризонт“ на БНР, че думите на Сотир Цацаров в популярно ТВ предаване, че борбата с корупцията е дело на всички, не са успокоили организаторите:„Какво означава главният прокурор да каже „от всички нас зависи“. Прокуратурата има пълният инструмент да разследва, да контролира разследването, да обвинява, да внася и поддържа обвинителните актове в съда. Ако се твърди, че в държавата властват всъщност корупционни практики, което вчера почти потвърди главният прокурор, то Прокуратурата трябва веднага да реагира и тъй като има абсолютните властнически правомощия в тази област, да призове обвинените лица, да ги обвини и да вкара обвиненията в съда. Ако прокуратурата прави това, то корупцията в държавата би значително намаляла, защото всеки би имал основателен страх, че ще се озове в съдебната зала. Ако прокуратурата пък заявява, че е работа на всички, а не нейна работата, то означава, че ние нямаме държавно обвинение, а прокуратурата изчаква властите едва ли не сами да се саморазобличат, че извършват корупционни практики и да се предадат на обвинението и да кажат: „Ние сме виновни“. Такова изявление показа най-малкото безсилие на главния прокурор, а това звучи стряскащо“.Преди седмица председателят на Върховния касационен съд заяви, че обвинител номер едно разследва критиците си и слага чадъри над свои приближени. По този повод Величков заяви:„В една правова държава, ако председателят на Върховния съд направи такива твърдения, това би било повод за незабавен дебат в парламента застрашени ли са устоите на правовата държава, компрометирана ли е независимостта на съдебната система, имаме ли всъщност съдебна власт... При такова ниско доверие на българското общество в съдебната система да остане тази реч без последствия е фактическо самопризнание за верността на тези твърдения“.Той определи като „безпрецедентно“ изказването на председателя на Върховния съд, но отчете, че то е потънало в мълчание и всички власти „буквално се изпокриха и отказаха категорично да коментират“:„Ясно е, че има абсолютно запушване на ушите в трите власти – законодателна, изпълнителна и съдебна - за всякакви критики, свързани с правосъдието и върховенството на правото. Ние очакваме да бъдем чути от гражданите, защото това, което се случва, вече застрашава правата на всеки един български гражданин“.Величков е убеден, че сме свидетели на нарушаване на основни права в случая са задържаните кмет и заместник-кмет на район \"Младост\" и на двоен стандарт в съдебни заседания.„Ако се нарушават права на обвинени хора, преди да бъде доказана тяхната вина и преди съдът да постанови дали те са виновни или невинни, това означава че се връщаме във времената, когато самото повдигане на обвинение беше достатъчно основание за започване на наказание. Мисля, че точно този случай - на Иванчева и Петрова - показва как се изтърпява реално наказание без доказана вина\", коментира той.  ", "date": "2018.11.23", "title": "Нов Марш за правосъдие в събота"}
{"url": "https://www.novinite.bg/articles/167711/Cacarov-Ne-se-chuvstvam-lichen-prokuror-na-Borisov", "text": "Публикувано във факти.бг:В записите на премиера Бойко Борисов с бившия градски прокурор на София Николай Кокинов няма престъпление, а разследването по тях е приключило преди Сотир Цацаров да стане главен прокурор. Така обвинител №1 коментира в Шоуто на Слави случая от 2013 година с изтеклите записи, в които Кокинов казва на Борисов адресираната към Цацаров фраза „Ти си го избра“.Не се чувствам личният прокурор на Бойко Борисов, заключи Цацаров, заявявайки, че не премиерът избира главния прокурор. В същото време той нападна бившия си колега с това, че в записите пред Борисов той лобирал, за да бъде повишен в апелативен прокурор на София.\"Нито едно евро, от това което твърди г-н Цветан Василев, не е стигало до мен\". Така Цацаров отговори на твърденията на банкера и собственик на КТБ за това, че депутатът Делян Пеевски му е носил всеки месец 100 хил. евро. „Ако наистина е давал на някого 100 хиляди евро на месец за главния прокурор, аз му твърдя съвсем сериозно, че те не са стигали до мен. Нека той сам си направи заключенията“, каза още Цацаров.Още днес прокуратурата ще започне проверка по случая с жилището на финансовия министър Владислав Горанов. Така Цацаров коментира случая с декарацията на Горанов пред комисията за предотвратяване на корупцията и отнемане на незаконно придобито имущество, от която става ясно, че той обитава 180 кв. апартамент в столицата без да плаща за него.Не зная фактите, които ми съобщавате, но ми се струва, че те заслужават проверка, обърна се Цацаров към водещия. \"Мога да ви гарантирам, на базата на това, което ми цитирахте току що, че такава проверка ще стартира. Можете да бъдете сигурен в това\", категоричен е Цацаров.Той цитира и бившия главен прокурор Никола Филчев, според когото корупцията е държавна политика и никаква друга политика не е в състояние да я спре, а също и че без службите и контролните органи прокуратурата е само едно деловодство. „За да може прокуратурата да провежда годни разследвания, е необходимо на нея да бъдат представяни точни, ясни и не спирани от нивото на разследваните лица оперативни данни от съответните служби. Прокуратурата не разкрива престъпления, тя осъществява обвинения“, каза още Цацаров.В този смисъл според него отговорът на въпроса \"Кой?\" е: \"Всички\".В същото време той не се съгласи с констатациите, че нямало осъдени политици, давайки примери, че по време на мандата му са обвинени министри, зам.-министри и „други фигури от политическия живот“, а само преди по-малко от месец е била постановена 4-годишна осъдителна присъда на бивш зам.-министър, което Цацаров определи като „добър атестат“.Той каза, че последните акции срещу олигарси не са свързани с предстоящите избори и че едва след като водещият му задал този въпрос, той си дал сметка, че догодина има избори.От интервюто стана ясно още, че по сигнала на депутата от БСП Елена Йончева за строителството на оградата на границата ДАНС са констатирали неправомерно завишаване на цената на строителните услуги. В момента е назначена експертиза, която да потвърди или отхвърли тези твърдения.Цацаров смята, че главният прокурор не е напълно безконтролен и за статута му имало „легенди“. Той каза, че парламентът, ВСС и съдът контролират актовете на прокуратурата, а и в момента подчинен на Цацаров прокурор може да го разследва. „Реално всеки прокурор може да повдигне обвинение на главния прокурор – това не ми изглежда логично“, обясни той и допълни, че в момента работна група в Министерството на правосъдието работи над законови промени, с които се предлага механизъм за повдигане на обвинение на „тримата големи“ в съдебната система – главния прокурор и двамата председатели на върховни съдилища. „В момента такъв механизъм има но няма гаранции“, каза Цацаров.По случая с „прангите“ на Десислава Иванчева и това, че обвинени в по-тежки престъпления не били в ареста, Цацаров отново се оправда със съда. Прокуратурата иска най-тежката мярка за неотклонение, а съдът разрешава или не. Според него това в какви условия е поставена бившата кметица на столичния квартал „Младост“ зависи от Министерството на правосъдието, но те не се отличавали от условията, в които са поставени всички останали арестанти. „Белезниците на краката не се поставят от прокуратурата, а от Министерството на правосъдието. Каквото съм имал да кажа за тези белезници на краката на министъра на праводъсието, аз съм го казал. Няма основания Иванчева да бъде превилигирована, но няма и основание да бъде поставена в ситуация, при която е по-жестоко третирана“, обясни той.", "date": "2018.11.23", "title": "Цацаров: Не се чувствам личен прокурор на Борисов"}
{"url": "https://www.novinite.bg/articles/167707/Temenujka-Petkova-Gotovi-sme-za-Turski-potok", "text": "Втората тръба на газопровода \"Турски поток\" ще минава през България, Сърбия, Унгария и Словакия. Това е определил окончателно \"Газпром\", съобщи руският вестник \"Комерсант\" като се позова на свои източници. Българските власти обаче заявиха, че към момента няма официална информация от руската страна. Заместник енергийният министър КрасимирПърванов заяви:\"Турски поток\" се състои от две тръби, с капацитет по 15 милиарда кубически метра газ. Едната тръба е за Република Турция. Дилемата беше другата тръба - дали ще мине през България или ще мине през Гърция. Колегите от \"Газпром\" са съобщили в руските медии, че са взели своето решение - тръбата ще минава през България. Очакваме в най-скоро време официално да получим в Министерство на енергетиката и писмото от \"Газпром\" за тяхното решение“.Към момента България не е уведомена официално от руска страна, че втората тръба на газопровода “Турски поток“ да минава през наша територия. Това съобщиха за \"Хоризонт\" от пресцентъра на енергийното министерство в коментар на съобщението на руския вестник.Министърът на енергетиката Теменужка Петкова заяви, че България е готова да участва в осъществяването на проекта, който предвижда втора тръба на газопровода \"Турски поток\" да мине през наша територия: \"Ние сме готови за реализацията на един такъв проект при стриктното спазване на европейското законодателство. Разговори по този въпрос бяха водени на най-високо ниво при посещението на премиера Борисов и срещата му с президента Путин. Но трябва да изчакаме официалната информация от страна на \"Газпром\".Решението на \"Газпром\" газопроводът \"Турски поток\" да преминава през българска територия ще се отрази изключително положително на икономиката ни, коментира Искрен Веселинов, член на парламентарната икономическата комисия и депутат от \"Обединени патриоти\":\"Всъщност голямата заплаха, че ще бъдем заобиколени от тръбата, не се случи, напротив, ние ставаме една от сериозните транзитиращи страни, дори погледнато като икономическо изражение, вероятно транзитните такси ще са по-високи, отколкото от “Южен поток“, който беше провален. В това отношение новината е много добра и това, което трябва да направим, е максимално да облекчим \"Булгартрансгаз\" в техните инвестиционни намерения, така че да отговорят на сроковете, които се поставят\".Веселинов допълни, че чисто процедурно следва:\"Освен подписването на самите споразумения, следва изграждането на трасето и договорите за доставка и търговете, разбира се, за свободния резерв\".В кулоарите на парламента депутатът от ДПС Рамадан Аталай беше категоричен, че страната ни трябва да направи всичко възможно, за да може \"Турски поток\" да премине през нашата страна:\"Ако изпуснем и това, това означава, че ние трябва да чакаме нашите съседи да благоволят по някакъв начин да ни доставят газ, само за нас\", каза той.Транзитиране на газ като част от проекта \"Турски поток\" е резултат от усилени преговори на държавата както с руската, така и с турската страна, изтъкна Александър Ненков от ГЕРБ, член на енергийната парламентарна комисия:\"Това за България е топприоритет. И точно това е и желанието на министъра на енергетиката и на колегите от \"Булгартрансгаз\" - точно в този проект да се промени енергийната стратегия и това да бъде залегнато като такъв приоритет. Тук не трябва да го разглеждаме само като успех, защото безспорно е важно за държавата да запази своята транзитна роля на целия Балкански полуостров, а и се говори за бъдещи доставки към Западна Европа за бъдещето на страната. Това е наистина от изключително значение да направи така, че България да бъде един важен регионален играч\".Решението за включването на страната ни в енергийния проект \"Турски поток\" е положително, но ползите далеч няма да са такива, каквито биха били с нереализирания проект \"Южен поток\", заяви депутатът от БСП и заместник-председател на енергийната комисия в Народното събрание Таско Ерменков:\"Решението, което се взема в момента, наистина е добро за България, защото няма да бъдем заобиколени, както имаше такъв риск, но не е най-доброто. Най-доброто аз продължавам да твърдя щеше да бъде директен внос през Варна, при това най-доброто не само за България, а и за ЕС, защото сигурността на доставките зависи и в обратна пропорционалност на броя на страните, през които минава един газопровод, без да са членки на ЕС. В дадения случай имаме по-ниска сигурност, защото минаваме през страна, която не е членка на ЕС. Ние, разбира се, като национално отговорна партия ще подкрепим всякакви усилия, които са в интерес на сигурността на българската енергетика\".Разговори по темата се водят периодично, като въпросът бе разглеждан и по време на посещението на премиера Бойко Борисов в Москва през пролетта, припомнят от българското министерство на енергетиката.От публикуваните в периода октомври - ноември материали на газопреносните оператори на четирите държави в рамките на процедурата за резервиране на бъдещи мощности следва, че трасето на \"Турски поток\" ще преминава през техните територии. Процедурата е предвидена в европейското законодателство и се прилага при строителството на нови газопроводи, пише \"Комерсант\". Така например \"Булгартрансгаз\" планира да обяви на търг определени количества газ на входа от Турция и на изхода към Сърбия, твърди вестникът. На влизане от Турция компанията предлага от 1 януари 2020 г. за срок от 20 години 15 млрд. и 800 млн. кубични метра газ годишно, което съвпада с капацитета на едната тръба на \"Турски поток\". На излизане към Сърбия – 4 млрд. кубични метра с възможност за увеличаване до 11 млрд. през 2021 г. Маршрутът на \"Турски поток\" през България повтаря сухопътното трасе на неосъществения проект за газопровод \"Южен поток\", отбелязва \"Комерсант\". Руската енергийна дипломация е многоходова, обясни в интервю за предаването \"Нещо повече\" професор Атанас Тасев, според когото \"в момента просто вестник \"Комерсант\" права анонс\" заради срещата между руския президент Владимир Путин и гръцкия премиер Алексис Ципрас. \"Турски поток\" икономически и геостратегически е по-добре да мине през нашата територия\", категоричен беше експертът. Пред вестник \"Ромъния либера\" генералният директор на руския национален институт по енергетика Сергей Правосудов обяснява, че първата тръба ще достигне директно до Турция и ще бъде свързана с газопроводите, които съществуват в страната  и ще започне полагането на втората линия. \"Единственият проблем е липсата на връзка между България и Сърбия, но такава ще бъде построена. След като бъде направено това, газът ще бъде транспортиран от Сърбия в Унгария и после в Австрия\", обяснява Правосудов. ", "date": "2018.11.23", "title": "Теменужка Петкова: Готови сме за \"Турски поток\""}
{"url": "https://www.novinite.bg/articles/167698/Izmamnik-otkradna-30-000-lv-ot-gluhonyamo-momiche", "text": "История като по филмов сценарий на българската класика „Опасен чар”, но в съвременна версия. Нагла измама, а потърпевшата е глухонямо момиче от Бургас. Мошеникът се запознава с момичето в  интернет, пишат си дълго време, а впоследствие се срещат. Подлъгва я да пътуват заедно уж при родителите му в Турция и по време на това пътуване й отмъква 30 000 лева и мобилни телефони за близо 3000 лева. Според полицията инцидентът е станал на 6 ноември, като момичето е било изоставено в созополското село Крушевец. Двамата са пътували заедно с двете му деца. Той й обещал, че ще закупи жилище, в което да живеят в южната ни съседка. 30-годишният Ерхан Арамисов е задържан на влизане от Турция към България на ГПП „Малко Търново”. Той е задържан за 72 часа.„В обясненията си първоначално Арамисов е заявил, че с пострадалата са се запознали в началото на годината по интернет. Впоследствие той, заедно с децата и съпругата си, са гостували на измамената”, каза в „Здравей, България” окръжният прокурор на Бургас Георги Чинев. „Обвинението, което е повдигнато срещу Ерхан, не е за измама, а за кражба. В първоначалните си показания пострадалата е заявила, че предмет на посегателство са били 30 000 лева. Впоследствие е посочила, че сумата е 15 000 лева”, уточни Чинев.Той допълни, че според показанията й наличната сума е била съхранявана в дома й. Тя твърди, че парите й са събрани от спестявания от наследство и от ТЕЛК. Пред камерите на NOVA говори и жената, която е станала свидетел на изоставянето на измамената в село Крушевец.„Момичето слезе от една кола, за да си купи цигари. Мъжът в автомобила уж я чакаше. Когато момичето излезе, колата я нямаше. Тя изпадна в истерия. Дадохме й лист, за да ни напише какво се е случило. Той я е излъгал, че се е развел и иска да живее с нея. После се свързахме с нейна приятелка, която сподели, че този мъж й е бил съмнителен, но измамената не повярвала”, разказа собственичката на магазина Магдалена Войнова.„Според думите на обвиняемия той я е изоставил, защото тя не е искала децата му да пътуват с тях. Предвиденото наказание за деянията му е до 8 години затвор. Най-вероятно обвинението ще бъде изменено в по-тежка квалификация”, допълни Чинев.В петък районният съд в Бургас ще гледа искането на прокуратурата младият мъж да бъде задържан за постоянно.", "date": "2018.11.23", "title": "Измамник открадна 30 000 лв. от глухонямо момиче"}
{"url": "https://www.novinite.bg/articles/167732/Plovdivski-policai-razbiha-kontrabanden-kanal-za-stoki-mente-ot-Turciya-kam-ES", "text": "\r\nПловдивски полицаи разкриха контрабанден канал за разпространение на фалшиви стоки от Турция към страни от ЕС. Спецакцията за пресичане, разкриване и документиране на закононарушения и престъпления при съхранение и разпространение на стоки, означени със знаци, сходни или идентични с тези на регистрирани търговски марки, е проведена във вторник, съобщиха от МВР.\r\n\r\n\r\n\r\n\r\n\r\n\r\n\r\n", "date": "2018.11.23", "title": "Пловдивски полицаи разбиха контрабанден канал за стоки менте от Турция към ЕС"}
{"url": "https://www.novinite.bg/articles/167724/Poboj-na-uchenichka-v-Gorna-Oryahovica", "text": "Три жени и непълнолетно момиче са нанесли побой на 13-годишна ученичка от Горна Оряховица. Инцидентът вчера по обяд се е случил в двора на Основно училище „Паисий Хилендарски“. Пострадалото момиче е без сериозни наранявания. По случая е започнато досъдебно производство за хулиганство.Поводът за побоя е коментар в социалните мрежи, обясни директорът на училището Авелин Драганчев.„Пристигат майката на това дете, на което е писано в неговия Фейсбук, заедно с други роднини, които търсят саморазправа след приключване на часовете и се стига до инцидент“, каза той.По думите на училищния директор, портиерът на училището и учители са се намесили и са разтървали в двора участниците в побоя като са оказали и първа помощ на битото момиче. Неговата връсничка, която е предизвикала инцидента, не е ученичка в училището. Директорът увери, че това е първи случай на агресия в училището за тази година. ", "date": "2018.11.23", "title": "Побой на ученичка в Горна Оряховица"}
{"url": "https://www.novinite.bg/articles/167722/Aresti-v-rajona-na-Vladaya-pri-operaciya-na-SDVR", "text": "Няколко души са задържани при операция на СДВР, в района на Владая тази сутрин.По информация на \"Хоризонт\" става дума за операция срещу автокрадци. Единият от арестуваните е известен на органите на реда с прякор \"Китаеца\".При акцията са задържани и джип и автомобил. Изяснява се дали колите са откраднати.", "date": "2018.11.23", "title": "Арести в района на Владая при операция на СДВР"}
{"url": "https://www.novinite.bg/articles/167709/Strelec-okarvavi-mol-v-SASht-predi-Cherniya-petak", "text": "Човек загина, а няколко пострадаха след стрелба в американски мол, предаде Би Би Си.Неизвестно засега лице влезе в търговския център Riverchase Galleria в град Хувър (в южния щат Алабама) и откри огън напосоки. Точният брой на ранените все още е в процес на изясняване, защото в мола е имало много хора заради наближаващия Черен петък.Според първоначалната информация стрелецът бе ликвидиран от дошлите на мястото на трагедията полицаи.   ", "date": "2018.11.23", "title": "Стрелец окървави мол в САЩ преди Черния петък"}
{"url": "https://www.novinite.bg/articles/167716/Pojar-v-lokomotiva-na-barziya-vlak-Sofiya-Burgas", "text": "Късо съединение е предизвикало пожар в локомотив на бързия влак София - Бургас, съобщиха от Областната дирекция на МВР в Сливен. Инцидентът е станал вчера около 13 часа на около 2 км. източно от сливенското село Желю войвода. Пожарът е бил угасен от машиниста преди пристигане на екипите на сливенската пожарна. Пострадали няма. Унищожени са кожух на охлаждащ вентилатор, но локомотивът е спасен.", "date": "2018.11.23", "title": "Пожар в локомотива на бързия влак София - Бургас"}
{"url": "https://www.novinite.bg/articles/167695/Izprashtame-rabotnata-sedmica-s-oblaci", "text": "Днес над по-голямата част от страната ще се задържи облачно. В следобедните часове само над отделни, главно планински райони в Южна България, ще има временни разкъсвания на облачността. В низините и котловините преди обяд ще бъде мъгливо. В повечето райони ще е тихо, в Източна България – със слаб север-североизточен вятър. Максималните температури ще са от 1°-2° в Северозападна България до 11°-12° в крайните югозападни райони. В планините преди обяд облачността ще е предимно значителна. По-късно през деня ще се разкъсва и намалява, в Рило-Родопската област до предимно слънчево. Ще духа слаб до умерен вятър от запад-северозапад. Максималната температура на височина 1200 метра ще около 5°, на 2000 метра – около минус 1°.По Черноморието след обяд облачността ще се разкъсва, на места и ще намалее. Ще духа до умерен вятър от север-североизток. Максималните температури ще бъдат между 5° и 8°. Температурата на морската вода е 12-13°. Вълнението на морето ще бъде около 3 бала.", "date": "2018.11.23", "title": "Изпращаме работната седмица с облаци"}
{"url": "https://www.novinite.bg/articles/167736/V-chas-po-intelektualna-sobstvenost-startira-v-5-uchilishta-v-Sofiya", "text": "На среща с директорите на избраните училища и експерти по авторско право в Министерство на културата председателят на Управителния съвет на БАМП Станислава Армутлиева и изпълнителният директор на БАМП Ина Килева представиха концепцията за образователния проект „В час по интелектуална собственост“. „Училищата по изкуствата са най-добрият пръв адрес за стартирането на откровен, компетентен, но и интересен за младите хора разговор за правата върху интелектуална собственост и същността на творческия процес, тъй като именно там се раждат бъдещите творци на България.“, сподели  Армутлиева. „Усилията, средствата, времето, емоцията и труда на много и най-различни хора, които стоят зад всеки готов творчески продукт и неговата реализация ще са център на влизането в час в училищата по изкуствата! Осъзнаването на собствените права, както и културата на уважение към правата на другите е ключов момент за всеки творец.“В същността си инициираният от БАМП час по интелектуална собственост ще бъде комбинация от образователна дискусия и разказ за създаването на конкретни творчески проекти.  Любими артисти от поп и хип-хоп сцената ще споделят лични истории около създаването на най-големите си хитове, както и позицията си за защитата на техните права. Заедно с тях в час по  интелектуална собственост ще влязат продуценти и юристи.Стартът на кампанията „В час по интелектуална собственост“ е заложен за февруари 2019 г., като в началния си етап тя ще обхване Музикалното училище, гимназията по приложни изкуства, гимназията за древни езици и култура, професионалната гимназия по полиграфия и фотография, и училището по изящни изкуства на територията на София. В по-късната си фаза проектът ще се развие и в национален мащаб.", "date": "2018.11.23", "title": "„В час по интелектуална собственост“ стартира в 5 училища в София"}
{"url": "https://www.novinite.bg/articles/167696/Do-kraya-na-meseca-se-podavat-dokumenti-za-reciklirane-na-opakovkite", "text": "Вече има официално обявен конкурс за организации по оползотворяване на отпадъците от опаковки. Те ще обслужват 22 от районите в Столична община за 5 години. Важен критерий, който е заложен е увеличението на броя и разположението на съдовете за разделно събиране на отпадъци от опаковки, информират от Столична община, цитираЗадължително е кандидатите да са Организации по оползотворяване на отпадъци от опаковки с разрешение по чл.81 по ЗУО. Допълнителен критерий, който е заложен, да разполагат с площадки и подходящи съоръжения за предварително третиране и  сепариране на събраните разделно отпадъци.От кандидатите се изисква да предложат надлежен План за организиране на системите за разделно събиране на отпадъци, който ще бъде оценен и трябва да съдържа местонахождение, брой и вид на съдовете в схемата, която се предлага. Столична община ще подпише с кандидати, които отговарят на условията и имат най-добра обща оценка по обявените критерии.Според закона, до 1 януари 2018 г. общините трябва да рециклират поне 40% от общото тегло на отпадъците. Столична община рециклира 51% през 2016, информира Йоана Христова, зам.-кметът на СО по екология. Срокът за прием на документите е 30 ноември до 17.00 ч. Допълнителна информация може да се получи на сайта на общината.", "date": "2018.11.23", "title": "До края на месеца се подават документи за рециклиране на опаковките"}
{"url": "https://www.novinite.bg/articles/167697/Nemskiyat-koleden-bazar-e-v-Sofiya-za-osma-godina", "text": "Немският коледен базар в столицата ще зарадва отново малки и големи. Откриването е тази вечер пред Народния театър. Традицията се заражда в Германия и Австрия преди повече от 50о години. У нас това е осмото издание, пише  Базарът е като едно малко коледно градче в градската градина на София. В него има малки дървени къщички, в които посетителите могат да се потопят в една приказна атмосфера и да опитат типични за немската кухня ястия, лакомства и греяно вино. Като всяка година и тази, на сцената в центъра на коледния град всеки може да присъства на концерти, викторини и театрални представления. Специални ръчно изработени сувенири ще чакат тези, които се чудят какъв подарък да подарят на близък човек за празниците. И на това издание на базара ще се събират дарения за конкретна социална кауза като предоставят безвъзмездно сцената и територията на базара на фондации, занимаващи се с благотворителност. ", "date": "2018.11.23", "title": "Немският коледен базар е в София за осма година"}
{"url": "https://www.novinite.bg/articles/167729/Aresti-na-sarbi-v-Kosovska-Mitrovica", "text": "\r\nНапрежението между Сърбия и Косово расте. Сръбският президент Александър Вучич проведе извънредна среща с ръководителите на силовите структури заради арестите на сърби в Косовска Митровица.\r\n\r\n\r\n\r\n\r\n\r\n", "date": "2018.11.23", "title": "Арести на сърби в Косовска Митровица"}
{"url": "https://www.novinite.bg/articles/167727/Pogvat-shoforite-koito-se-dvijat-v-bus-lentite", "text": "От началото на декември Центърът за градска мобилност и „Пътна полиция“ в София започват съвместна акция срещу нарушителите, които се движат в бус лентите. За това са се договорили директорът на ЦГМ Христиан Петров с органите на реда, съобщи БГНЕС. Това е поредната мярка за налагане на приоритет на градския транспорт, съобщиха от пресцентъра ЦГМ.„Започнахме през лятото с кампанията „Всеки да си знае лентата“ с актьори от Младежкия театър. Тогава се брандираха автобуси, които да подсещат водачите, че трябва да уважават и пътниците в обществения транспорт. Сега с колегите от полицията ще ги подсетим, че правилата на пътя са за всички“, каза Петров, цитиран от ЦГМ.Основната цел на бус лентите е да осигуряват приоритет на обществения транспорт, така че той да изпълнява разписанията си и да бъде удобен и бърз за пътниците, които го използват, но това не може да стане, ако лентата е задръстена с коли.По разписание автобусите, които се движат по бул. „България“ трябва да изминават разстоянието между пл. „Ручей“ и Центъра по хигиена за 4 минути, но ако има автомобили времето се удължава тройно. По новата бус лента на бул. „Васил Левски“ разстоянието между ул. „Гурко“ и кино „Одеон“ трябва да се измине за 4 минути, но ако тя е блокирана, забавянето стига и до 10 минути. С 20 минути повече е времето от спирката на „Орлов мост“ до Окръжна болница за автобуси и тролейбуси, ако лентата на бул. „Цариградско шосе“ не е свободна. Всички тези забавяния, заради шофьори, които нарушават правилата, водят до това, че десетки пътници чакат на спирките много по-дълго или стоят затворени на едно място в обществения транспорт, коментира директорът на ЦГМ. Глобата за автомобил в бус лента е 50 лева, припомнят от ЦГМ. ", "date": "2018.11.23", "title": "Погват шофьорите, които се движат в бус лентите"}
{"url": "https://www.novinite.bg/articles/167701/Patriarsheskata-katedrala-Sv-Aleksandar-Nevski-otbelyazva-hramoviya-si-praznik", "text": "\r\nДнес православната църква отбелязва паметта на Свети благоверен княз Александър Невски. Затова и Патриаршеската катедрала \"Св. Александър Невски\" ще отбележи своя храмов празник.\r\n\r\n\r\n\r\n\r\n", "date": "2018.11.23", "title": "Патриаршеската катедрала \"Св. Александър Невски\" отбелязва храмовия си празник"}
{"url": "https://www.novinite.bg/articles/167702/Tramvajnoto-trase-na-Graf-Ignatiev-shte-bade-gotovo-do-Koleda", "text": "Tрамвайното трасе на \"Граф Игнатиев\" със сигурност ще бъде готово до Коледа. То е на практика конструктивно изградено, релсите са положени, настилките - също, както и контактно кабелната мрежа за трамвайното движение. Предстои през следващата седмица да започнат първи проби и тестове на новото трамвайно трасе. Това каза зам.-кметът на София по транспорт Евгени Крусев.Ремонтът на ул. и \"Граф Игнатиев\" започна в началото на май, като според фирмата изпълнител ремонтът е готов на 86%.Евгени Крусев, зам.-кмет на София по транспорта: Правим всичко възможно заедно с фирмата изпълнител да приключим ремонта в най-кратки срокове, като се съблюдава качеството на дейностите. Направени са редица огледи на място, като е имало и малки проблеми в някои участъци , свързани с обновяването. Тези участъци са преправени. Във всички останали зони работата продължава, за да можем да отворим основните зони на \"Граф Игнатиев\" възможно най-скоро.Той отбеляза, че има довършителни работи, свързани с настилките в площадните пространства, с озеленяването.Бяха засадени нови дървета на площад \"Славейков\" и тази процедура продължава в градинката на \"Свети Седмочисленици\". Строителите са на финалната права, заяви Крусев.Евгени Крусев, зам.-кмет на София по транспорта: \"Строителен надзор\" следи ремонта и подмяната на част от плочките на градинката пред \"Свети Седмочисленици\" и има задачата да приема или не ремонта и да задължи фирмата изпълнител да преправи всички забележки. Разглеждат се варианти за обезщетения за търговците на ул. \"Граф Игнатиев\" заради ремонтите. Столична община ще се включи в популяризирането на търговците по улицата.Той коментира и други ремонти в столицата. Работи се по тролейбусното трасе по квартал \"Манастирски ливади\" през квартал \"Лозенец\" за центъра на града. Продължаваме и с текущия ремонт, където е необходимо, на малки улици, отбеляза зам.-кметът по транспорт на София.", "date": "2018.11.23", "title": "Tрамвайното трасе на \"Граф Игнатиев\" ще бъде готово до Коледа"}
{"url": "https://www.novinite.bg/articles/167705/Vojnata-po-patishtata-vze-novi-tri-jertvi", "text": "Трима души са загинали, а деветима са ранените при катастрофи през изминалото денонощие. Това съобщава пресцентъра на МВР. В страната са станали 11 пътни инцидента. В София са регистрирани едно тежко и 31 леки произшествия. Няма загинали, един човек е ранен.", "date": "2018.11.23", "title": "Войната по пътищата взе нови три жертви"}
{"url": "https://www.novinite.bg/articles/167717/Valeri-Simeonov-Ne-moje-edin-gologlav-chalgar-da-se-izyavyava-kato-sadiya", "text": " Бившият вицепремиер и депутат от Обединени патриоти Валери Симеоновкоментира в кулоарите на парламента изказването на главния прокурор Сотир Цацаров в предаването „Шоуто на Слави“, че ще стартира проверка за строежа на преградното съоръжение по границата ни с Турция, предаде репортер на Novini.bg. Симеонов заяви, че е нормално това и напомни, че това е работата на Цацаров. „Аз съм идеолог, но не и монтажник, не и областен управител, защото именно областните управители сключваха договори с фирмите за изграждането на оградата“, обясни той и напомни, че е само причина за бързото изграждане на съоръжението. „Аз не видях, но не съм и проверявал, да има нарушения“, каза Валери Симеонов и обясни, че на много места са извършени строителни дейности повече, отколкото са платени. „Не може един гологлав чалгар да се изявява като съдия и да раздава присъди“, каза Симеонов и обърна внимание на журналистите да имат предвид това.", "date": "2018.11.23", "title": "Валери Симеонов: Не може един гологлав чалгар да се изявява като съдия"}
{"url": "https://www.novinite.bg/articles/167720/Otnovo-udaljavat-koncesiyata-na-Letishte-Sofiya", "text": "Удължиха периода за подаване на оферти за концесията на “Летище София” за втори път.Новият краен срок е до 16:30 часа на 29 януари 2019 г. Решението е на министъра на транспорта Росен Желязков. Той заяви пред bTV, че становището му не е самоцелно, а е взето след консултации с експерти от Световната банка. Официалният старт на втория опит за отдаване на концесията на аеропорта беше даден на 5 юли тази година, пише Първоначалният срок за подаването на оферти беше до 22 октомври, но след встъпването си в длъжност Росен Желязков удължи срока с един месец – до 22 ноември. Очакванията към бъдещия концесионер са да инвестира най-малко 1.17 млрд. лв. Той трябва да разшири втория терминал на летището, да изгради нов трети терминал и да построи нова писта. Минималната сума, която трябва да плати концесионерът в аванс е 550 млн. лв. без ДДС.", "date": "2018.11.23", "title": "Отново удължават концесията на Летище София"}
{"url": "https://www.novinite.bg/articles/167718/Cvetanov-Vazmojno-e-da-badem-prieti-v-Shengen-po-vazduh-oshte-ot-proletta", "text": "Напълно реалистично е страната ни да бъде приета в Шенген по въздух още от пролетта, съобщи пред журналисти в Народното събрание заместник-председателят на ГЕРБ и бивш вътрешен министър Цветан Цветанов. Това означава, че паспортните проверки по летищата за българи ще се премахнат, а пътниците от и за София вече няма да минават граничен контрол:\"Разговори, които се водят на най-високо политическо ниво - както от премиера, така също и от мен, и от други колеги, които участват в подобни политически срещи, както в комисията, така също в Европейския парламент, в Европейската комисия и на двустранна основа с държавите-членки. Смятам, че вече има много по-големи надежди България да се присъедини към Шенгенското пространство на първа стъпка въздух евентуално и вода, и на по-късен етап сухопътна граница. Убеден съм, че в края на сегашната комисия това нещо може да бъде факт\", каза Цветанов.Цветанов коментира и заявката на главния прокурор Сотир Цацаров да направи проверка по сигнал на зрител, че финансовият министър Владислав Горанов живее в луксозен апартамент, предоставен му безвъзмездно от бизнесмен. Заместник-председателят на ГЕРБ Цветан Цветанов подчерта, че е законна и нормална практика всеки постъпил сигнал срещу публична личност да бъде проверяван, за да се потвърди или отхвърли: \"Аз знам, че подобни проверки са задължителни, ако има постъпила информация. Защото за да няма спекулации, за да няма внушения, трябва да има обективност и трябва компетентните институции да си свършат своята работа и когато те излязат с данни, тогава вече можем да коментираме в едната или в другата посока. Аз като заместник-председател на ГЕРБ и  като председател на парламентарната група разговарям с колегите, но не ги питам в личните им моменти какво правят, с кого си лягат и къде живеят“, допълни още Цветанов.", "date": "2018.11.23", "title": "Цветанов: Възможно е да бъдем приети в Шенген по въздух още от пролетта"}
{"url": "https://www.novinite.bg/articles/167721/Valeri-Simeonov-ne-se-pritesnyava-ot-proverka-na-saorajenieto-po-granicata-s-Turciya", "text": "Бившият вицепремиер Валери Симеонов не вижда основания да се притеснява от евентуални нарушения при изграждане на преградното съоръжение по границата с Турция.Това стана ясно от коментара му в кулоарите на парламента по повод думите на главния прокурор Сотир Цацаров в \"Шоуто на Слави\", че ако експертиза потвърди изводите за нередности в доклада на ДАНС при изграждане на оградата, ще има обвиняеми министри и областни управители:\"Това е работата на Прокуратурата - да се проверява и да се установява има ли такова нещо, или няма. Аз доколкото съм имал контакт с областните управители, не видях такова нещо, не съм проверявал подробно, но и не допускам. Смятам, че хората си свършиха работата добре\", каза Симеонов. Според лидера на БСП Корнелия Нинова заявеното от главния прокурор Сотир Цацаров е доказателство, че сигналът за оградата, внесен от депутата от левицата Елена Йончева, е имал основания. Нинова приветства и готовността за проверка и на финансовия министър:\"От това, което чух от главния прокурор снощи, има сериозни основания да се смята, че там е извършено престъпление. Тоест надяваме се да приключи с обвинителен акт и внасяне в съда и поемане на отговорност от политически лица, които са взимали тези решения\", каза Нинова.  ", "date": "2018.11.23", "title": "Валери Симеонов не се притеснява от проверка на съоръжението по границата с Турция"}
{"url": "https://www.novinite.bg/articles/167712/Patnik-ot-derajliraliya-vlak-Izhvarchahme-kato-tapi", "text": "Изключително тежък е бил ударът в скала, който изпрати извън релсите пътническия влак от Петрич за Благоевград на 19 ноември. Това сподели пред bTV пътник, който е бил в композицията.„Ударът беше страшен, като между две мотриси. Буквално разтресе всички, изпопадахме, като тапи изхвърчахме”, разказа мъжът.Той пътувал в последния вагон, но по думите му ударът се е усетил навсякъде и е имало много хора с наранявания – сред тях са и осемте човека, които се наложи да потърсят лекарска помощ.„В началото всички бяхме в уплах няколко минути, но служителите на БДЖ реагираха много бързо, оказаха помощ на пострадалите да слязат от влака”, разказа пътникът. По думите му и по-леко пострадалите пътници също са помагали на останалите, като е имало реален риск от по-голяма трагедия – влакът повредил стълб от контактната мрежа, който е имало риск да падне.Бързо пристигнали и линейки и пожарникари, но евакуацията на хората била затруднена от тежкия терен.Пътникът призна, че чувства притеснение, докато минава през пуснатия днес участък от трасето. Ремонтът не е напълно завършен, като се налага композициите да намаляват скоростта си на движение.", "date": "2018.11.23", "title": "Пътник от дерайлиралия влак: Изхвърчахме като тапи"}
{"url": "https://www.novinite.bg/articles/167723/Georgi-Vasilev-i-Vladimir-Lozanov-sa-dvamata-obvineni-ot-Dji-Pi-Grup", "text": "Според обещанието на Сотир Цацаров снощи пред БТВ, от екипа му разкриха днес самоличността на обвиняемите длъжностни лица от „Джи Пи Груп“.Това са Георги Василев и Владимир Лозанов, обвинени, че в престъпен сговор - от 2014  до октомври  2018 г., са извършвали престъпления у нас и в чужбина.  Василев има и обвинение в пране на пари.От пресцентъра на главния прокурор  уточняват, че разследването обхваща множество проекти по различни европейски програми, както и длъжностни лица от различни институции, бенефициенти и други физически лица на територията на цялата страна.", "date": "2018.11.23", "title": "Георги Василев и Владимир Лозанов са двамата обвинени от „Джи Пи Груп“"}
{"url": "https://www.novinite.bg/articles/167715/Cvetanov-Nyama-chovek-kojto-da-ne-moje-da-bade-proveryavan-pri-signal", "text": "Няма човек, който може да бъде защитен и да не бъде проверяван у нас при постъпване на съответни сигнали. Така зам.-председателят на ГЕРБ Цветан Цветанов коментира пред журналисти в парламента евентуална прокурорска проверка по сигнал, че финансовият министър Владислав Горанов живее в луксозен апартамент, предоставен му от бизнесмен срещу символичен наем. Всеки в България може да бъде проверяван на база постъпили сигнали и, когато проверките приключат, тогава е по-редно да бъдат коментирани, подчерта той. По думите му, съвсем закономерно е всяка информация, която постъпва с някакви данни, да бъде проверена, за да спрат всякакви възможни интерпретации и спекулации.Цветанов не се е интересувал къде живее Горанов или друг някой от министрите, от колегите му, защото, ще означава, че им се налага изключително сериозен контрол, а той нямал такива права. Зам.-председателят на ГЕРБ припомни, че също е бил проверяван за апартаменти няколко пъти. Убеден съм, че Горанов, когато приключи проверката, ще може да даде отговор на всички въпроси, подчерта Цветан Цветанов. Той припомни, че всички политици като публични лица по закон са длъжни да декларират имуществото си в съответните срокове. Задължителни при наличие на постъпила информация, по думите на зам.-председателя на ГЕРБ, са проверки на областни управители, членове на кабинета във връзка с оградата по границата. За да няма спекулации, компетентните органи трябва да си свършат работата, обясни Цветанов. Той отговори и на въпрос за евентуално присъединяване на България към Шенген още догодина като разясни, че въз основа на разговори на най-високо политическо ниво в ЕК, ЕП и на двустранна основа смята, че вече има много по-големи надежди страната ни да стане част от безвизовото пространство на първа стъпка по въздух, евентуално вода, на по-късен етап и като сухопътна граница. Убеден съм, че това може да е факт в края на мандата на сегашната Еврокомисия, подчерта зам.-председателят на ГЕРБ", "date": "2018.11.23", "title": "Цветанов: Няма човек, който да не може да бъде проверяван при сигнал"}
{"url": "https://www.novinite.bg/articles/167735/Kiril-Dobrev-Izlishno-e-policejskoto-prisastvie-pri-sreshtite-na-Ninova", "text": "Излишно е засиленото полицейско присъствие при срещите на Корнелия Нинова на различни места в страната. Това каза депутатът от БСП Кирил Добрев в ефира на „Плюс-Минус. Коментарът след новините.”Според него се създава излишно напрежение: „Оказа се, че има доста засилено полицейско присъствие и преди срещата в село Шарково и където беше ходила по села по повод убиването на животните, което е абсолютно излишно. Хората бях разпитани защо са дошли. По линия на МВР разбрахме, че става въпрос за превантивни мерки, но от наша страна е излишно изхвърляне на службите. Смятам, че присъствието на МВР на подобни срещи е абсолютно излишно\".Добрев заяви, че в БСП редовно получавали жалби на граждани, които се страхуват за бизнеса и работните си места: \"Искам хората спокойно да се срещат с нас, без да се страхуват. Те се страхуват на кой ще му вземат бизнеса, на кой ще уволнят роднината му от работа, кой какви проблеми могат да му създадат. Това са ежедневни жалби, които БСП получава от хора, които желаят  да правят срещи с нас или имат някакъв сигнал да дадат\".   БСП е единствената алтернатива на политическия терен, заяви още Добрев. \"Нашата задача е да спечелим следващите парламентарни избори и БСП да стане първа политическа сила. На този терен БСП е единствената алтернатива\", каза той.\"Убеден съм, че БСП ще спечели едни предсрочни парламентарни избори\", добави депутатът.Добрев не уточни, ако левицата спечели следващите парламентарни избори с коя партия би се коалирала: „Ние няколко пъти сме „сърбали попарата” на ДПС. За да можем да решим за коалиция, трябва да видим кои политически субекти са в следващия парламент. Най-важното, за да можеш да правиш коалиция, е да си първа политическа сила.”По отношение на протестите в страната, Добрев обобщи, че хората искат промяна: „Тях не ги бъркат тези 5 лева, които ще им вземат в повече. Те обаче не искат да ги мислят повече за лимони и не искат да живеят по правилата, които създадоха днешните политици”.По отношение на твърдението на руския вестник \"Комерсант\", че втората тръба на \"Турски поток\" ще минава през България, Добрев коментира: \"Русия е твърдо убедена, че трябва да заобиколи Украйна. Единствената алтернатива за България беше „Южен поток”. Казаха, че той няма как да стане, но пък „Северен поток”2 ще стане. Това е много добър пример за това как Европа е разделена. Ние по-малко ли ще бъдем зависими от Русия, след като тръбата минава през Турция или освен руска зависимост, ще бъдем зависими и от Турция. И аз съм убеден, че ще купуваме руски газ с турска надценка. По-добре е трасето да минава през България, отколкото през Гърция”.", "date": "2018.11.23", "title": "Кирил Добрев: Излишно е полицейското присъствие при срещите на Нинова"}
{"url": "https://www.novinite.bg/articles/167700/Kolite-bez-vinetki-nyama-da-moje-da-napuskat-stranata", "text": "Автомобилите, които са засечени без винетки, няма да може да напускат страната или да минават на годишен технически преглед.Това предвиждат промени в Закона за движение по пътищата, предложени от депутати от ГЕРБ, които ще бъдат гласувани. За това ще следи и Агенция \"Митници\" на пропускателните пунктове.Глобата за автомобил без винетка ще бъде 300 лв. Шофьорите обаче вече ще имат възможността да заплатят наложената им санкция още при констатиране на нарушението, в брой или с карта. За да бъде приложена мярката, във всеки автомобил на КАТ трябва да бъде инсталиран ПОС терминал за плащане с карта. ", "date": "2018.11.23", "title": "Колите без винетки няма да може да напускат страната"}
{"url": "https://www.novinite.bg/articles/167733/Zadarjaha-narkodilar-vav-Varna", "text": "33-годишен наркодилър бе задържан във Варна, съобщават от полицията. На 21.11. т.г., около 17:00 часа, в гр. Варна, при извършена полицейска проверка на М.М. (33 г.) от Варна, известен на МВР, е установено, че в дома на същия има два буркана със суха тревиста маса и две електронни везни. Направената експертна справка установява, че се касае за марихуана с тегло 458 гр. По случая е образувано досъдебно производство, материалите са докладвани в Районна прокуратура – Варна. Мъжът е задържан за срок до 24 часа. Повдигнато му е обвинение.", "date": "2018.11.23", "title": "Задържаха наркодилър във Варна"}
{"url": "https://www.novinite.bg/articles/167703/Za-kakvo-da-vnimavame-na-Cherniya-petak", "text": "Черният петък дойде. От дни обаче получаваме SMS-и и имейли с текст от рода на: \"Black Friday, до 70 процента намаления, плюс безплатна доставка при поръчка над 100 лева, плюс 25% допълнителна отстъпка с код: \"Черен петък\". Какво друго ни остава, освен да чакаме с нетърпение да отвори магазина днес, или да хванем дебитната или кредитна карта и да поръчваме онлайн? Преди да го направите вижте какво каза Игнат Арсенов от Европейския потребителски център \"Черен петък\", който беше гост в Сутрешния блок на БНТ.Игнат Арсенов - директор на Европейски потребителски център \"Черен петък\": Това, което трябва да знаем е, че и на този ден си остават нашите потребителски права. Когато отиваме в магазин вероятността за \"капан\" е много малка. Във физическите магазини важат много строги правила за намаленията и има много строг контрол в ЕС. Призовавам да не се пазарува импулсивно, а изгодно и да бъдем внимателни. Важен въпрос е дали можем да върнем стоката след това. По закон от физически магазин нямаме право да я върнем. Онлайн покупките може да върнем в срок от 14 дни - за територията на ЕС, а ако купуваме от сайт, който е извън съюза, тогава важат местните закони. Важно е внимателно да се четат условията на сайта.", "date": "2018.11.23", "title": "За какво да внимаваме на Черния петък?"}
{"url": "https://www.novinite.bg/articles/167725/Ochakva-se-smetkite-za-parno-da-sa-s-25-po-visoki", "text": "Винаги има някаква причина за изменения в сметките, но е редно да споменем, че в сравнение с предишния отоплителен сезон топлоенергията ще с около една четвърт по-скъпа.Това каза за предаването „Хоризонт до обед“ експертът Васил Николов и предупреди:„Ако консумирате една единица топлинна енергия тази година, ще платите с около ¼ повече, отколкото миналата година. Ако миналата година сте платили примерно за тази една единица около 90 лв, сега ще платите около 115 или 112 лв в зависимост от различните топлофикации. Това са примерни суми, само сравнението на парите не съвсем коректно“.Слушатели се оплакаха от драстично увеличение на парите, които дават за топла вода. Николов коментира, че това може да е сигнал за сериозен теч в сградата по тръбите след измервателните устройства„Тоест, тази вода е била затоплена, излива се и .. след което идва сметката“.При силно завишените сметки на индивидуалните потребители една от най-честите грешки се дължи на невярно отчитане на водомера при годишното засичане:„Развален водомер, който отчита по-голяма консумация от реалната, също се случва, но и примерно объркват 1 и 7 или 3 и 8… Няколко десетки кубически метра вода в повече, когато се отчитат, сметките нарастват осезаемо“ .Служителите на топлинните счетоводители правят огромен брой проверки и грешките при записване на показанията на хартия и въвеждането в компютри са отностелно малък процент, изтъкна експертът.„Личният ми съвет е, когато са годишните отчитания хората просто да погледнат какво са записали и под какво се подписват. Това ще спести ходене, писане на жалби, нерви, време“.Във високите блокове топлата вода се доставя чрез циркулационна помпа. Ако тя не е изправна, е необходимо хората да източват водата по-дълго, а това допълнително утежнява сметките, предупреди той.От доста години абонатните станции почти навсякъде са модернизирани и след въвеждането на топломери в апартаментите не могат да се реализират допълнителни икономии от регулирането на температурите в тях.  В станцията температурата на водата трябва да е над  55 градуса.Експертът коментира също, че сметките за общи части нарастват, тъй като много хора се отказват от отоплението. Те плащат през зимата по-малко отколкото са ползвали, а съседите им – повече, но когато дойдат изравнителните сметки става обратното.", "date": "2018.11.23", "title": "Очаква се сметките за парно да са с 25 % по-високи"}
{"url": "https://www.novinite.bg/articles/167726/Karakachanov-Policaite-ne-presledvat-Ninova-a-tya-tyah", "text": "Вицепремиерът Красимир Каракачанов отрече органите на реда да са следили лидера на БСП Корнелия Нинова. От вчера тя се оплаква, че е под наблюдението на униформените при обиколките ѝ из страната. \"Това бяха двама полицаи с една патрулка... Следвали. Те не са я следвали, те бяха там - на практика тя ги следва\", коментира пред журналисти силовият вицепремиер. По думите му Нинова не е следена и във въпросно село, където е била, има засилено полицейско присъствие заради това, че там имаше случаи на чума по дребните преживни животни. Каракачанов коментира и процедурата за избор на нов тип боен самолет. \"Не мога да се подам на натиск, защото има ясна рамка, гласувана от Народното събрание. Цифрата от 1,5 млрд. лева е определена. Способностите, които трябва да имат самолетите, са ясно определени в проекта за инвестиционен разход\", каза още той.На въпрос дали препоръката на американския посланик България да закупи Ф-16, той коментира: \"Да кажеш, че американският самолет е най-добър е реклама. Същото го казват и шведските колеги, и италианците. Всеки си рекламира стоката\". Каракачанов коментира, че за него е важно най-накрая да се види дали предложените цени отговарят на определената в бюджета сума. Ще обърнат внимание и на способностите на самолетите.На въпрос дали е възможна промяна в цената на изтребителите, той уточни: \"Би ми се искало цената да е надолу от 1,5 млрд. лева. Ако възникне хипотезата, че трябва да се увеличи цената за самолетите, това означава да започнем цялата процедура отначало и да загубим една година\". ", "date": "2018.11.23", "title": "Каракачанов: Полицаите не преследват Нинова, а тя тях"}
{"url": "https://www.novinite.bg/articles/167704/Silni-vetrove-zatvoriha-letishta-v-Avstraliya", "text": "Летището в Сидни затвори две от трите си писти, поради силния вятър. Международните и вътрешните полети се извършват със значително закъснение. Това съобщиха австралийската телевизионна и радио корпорация Ей Би Си. Сайтът на летището гласи, че \"полетите от международни и вътрешни терминали се забавят заради силните ветрове\". Пътниците се насърчават да поддържат връзка с представителите на авиокомпаниите, тъй като се очакват метеорологичните условия да са такива през целия ден. Хиляди пътници са се събрали около летището на Кингсфорд Смит. Представители на австралийските авиокомпании \"Куантас\" и \"Върджин Австралия\" отбелязват, че поради силния западен вятър полетите от градовете Сидни, Мелбърн и Бризбейн са прекъснати. Метеорологичната служба на Австралия обяви предупреждение за цялото крайбрежие на Сидни. Очаква се западният вятър да се увеличи през деня до вятър със средна скорост от 70 км/ч. с пориви до 90 км/ч.", "date": "2018.11.23", "title": "Силни ветрове затвориха летища в Австралия"}
{"url": "https://www.novinite.bg/articles/167737/Radev-Razduhvanite-skandali-sas-semejstvoto-mi-moje-da-imat-vremenen-efekt-da-se-skrie-razlomat-v-obshtestvoto", "text": "Президентът Румен Радев направи първи коментар за пътнотранспортните инциденти, свързани с него и съпругата му през последните дни.Както вече е известно в медийното пространство първо излезе видео, на което се вижда скандал между служител на НСО и КАТ, след като автомобилът, в който по принцип се вози Десислава Радева бе засечен в нарушение на столичен булевард, а след това стана и пътен инцидент с участието на ескорта на самия президент.\"Има леко транспортно произшествие с ескортиращ екип от моята охрана. Екипът е действал според правилата\", заяви лаконично Румен Радев, цитиран от ПИК, по отношение на случая от неделя, когато кола от кортежа му е ударила друг автомобил, управляван от жена.\"Сигурно си спомняте, че се внушаваше, че моята съпруга се вози като някакъв джигит по пътищата. Спомняте си и внушенията в Харманли, че моят баща е автоджигит. Ако забелязвате винаги има някакво видео, което се показва. Винаги има министри, които се активизират, за да повтарят темата\", каза президентът.\"Тези зачестили скандали, раздухвани, в които се въвлича моето семейство, няма да станат индулгенция на управляващите за техните безобразия. Това може да има временен ефект да се скрие разломът в обществото. Всички процедури, които са по Закона за НСО, са извършени”.Той за пореден път засегна и темата за медиите, като намекна за липсата на свободно отразяване.\"Има определено драматична разлика между пропагандата в медиите и реалната ситуация в живота в България. Точно затова хората протестират и тези протести няма да спрат, защото техният корен е в бедността и несправедливостта\", заключи президентът, който .присъства на премиера на Славянската академия във Военния клуб.", "date": "2018.11.23", "title": "Радев: Раздухваните скандали със семейството ми може да имат временен ефект да се скрие разломът в обществото"}
{"url": "https://www.novinite.bg/articles/167734/Koncesionnata-taksa-na-Yulen-za-ski-zonata-v-Bansko-shte-bade-uvelichena", "text": "\r\nКонцесионната такса на \"Юлен\" за ски зоната в Банско ще бъде увеличена и ще се водят преговори за преразглеждане на концесионната площ, съобщи министърът на околната среда и водите Нено Димов.\r\nЕкоминистерството ще предложи на Министерския съвет министър Димов да преговаря с концесионера \"Юлен\", с който до момента са водени само предварителни разговори.\r\n\r\n\r\n\r\n\r\n", "date": "2018.11.23", "title": "Концесионната такса на \"Юлен\" за ски зоната в Банско ще бъде увеличена"}
