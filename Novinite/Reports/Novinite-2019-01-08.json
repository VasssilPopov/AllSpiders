{"url": "https://www.novinite.bg/articles/169429/Pravitelstvoto-kategorichno-zastava-zad-iskaniyata-na-balgarskite-prevozvachi", "text": "Българското правителство подкрепя категорично исканията на българските превозвачи за приемането на поправки в т. нар. пакет „Мобилност“, който ще бъде гласуван тази седмица от транспортната комисия в Европейския парламент. Това стана ясно по време на среща на министър-председателя Бойко Борисов с министъра на транспорта Росен Желязков, на която бяха обсъдени предстоящият протест на превозвачите в Брюксел на 10 януари и исканията им Комисията по транспорт в Европейския парламент да приеме предложените няколко поправки в пакета „Мобилност“, касаещи регламента за командировките им, връщането до страната на регистрация на всеки 4 седмици и нощните почивки на шофьорите. Българската държава се солидаризира с протеста на превозвачите, които се очаква да бъдат подкрепени и от колегите им от Румъния, Полша, Унгария, Литва, Латвия и Ирландия. Ограниченията, които се налагат с пакета „Мобилност“, ще се окажат рестриктивни и изключително затормозяващи за превозваческия бизнес в периферните страни на Съюза и на практика ще го изтласкат от пазара, заяви министър Росен Желязков. Ако пакетът бъде приет без поправките, за които настояват българските превозвачи, България и изброените страни ще загубим голяма част от своя икономически потенциал и вътрешния ни продукт, нашите превозвачи ще бъдат принудени да изнесат бизнеса си на друго място, а това е неприемливо за нас като държава“, коментира премиерът Борисов. Министър-председателят Бойко Борисов и транспортният министър Росен Желязков още веднъж изразиха подкрепата на правителството за исканията на българските превозвачи. Като израз на тази солидарност министър Желязков лично ще присъства на протеста на превозвачите на площада пред Европейския парламент в Брюксел, а по-късно и на заседанието на транспортната комисия.", "date": "2019.01.08", "title": "Правителството категорично застава зад исканията на  българските превозвачи"}
{"url": "https://www.novinite.bg/articles/169426/Dva-avtobusa-sa-izgoreli-v-Orlandovci", "text": "Два автобуса са изгорели в ж.к. „Орландовци“. Това съобщиха от ГД „Пожарна безопасност и защита на населението“.Сигналът за пожара е подаден на 7 януари в 00.54 часа. Унищожени са 2 автобуса „Неоплан“. Трети автобус и паркиран наблизо камион са обгорели частично. Превозните средства са се намирали на паркинг.Пожарникарите са спасили от изгаряне 2 автобуса и тежкотоварен камион.", "date": "2019.01.08", "title": "Два автобуса са изгорели в Орландовци"}
{"url": "https://www.novinite.bg/articles/169430/API-Vsichki-magistrali-sa-otvoreni-za-dvijenie-pri-zimni-usloviya", "text": "Малко след 2.00 часа тази нощ беше отворен пътят Русе-Бяла, след тежката катастрофа. Всички автомагистрали и първокласни пътища са отворени за движение при зимни условия. Ограничение има само на два от проходите в страната - Троянски, който е забранен за всички автомобили и смолянския проход Превала, който е ограничен за камиони над 12 тона. По високите части има снегонавявания. Тази нощ температурите са паднали под -20 в района на Пазарджик и Драгоман, съобщи Денислав Пейчев от Ситуационния център на АПИ.", "date": "2019.01.08", "title": "АПИ: Всички магистрали са отворени за движение при зимни условия"}
{"url": "https://www.novinite.bg/articles/169433/Starec-ojivya-sled-cyala-nosht-v-snega-kraj-Nedelino", "text": "Родопчанин оцеля след цяла нощ в снега при минусови температури. 70-годишният Енчо Беширов от Неделино е бил спасен от полицаи в местността Шадийца на 1150 м надморска височина.Пенсионерът изчезнал на Богоявление по обяд, когато за последно бил забелязан на изхода на Неделино в местността Турчин мост. Роднини подали сигнала в полицията, а четирима полицаи незабавно започнали издирване. Дядото бил открит в гористата местност над Неделино, легнал в снега, премръзнал и отпаднал.След като се прибрал в къщи, възрастният човек се свестил. Той е самотно живеещ, психично болен и неведнъж е изчезвал от дома си в Неделино.Родопчанинът е бил издирван и друг път, но оцеляването му в снега при температури, които в региона достигнаха до -17 под нулата, е цяло чудо, коментират местните.", "date": "2019.01.08", "title": "Старец оживя след цяла нощ в снега край Неделино"}
{"url": "https://www.novinite.bg/articles/169436/Avariya-ostavi-chast-ot-centara-na-Sofiya-na-studeno", "text": "Авария остави част от центъра на София на студено.От \"Топлофикация\" - София съобщават, че без парно е ж.к. \"Иван Вазов\" /ул. “П. Каравелов” бл. № 18, бл. № 18А, ул.”Забърде” № 1, ул.”Витоша” № 129, ул.”Бурел” № 72-76/, както и част от Центъра на столицата /в участъка между : ул. ,,Бяло Море” , ул. ,,Кракра” ,  бул. ,,Янко Сакъзов”, бул. ,, Хр.и Евл.Горгиеви” , ул. ,,проф. М.Бичев” , бул. ,,Ген.Данаил Николаев”, 17 - Поликлиника , Малък Градски Театър , Гараж ,, Алианц - България”, бул.,, Евлоги и Христо Георгиеви” № 106.\"От топлофикационното дружество уверяват, че незабавно е създадена организация и ще се работи до пълното отстраняване на аварията.", "date": "2019.01.08", "title": "Авария остави част от центъра на София на студено"}
{"url": "https://www.novinite.bg/articles/169439/Prodaljava-poskapvaneto-v-proizvodstvoto-u-nas", "text": "Поскъпване на всички продукти в производството на българската икономика ще има през тази година. Скок в цените се очаква не само в хранителните стоки, а това е зарaди по-високите цени на горивата, водата, електроенергията и заплатите. Тази прогноза даде за Дарик председателят на асоциацията на месопреработвателите в България Кирил Вътев. „Тенденцията за повишаващите се разходи започна още миналата година. Сега обаче изведнъж се получи едно натрупване, поскъпват не само горива, но рязко поскъпва и водата. Работните заплати се повишават непрекъснато поради липсата на работна ръка. Текучеството е много голямо и изобщо всички ценообразуващи фактори показват категорична тенденция нагоре. Така че не само  в месопреработката, според мен, в абсолютно всички сектори на производството и на цялата икономика предстои повишаване на цени, от което ще последва повишаване и на доходи, защото при този дефицит на хора всяка компания ще иска да си задържи хората\", обясни Вътев. „В нашия бизнес най-сериозен дял в структурата на цената имат суровините, а те положително ще се повлияят първи от всички тези фактори, за които говорим, че растат. Защото в житотновъдството и в земеделието използват много горива, електроенергия, човешки труд, вода. Така че всички тези фактори ще повлияят върху цялата хранителна верига - от полето до крайния продукт за трапзата“, допълни той.", "date": "2019.01.08", "title": "Продължава поскъпването в производството у нас"}
{"url": "https://www.novinite.bg/articles/169442/Ochakvat-rekordno-potreblenie-na-tok-tazi-vecher", "text": "Тази вечер потреблението на ток се очаква да бъде най-голямото досега от началото на зимата и товарът да достигне 7 100 мегавата. Това съобщиха за \"Хоризонт\" от Централното диспечерско управление на Електроенергийния системен оператор. Въпреки това то е много под рекордните стойности от преди две години. Страната ни има и достатъчно резервни мощности в термичните централи. Износът на ток за първата седмица на годината е средно около 500 мегавата на час, което е ръст с над 140 процента в сравнение със същия период на миналата година.", "date": "2019.01.08", "title": "Очакват рекордно потребление на ток тази вечер"}
{"url": "https://www.novinite.bg/articles/169447/Blasnaha-11-godishno-dete-na-peshehodna-pateka", "text": "\r\n11-годишно момче беше блъснато на пешеходна пътека във Варна. То е със счупен глезен и охлузни наранявания, но няма опасност за живота му.\r\n\r\n\r\n\r\n\r\n\r\n", "date": "2019.01.08", "title": "Блъснаха 11-годишно дете на пешеходна пътека"}
{"url": "https://www.novinite.bg/articles/169451/Predlagat-otlagane-s-6-m-na-zakona-za-malkite-benzinostancii", "text": "Министерството на икономиката внася утре, на заседание на правителството предложение промените в Закон за горивата да бъдат отложени с шест месеца. Новината съобщи ресорният министър Емил Караниколов. Той подчерта, че наредбата за прилагане на закона е готова. Към нея нямало забележки. Всички забележки били по закона. Министърът смята, че е необходимо още време, за да се намерят правилните решения и да има един работещ закон за горивата.\r\nОт Асоциацията на индустриалния капитал (АИКБ) в свое писмо до министъра на икономиката Емил Караниколов, изразиха отрицателното си становище о проекта на Наредба за реда и условията за водене на регистър на лицата, осъществяващи икономически дейности, свързани с нефт и продукти от нефтен произход.\r\nОт работодателската организация констатират противоречия с Конституцията на Република България по отношение на свободната стопанска инициатива, създаването и гарантирането на еднакви правни условия за стопанска дейност, предотвратяването на злоупотребата с монополизма, нелоялната конкуренция, защитата на потребителите, инвестициите и стопанската дейност. От АИКБ се установяват още, че в доклада на междуведомствената работна група, създадена със заповед на министъра на икономиката (за изготвяне на проекта на наредбата) е записано, че с нея не се въвеждат текстове от европейско законодателство, но е спестено е обаче обстоятелството, че с този проект се нарушават няколко норми на общностни актове.\r\nСпоред работодателската организация основен порок на проекта е, че за множество от разписаните норми липсва законова делегация.\r\n", "date": "2019.01.08", "title": "Предлагат отлагане с 6 м на закона за малките бензиностанции"}
{"url": "https://www.novinite.bg/articles/169407/Dneven-horoskop-za-vtornik", "text": "Днес ще се събудите с много енергия и ще искате да направите хиляди неща. Но за да сте в безопасност, трябва да се отдръпнете малко по-късно през деня. Запазете енергията си и играйте този ден по интелигентен начин.Никой не може да знае какво ще излезе от връзката, която ще започнете днес, без значение тя романтична или бизнес връзка е. Трябва да приемате всеки ден и всяка случка като ценен урок. Имате невероятна енергия, която се трупа във вас отдавна и днес ще експлодира. Изпълнени сте с ентусиазъм, така че се потопете в нови проекти и приключения. Предстои ви много вълнуващ и емоционален ден. Вижте повече на:", "date": "2019.01.08", "title": "Дневен хороскоп за вторник"}
{"url": "https://www.novinite.bg/articles/169417/Maj-namushka-mladata-si-jena-v-sarceto", "text": "25-годишна жена беше убита в Стара Загора. Юлияна Иванова е била намушкана с нож в сърцето. Извършителят е съпругът ѝ – мъж на 65 години. Двамата имат 8-месечна дъщеря. Най-вероятният мотив за убийството е ревност. Младата жена е студентка в Тракийския университет в специалност \"Социални дейности\". Била е кротко и възпитано момиче, заживяла е с мъжа на 15 години. Сигналът е подаден от съседи, за които случилото се е шок, допълва bTV. Те не са чували в семейството да има скандали", "date": "2019.01.08", "title": "Мъж намушка младата си жена в сърцето"}
{"url": "https://www.novinite.bg/articles/169419/Avtentichen-li-e-nadpisat-Loko-2019-na-Heopsovata-piramida", "text": "Надписът \"Локо 2019\" \"грейна\" върху Хеопсовата пирамида. Снимката на издълбания в камъка текст се появи в социалните мрежи, а авторът ѝ твърди, че е автентична и е заснета преди два дни - на 5 януари.Не може обаче да се твърди със сигурност истинността на иначе вандалския акт.През октомври мемориалният комплекс в японския град Хирошима също стана жертва на вандализъм от двама сценични работници в Националната опера. Тогава те надраскаха паметника с черен спрей с надпис \"Локо София\" и впоследствие се извиниха, но бяха уволнени.Още тогава в социалните мрежи се появиха колажи с надписа на различни туристически обекти и забележителности. Включително и върху Хеопсовата пирамида.Сега обаче има леки изменения. Не може да се твърди привърженици на кое Локо седят зад надписа, ако е автентичен. \"София\" липсва, но пък годината е актуална.", "date": "2019.01.08", "title": "Автентичен ли е надписът \"Локо 2019\" на Хеопсовата пирамида"}
{"url": "https://www.novinite.bg/articles/169422/Specsadat-otloji-deloto-sreshtu-Desislava-Ivancheva", "text": "Специализираният наказателен съд отложи делото срещу отстранения кмет на район „Младост” Десислава Иванчева, заместничката й Биляна Петрова и считания за посредник при предаването на подкупа Петко Дюлгеров, предаде БГНЕС.Причина за отлагането е, че документацията по делото се намира в Апелативния специализиране наказателен съд и експертизите, които трябва да бъдат приети от Специализирания наказателен съд не могат да бъдат приети. Поради това делото се отложи за 21 януари от 13.30 ч., а на 11 януари ще бъдат изслушвани СРС-та. ", "date": "2019.01.08", "title": "Спецсъдът отложи делото срещу Десислава Иванчева"}
{"url": "https://www.novinite.bg/articles/169425/Vazrasten-maj-e-zadarjan-za-ubijstvoto-na-mladata-mu-sapruga", "text": "Убийство в Стара Загора! 65-годишен мъж намушкал 25-годишната си съпруга.Сигнал за инцидента е подаден в понеделник следобед. На място веднага отива полиция. Извършителят е задържан, а работата по случая продължава.  ", "date": "2019.01.08", "title": "Възрастен мъж е задържан за убийството на младата му съпруга"}
{"url": "https://www.novinite.bg/articles/169432/Karakachanov-speshno-vav-Vojvodinovo-kadeto-romi-prebiha-voenen", "text": "Вицепремиерът и министър на отбраната Красимир Каракачанов замина за Войводиново,където преди два дни местни роми пребиха зверски ефрейтор от българската армия. Каракачанов ще се срещне с кметовете на селото и на община Марица, Димитър Тосков и Димитър Иванов. На срещата с Каракачанов ще бъде и шефът на ОД МВР.Очаквайте включвания и от екипа на Канал 3, който също пътува към пловдивското селото, станало арена на поредния сблъсък между българи и роми.По-рано днес кметът на общината призна, че всички цигански къщи в селото са построени незаконно и след поредна проверка на институциите предстои събарянето им. 33-годишният военнослужещ от 68-ма бригада на Специалните сили - Валентин Димов, е все още в тежко състояние в болницата, предстои му втора операция на синусите. От ударите в лицето и по главата той е със счупен нос и скули, както и със спукано тъпанче на ухото. Военнослужещият бе нападнат от момчета от циганската махала на Богоявление, когато им направил забележка да не стоят на пътя пред колата.Инцидентът предизвика възмущението на местните жители и протести, заради което спокойствието в селото беше подсигурено от жандармерията. Полицаите останаха и днес във Войводиново, а довечера се очаква протестите да продължат.", "date": "2019.01.08", "title": "Каракачанов спешно във Войводиново, където роми пребиха военен"}
{"url": "https://www.novinite.bg/articles/169441/Otkriha-trup-na-maj-v-mejduselski-kanal", "text": "Публикувано във факти.бг: Мъж на 70 години от пловдивското село Отец Паисиево е сложил край на живота си. Това съобщи Блиц, цитирайки свои източници.Миналата вечер човекът, който имал психични проблеми, отново заплашил близките си, че ще се самоубие и заявил, че смята да се удави.Излязъл от дома си, цяла нощ не се прибрал, а вчера сутринта трупът му бил открит в дълбок междуселски канал близо до Отец Паисиево.Разследващи съобщиха, че при огледа не са открили следи от насилие и категорично става въпрос за самоубийство.", "date": "2019.01.08", "title": "Откриха труп на мъж в междуселски канал"}
{"url": "https://www.novinite.bg/articles/169444/Rekord-Chetiri-bebeta-proplakaha-za-chas-v-blagoevgradskoto-rodilno", "text": "\"На Бабинден днес сутринта, само за 1 час в благовградското родилно отделение проплакаха 3 момиченца  и 1 момченце, което е своеобразен рекорд за нас, похвали се пред “Монитор“ шефа на МБАЛ д-р Огнян Митев, който ръководи и родилното отделение.\r\n Той, заедно с колежката си д-р Костадинова са акуширали на 4-те раждания. Състоянието и на 4-те родилки е задоволително, наравно с тях и ние сме щастливи. Това е добър старт за годината“, допълни д-р Митев.\r\n   Днес Бабинден се чества по стар стил, иначе, на 21 януари с тържествен ритуал в родилното отделение се отдава почит и уважение към медицинските труженици, с която решаваща помощ се поставя началото на всеки нов живот.\r\n", "date": "2019.01.08", "title": "Рекорд! Четири бебета проплакаха за час в благоевградското родилно"}
{"url": "https://www.novinite.bg/articles/169418/Sdelkata-mejdu-Nova-tv-i-miliardera-Kelner-propadna", "text": "Договорът за продажба на акциите на MTG в Нова Броудкастинг груп на шведския милиардер Петер Келнер е прекратен, съобщиха от телевизията. Сделката пропада след решението на Българската комисия за защита на конкуренцията да не я разреши, както и след изтичането на удължения краен срок по договора между двете страни за приключване на продажбата.MTG е договорила кредитна линия в размер на 1 млрд. шведски крони от банка Nordea, което ще осигури допълнително финансиране за MTG след разделянето и листването на борсата на Nordic Entertainment Group (NENT Group) през първото тримесечие на 2019 година.Шведската компания е започнала дискусии с други потенциални инвеститори относно продажбата на акциите си в българската медийна група.Очаква се MTG да приключи разделянето си на две компании - MTG и NENT Group - през март 2019 г., като NOVA ще остане част от MTG до приключване на продажбата й.\"Новата кредитна линия ще ни предостави допълнителна гъвкавост, за да продължим да инвестираме както в текущия си бизнес, така и чрез нови придобивания с цел да развиваме нашите глобални дигитални продукти след листването на NENT Group на борсата. Продажбата на NOVA също е част от тази стратегия и ние очакваме разговорите с новите потенциални инвеститори за бъдещето на този утвърден и добре управляван и позициониран бизнес\", заяви Йорген Мадсен Линдеман, президент и главен изпълнителен директор на MTG.", "date": "2019.01.08", "title": "Сделката между Нова тв и милиардера Келнер пропадна"}
{"url": "https://www.novinite.bg/articles/169411/Kim-Chen-Un-e-na-poseshtenie-v-Kitaj", "text": "\r\nСевернокорейският лидер Ким Чен-Ун е на посещение в Китай, по покана на президента Си Дзинпин. Визитата е на фона на предположенията, че скоро предстои втора среща на Ким Чен-Ун с американския президент Доналд Тръмп.\r\n\r\n\r\n\r\n\r\n\r\n\r\n\r\n", "date": "2019.01.08", "title": "Ким Чен-Ун е на посещение в Китай"}
{"url": "https://www.novinite.bg/articles/169424/Zaedno-sreshtu-nasilieto-v-uchilishte", "text": "Насилието и тормозът в училище са проблем за децата в цял свят. Според проучване на УНИЦЕФ, над половината тийнейджъри по света са били поне веднъж обект на насилие от страна на връстници във и около училище. Физическото насилие и тормозът пречат на образованието на над 150 милиона деца на възраст 13-15 години.България е сред челните десет от общо 43 изследвани страни, засегнати от проблема „училищен тормоз“. Затова УНИЦЕФ стартира кампанията „Заедно срещу насилието в училище“ (#ДаСпремНасилието в училище), която се реализира съвместно с МОН. Основната цел е да се повиши разбирането и чувствителността по темата за насилието, да се намали толерантността към различните му проявления и да се подкрепят училищата в ефективната превенция на насилието и тормоза. Ще бъде разработена и тригодишна програма за сигурна учебна среда.Началото бе поставено с младежки дебат в Националната финансово-стопанска гимназия в София. В присъствието на представителя на УНИЦЕФ за България д-р Джейн Муита и заместник-министърът на образованието и науката Деница Сачева, учениците представиха своята гледна точка и се поставиха на мястото на родителите, учителите, политиците и журналистите, като предложиха конкретни мерки за справяне с проблема. Децата препоръчаха повече комуникация по проблема между всички въвлечени страни, поправки в правилниците за училищния ред, въвеждане на специални часове с психолог и осигуряване на държавна подкрепа за превенция на насилието в училищата с предоставяне на повече средства за реализиране на конкретни мерки.Кампанията продължи със специално разработен открит урок за безопасна учебна среда в столичното 119 училище. Ученици от 7-ми клас пресъздадоха пред петокласници постановка, която да ги запознае с различните форми на тормоз в училище и да ги предизвика да ги различат. Децата коментираха какви действия би следвало да се предприемат в такива ситуации и какви мерки трябва да се предприемат, за да се ограничи разпространението на проблема.В края на ноември бе проведен и регионален младежки дебат в общинския младежки дом в град Монтана с участието на родители, учители, представители на УНИЦЕФ и на местните управленски институции. Следващата стъпка бе пресъздаването на различните форми на насилие в училище чрез интерактивна инсталация с виртуална реалност в Националния дворец на културата. Сред първите посетители, поставили се в позицията на децата жертва на тормоз в училище, бе вицепрезидентът Илияна Йотова. Инсталацията ще може да бъде видяна всеки ден в MallofSofia до 27 януари и е отворена за всички, които искат да се поставят на мястото на стотици деца у нас, които ежедневно са жертва на различни форми на насилие в училище – физическа или вербална агресия, тормоз, кибертормоз и др. Самото видео може да бъде видяно и на някои от най-оживените и посещавани локации в София – точна информация за тях се публикува на сайта на УНИЦЕФ, както и в каналите на организацията в социалните мрежи.Интервенцията в училищата ще започне от следващата учебна година и ще бъде реализирана съвместно от УНИЦЕФ и МОН. В програмата са предвидени анализ на ситуацията във всяко училище и разработване на план за действие; повишаване на познаването на видовете тормоз и насилие, начините за сигнализиране и реакция; повишаване на уменията за предотвратяване и реакция на тормоза и насилието в училище; активно участие на учениците, родителите и учителите. Повече информация можете да намерите на Ако се чувствате съпричастни към мисията на УНИЦЕФ за осигуряване на безопасна и сигурна среда, можете да помогнете в събирането на средствата за осъществяване на планираните мерки като посетите ", "date": "2019.01.08", "title": "Заедно срещу насилието в училище"}
{"url": "https://www.novinite.bg/articles/169420/20-deca-raneni-pri-ataka-v-uchilishte-v-Pekin", "text": "Двадесет деца бяха ранени днес при атака, извършена от мъж в начално училище в Пекин, като три от тях са със среозни наранявания, предаде АФП, позовавайки се на местните власти.Заподозреният бил поставен „под контрол“, а ранените са настанени в болница, съобщи правителството на района Сичън на китайската столица.Не се посочва как или защо мъжът е извършил атаката.Видеозапис в социална медия на среща между родители и представители на училището твърди, че на родителите било казано, че „училищен работник“ извършил атаката. Има противоречиви съобщения дали той използвал чук или нож при нападението, посочва електронното издание на „Саут Чайна морнинг пост“.Записът показва още как десетки родители искат детайли за инцидента, докато директорът на училището няколко пъти казва да спре снимането.", "date": "2019.01.08", "title": "20 деца ранени при атака в училище в Пекин"}
{"url": "https://www.novinite.bg/articles/169427/Franciya-gotvi-nov-zakon-za-protestite", "text": "\r\nФранция се готви да приеме нов закон за по-строги наказания при необявени предварително протести. Причината са изблиците на насилие по време на демонстрациите на \"жълтите жилетки\".\r\n\r\n\r\n\r\n\r\n", "date": "2019.01.08", "title": "Франция готви нов закон за протестите"}
{"url": "https://www.novinite.bg/articles/169416/Vojnata-po-patishtata-vze-poredna-jertvi", "text": "През изминалото денонощие на територията на страната са станали 15 тежки пътнотранспортни произшествия /ПТП/, съобщават от МВР. Един човек е загинал, а 21 са пострадалите. В София за денонощието са регистрирани 14 леки и три тежки катастрофи, при които има трима ранени.", "date": "2019.01.08", "title": "Войната по пътищата взе поредна жертви"}
{"url": "https://www.novinite.bg/articles/169438/V-Bosna-zadarjaha-migranti-s-falshivi-balgarski-pasporti", "text": "\r\nГраничите полицаи на Босна и Херцеговина задържаха нелегални мигранти с фалшиви български паспорти.\r\n\r\n\r\n\r\n\r\n\r\n", "date": "2019.01.08", "title": "В Босна задържаха мигранти с фалшиви български паспорти"}
{"url": "https://www.novinite.bg/articles/169446/Zemetresenie-s-magnitud-64-kraj-Yujna-Yaponiya", "text": "Земетресение с магнитуд 6,4 беше регистрирано край Южна Япония. Силният трус е станал на дълбочина от 39 километра, с епицентър на 116 километра в посока юг-югоизток от град Кагошима, предава БТА. За момента няма данни за пострадали хора и нанесени материални щети.Япония се намира в един от най-сеизмичните райони на Земята. В страната стават около 1/5 от земетресенията с магнитуд 6 или повече на планетата.", "date": "2019.01.08", "title": "Земетресение с магнитуд 6,4 край Южна Япония"}
{"url": "https://www.novinite.bg/articles/169448/Britanskiyat-parlament-glasuva-sdelkata-Brekzit-na-15-yanuari", "text": "Камарата на общините ще се произнесе на 15 януари по споразумението за излизането на Великобритания от Европейския съюз, предаде Франс прес, като се позовава на говорител на премиера Тереза Мей.Очаква се долната камара на британския парламент да възобнови дебатите по сделката утре. Предвидено е обсъжданията да продължат в четвъртък и евентуално в петък.Остава неясно дали Камарата на общините ще одобри споразумението, тъй като то е критикувано както от привържениците на Брекзит, така и от еврофилите, отбелязва Франс прес.", "date": "2019.01.08", "title": "Британският парламент гласува сделката Брекзит на 15 януари"}
{"url": "https://www.novinite.bg/articles/169405/Studeno-s-maksimalni-temperaturi-mejdu-minus-4-i-1", "text": "Днес над страната ще има разкъсана облачност, на места намаляваща до предимно слънчево. В източните райони ще духа слаб вятър от запад, северозапад. Студено, с максимални температури между минус 4° и 1°. Вечерта от запад ще започне ново заоблачаване. Над планините облачността ще намалее, над много райони до предимно слънчево. Ще духа предимно умерен северозападен вятър, който след обяд ще се усили. Максималната температура на височина 1200 метра ще е около минус 6°, на 2000 метра – около минус 13°.Над Черноморието ще има разкъсана облачност, по-значителна над северната част. Ще духа слаб северозападен вятър. Максималните температури ще са 0°-2°. Температурата на морската вода е около 6°. Вълнението на морето ще бъде 2-3 бала.", "date": "2019.01.08", "title": "Студено, с максимални температури между минус 4° и 1°"}
{"url": "https://www.novinite.bg/articles/169434/SASht-Islyamska-darjava-e-unishtojena-na-99", "text": "Държавният секретар на САЩ Майк Помпео заяви, че „99%“ от халифата на джихадистката групировка „Ислямска държава“ е унищожен, предаде „Вашингтон екзаминър“.Наскоро американският президент Доналд Тръмп обяви, че ще изтегли американските войски от Сирия, а думите на първия му дипломат потвърждават това. Помпео посочи, че кампанията срещу терористичната организация в Сирия е била изключително успешна.Джихадистката групировка „Ислямска държава“ обяви своя халифат в Сирия и Ирак преди пет години, налагайки радикална ислямска форма на управление в завзетите територии. Джихадистите обаче загубиха огромна част от териториите си. Американците посочиха, че халифатът е бил унищожен на 99%.Майк Помпео посочи още, че САЩ ще направят всичко възможно, за да няма нов възход на радикална ислямистка групировка. Доналд Тръмп обяви изтеглянето, но все още не е ясно кога ще се случи. Вашингтон иска да осигури безопасността на кюрдските бойни милиции в Сирия, които дълго време бяха съюзници на американските сили в борбата срещу ДАЕШ.", "date": "2019.01.08", "title": "САЩ: „Ислямска държава“ е унищожена на 99%"}
{"url": "https://www.novinite.bg/articles/169431/Temperaturata-v-Sevlievo-padna-do-minus-19-gradusa", "text": "В 7.20 часа днес в Севлиево е измерена най-ниската за тази зима температура тук от минус 19 градуса. Това съобщи метеорологът Иванка Иванова.телните сутрешни температури под минус 8-10 градуса са от около седмица, но днес е било най-студено. Иванова посочи, че ниските температури през зимата и рекордно високите температури през лятото не са нещо необичайно за севлиевския климат - градът се намира в котловина, където въздушните маси се задържат.Метеорологът припомни, че ниски температури в града са измерени на 1 март 2018 година, когато е било минус 24 градуса, през февруари 2012 година - минус 31,4 градуса, и през януари 2016 година, когато е било минус 28 градуса.Рекордно ниска температура за период от около 100 години е измерена в Севлиево на 9 февруари 2005 година - минус 34 градуса.", "date": "2019.01.08", "title": "Температурата в Севлиево падна до минус 19 градуса"}
{"url": "https://www.novinite.bg/articles/169415/Ribnovo-e-na-voden-rejim-zaradi-zamraznal-vodoprovod", "text": "Замръзнал водопровод през зимата, кал и мръсотия през пролетта – така жителите на село Рибново посрещат двата сезона от години. От няколко дни там на практика са без вода, въведен е режим и се налага да си пълнят туби от чешми край селото.Причината за всичко това е неизправен водопровод, който заради низките температури е замръзнал.Въпреки усилията на местните да го размразят, положението остава същото.„Следващата стъпка, която сме решили да предприемем, е да не плащаме вече вода, да си свалим водомерите и да ги занесем да видят от ВиК, че всичко е замръзнало”, коментират жителите на селото, които излязоха на протест. „Около 2 млн. лв. са дадени за този водопровод. Май месец 2016 г. общината предаде целия този актив на асоциацията на ВиК, той е под техен контрол и те трябва да го поддържат. Всяка зима разбираме ледовете, всяка пролет чистим калища и пясъци. Съоръжението не се поддържа, не е подготвено за зимата”, заяви пред БТВ кметът на Рибново Цветан Иванов.В селото има и друг водопровод, строен през 1956 г. от местните. Той обаче е изоставен и не се поддържа.На фона на всичко това се предвижда поскъпване на водата в региона. Местните обявиха, че ще спрат да си плащат сметките.", "date": "2019.01.08", "title": "Рибново е на воден режим заради замръзнал водопровод"}
{"url": "https://www.novinite.bg/articles/169423/Krasimir-Valchev-Razlikata-v-maturata-sled-7-i-klas-e-samo-che-ocenkata-shte-e-edna", "text": "На практика няма промяна при матурата след 7 клас, отбеляз министърът на образованието и науката Красимир Вълчев пред bTV. Изпитът ще бъде в две части, а не с два модула. Ако някой ученик реши, може да не участва във втората част, уточни той.„Разликата е, че оценката ще бъде една. Всяко участие във втората част ще даде допълнителна възможност на ученика да кандидатства в повече училища”, посочи Вълчев.„Дали ще се казва две части или два модула, няма голяма разлика. Първата част ще са 25 задачи, а втората част – преразказ. Запазва се продължителността и форматът на изпита. Той ще бъде върху материала само от 7 клас. Това, което променяме, е, че вместо два модула ще се казва две части и оценката ще бъде една”, обобщи просветният министър.12 000 деца са напуснали образователната система, 8000 от тях са заминали в чужбина, съобщи още той. Броят на рисковите деца, които констатираме, е между 60 и 70 000.При 2,5%-3% от учениците, които отпадат, причината са ранните бракове.След увеличението след Нова година средната брутна учителска заплата ще е близо 1300 лв., а минималната – 920 лв. Средното „чисто” възнаграждение ще е близо 1100 лв. Тези, които получават 920 лева и са току-що постъпили учители и нямат добавка за прослужено време, ще вземат дори оше по-малко – около 800 лв. „чисто”, каза министърът.Тази година след увеличението за първи път средната учителска заплата ще бъде над средната за страната от години, десетилетия дори, отчете Вълчев.Традиционно има недостиг на учители по чужди езици и информатика, задълбочава се недостигът по математика и физика. Затова ще стартираме нова национална програма, с която ще финансираме обучението за придобиване на учителска правоспособност от лица, завършили висше образование в други сектори, допълни министърът.Правим информационна система, която ще срещне търсенето и предлагането и ще ни картографира недостига на педагогически специалисти. Очакваме по-голям недостиг през следващите години, каза още Красимир Вълчев.По повод тежките ученически раници министърът изтъкна, че са реализирани мерки, като някои от тях ще дадат ефект от началото на идната учебна година. Закупихме ученически шкафчета за нас 300 000 ученици на стойност близо 10 милиона лева, осигурихме достъп до електронни варианти на учебниците, препоръчахме на училищата да оптимизират учебните разписания, така че децата да носят учебници за по-малко дисциплини, отбеляза Вълчев.", "date": "2019.01.08", "title": "Красимир Вълчев: Разликата в матурата след 7-и клас е само, че оценката ще е една"}
{"url": "https://www.novinite.bg/articles/169406/Dnes-e-Babinden", "text": "На 8 януари се празнува Денят на родилната помощ, известен още като Бабинден (по стар стил празникът е на 21 януари, по нов - на 8 януари).Бабинден е един от големите народни женски празници, посветен на \"бабите\" - жените, които помагали при раждане на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са \"бабували\" на родилките.Този празник е езически и идва от далечните праславянски времена, но се е запазил и по време на Възраждането е бил изключително почитан. Днес Бабинден губи доста от обредните си обичаи, но пък се празнува от по-възрастните и е свързан с много смях и веселие.Още преди изгрев слънце майките с деца от една до тригодишна възраст отиват на чешмата да налеят прясна вода. В котлето с водата пускат стрък босилек или здравец. Вземат калъп сапун и една нова кърпа и се отправят към дома на бабата да \"полеят\".Обредното поливане на бабата-акушерка се извършва под плодно дърво в градината, върху дръвника или отпред на стълбите. Всяка жена подава на бабата сапуна, полива вода да се измие и я дарява с пешкира, който е донесла. След това бабата избърсва мокрите си ръце в полите на невестите – да са плодовити и лесно да раждат. Бабата закичва невестата и с китка здравец, вързана с \"мартеничка\" - червен и бял конец.Често при поливането бабата хвърля с шепите си вода нагоре и подскача три пъти, като изрича: \"Да рипкат децата и да станат бели и червени! Колкото капки, толкоз берекет и здраве!\".След поливането жените даряват бабата с ризи, чорапи, платно, които премятат на дясното рамо. От своя страна, бабата връзва на дясната ръчичка на децата, които е отродила (\"хванала\"), червено и бяло конче със сребърна монета и също им дава чорапки и ризки. После измива лицето на детето, тъй като се вярва, че на Бабинден водата, минала през бабините ръце, притежава пречистваща сила.В някои райони обичаят е майките да водят на Бабинден децата си при бабата, докато навършат три годинки, за да ги благослови. \"Бабата\" има и друга важна обредна роля за майката и детето. Още след като завърши раждането тя напълва стомна с вода, потапя в нея китка босилек и я отнася в черквата. Свещеникът освещава водата и благославя бабата. После тя връща \"молитвената вода\" при родилката, която си мие лицето и сипва по малко в коритото на детето при всяко къпане чак до 40-ия му ден – периодът за пречистване след раждането.На обяд булките и невестите се събират на празнично угощение в дома на бабата-акушерка. Всяка жена носи прясна погача, баница, варена или печена кокошка и бъклица с ракия или вино. Целува ръка на \"бабата\" и й подава подноса с храната. Дъщерите и снахите подреждат дълга и богата трапеза, около която сядат всички присъстващи.Започва весело и буйно пиршество, придружено с песни, танци и понякога с твърде пиперливи и разюздани закачки и сценки. Често бабата поставя около врата си наниз от червени чушки и с керемида кади под полите на жените, за да раждат повече деца. Наричанията и припевките имат в повечето случаи сексуален символичен смисъл. След обяда на трапезата у бабата започват да идват и мъжете.От 1951 година Бабинден е обявен за Ден на родилната помощ и на акушерките и гинеколозите.", "date": "2019.01.08", "title": "Днес е Бабинден"}
{"url": "https://www.novinite.bg/articles/169435/Stotici-si-kazaha-posledno-sbogom-s-Ivan-Laskin", "text": "Стотици дойдоха да си кажат последно сбогом в храм „Св. Седмочисленици” с Иван Ласкин.Един от най-талантливите български актьори почина на 48-годишна възраст след престой в тежко състояние във ВМА.Сред дошлите да изпратят Ласкин в последния му път са министърът на културата Боил Банов, Вежди Рашидов, Ники Кънчев, Ернестина Шинова, Андрей Слабаков и стотици други негови колеги и приятели.\"Живеем в едно време на абсолютно безхаберие. Надявам се хората да го запомнят, че във времето е имало един човек със свое собствено мнение, на което е държал и се е борил. Светла му пръст\", каза директорът на Сатиричния театър Калин Сърменов.Рашидов заяви, че Ласкин е бил един истински мъжкар. \"Повечето казват, че това са скандални хора, но не е така. Той беше честен и добър човек\", заяви Вежди Рашидов", "date": "2019.01.08", "title": "Стотици си казаха последно сбогом с Иван Ласкин"}
{"url": "https://www.novinite.bg/articles/169413/Reshavat-dali-Desislava-Ivancheva-i-Bilyana-Petrova-da-ostanat-pod-domashen-arest", "text": "Апелативният специализиран наказателен съд ще решава днес дали да върне отстранения кмет на „Младост” Десислава Иванчева, заместничката ѝ Биляна Петрова, както и бившия кмет на районаПетко Дюлгеров в ареста, или не. Заседанието на Специализирания наказателен съд е насрочено за 10:00 ч. В момента те са с мярка „домашен арест”, след като 8 месеца двете жени прекараха в ареста. Прокуратурата ги пусна за празниците, но се закани след това те отново да се върнат зад решетките. Преди дни адвокатите на Иванчева и Петрова внесоха жалби в Европейския съд по правата на човека в Страсбург, в които описват редица нарушения от страна на държавата спрямо тях – неправомерното им задържане в последните 4 месеца, лошите условия в ареста, нapyшeния нa няĸoлĸo тeĸcтa oт Евpoĸoнвeнциятa по време на зрелищния арест в центъра на София, унизителното отношение по време на задържането им, продължило повече от 6 часа, както и по време на цялото разследване. Десислава Иванчева и Биляна Петрова бяха арестувани на 18 април при акция в центъра на София, а по-късно им бяха повдигнати обвинения за получаване на подкуп в особено големи размери.", "date": "2019.01.08", "title": "Решават дали Десислава Иванчева и Биляна Петрова да останат под домашен арест"}
{"url": "https://www.novinite.bg/articles/169409/Ombudsmanat-Maya-Manolova-atakuva-3-zakona-pred-KS", "text": "Омбудсманът Мая Манолова започва годината с три жалби в Конституционния съд. Това съобщи тя в предаването „Здравей, България”.Манолова ще атакува цената на водата, Закона за горивата и промените в Закона за държавния бюджет.„Подготвям конституционна жалба срещу текстове в закона за ВиК. Например текста за единната цена на водата в рамките на една територия. Не се държи сметка нито за системата на водоснабдяване, не се държи сметка за инвестициите, качеството. Така в малките населени места спонсорират по-заможните, а всички граждани спонсорират ВиК дружествата, които могат да си позволят загуби, течове, защото има кой да им плати сметката”, заяви Манолова.Според нея увеличението на цената не е довело до подобрение нито на качеството на услугата, нито на качеството на водата.„Проблемите са и в законодателството – написани са така, че да обслужват ВиК дружествата”, коментира Манолова.  Омбудсманът съобщи, че подготвя конституционна жалба и срещу новите изисквания в Закона за горивата.„Ще я депозирам още днес в Конституционния съд”, закани се Манолова. „Законът за горивата е тежък удар върху малките търговци и превозвачи на горива, но е удар и срещу българските граждани в качеството им на потребители, защото фалитът на малките бензиностанции ще доведе до засилване на монополизма. В Закона са заложени непосилни изисквания за висок уставен капитал, абсурдни изисквания за складовете, вместимост на съдовете, брой бутилки за втечнен газ. Закон, който притиска в ъгъла малките търговци на горива”.Третата конституционна жалба, която подготвя, е свързана с промени в Закона за държавния бюджет.„Тя е срещу уволненията на държавни служители, придобили право на пенсия, на които в момента законът позволява и те работят на държавна служба, с едни промени през Закона реално Народното събрание уволни хиляди хора, а на други хиляди забрани да кандидатстват за държавна служба”, заяви Мая Манолова.", "date": "2019.01.08", "title": "Омбудсманът Мая Манолова атакува 3 закона пред КС"}
{"url": "https://www.novinite.bg/articles/169414/160-terminali-za-samotaksuvane-za-kupuvane-na-e-vinetka-sa-montirani-do-momenta", "text": "Монтирани са 160 терминали за самотаксуване за купуване на електронни винетки. От тях 32 машини са инсталирани на 14 гранични контролно- пропускателни пунктове (ГКПП). Това са както следва: “Капитан Андреево” (7), “Дунав мост – Русе” (4), “Дуранкулак” (1), “Кардам” (1), “Гюешево” (3), “Олтоманци” (1), “Станке Лисичково” (1), “Златарево”(2), “Калотина” (4), “Кулата” (3), ГКПП “Капитан Петко войвода” (2), “Лесово” (1) ,“Брегово” (1) и “Връшка чука” (1). Апарат за е-винетки е инсталиран и в най-близката бензиностанция до ГКПП “Дунав мост 2” при Видин – “Съни ойл”. Останалите 127 терминали са разположени в търговски обекти в цялата страна. На пунктовете “Калотина” и “Кулата” са разкрити гишета, на които влизащите в България шофьори могат да платят в брой за е-винетка. Такива гишета ще бъдат открити и на ГКПП “Дунав мост 1” при Русе, както и на първата бензиностанция на влизане в страната от ГКПП “Капитан Андреево” – “Лукойл”, която е на около 1,5 км от самия пункт граничен пункт. Към момента електронни винетки могат да бъдат купени на каса и платени в брой в Областните пътни управления, в офисите на мобилния оператор А1 и в клоновете на Easy Pay, както и чрез сайта www.bgtoll.bg, мобилното приложение и терминалите за самотаксуване. От 12 часа на 8 януари започва поетапната продажба на е-винетки в пощенските клонове, съобщиха от “Български пощи”.", "date": "2019.01.08", "title": "160 терминали за самотаксуване за купуване на е-винетка са  монтирани до момента"}
{"url": "https://www.novinite.bg/articles/169410/Libiya-ni-obvini-v-piratstvo-zaradi-tehen-korab", "text": "Напрежение между България и Либия. Двете държави са на прага на търговска морска война. Според публикации арабската страна се е заканила да задържа всеки кораб под български флаг, който влезе в нейните териториални води. У нас по спешност пристигна либийски пратеник на преговори с външното ни министерство. Там беше извикан и шефът на „Морска администрация”.Българска фирма твърди, че Либия й дължи пари и задържа техен кораб на бургаското пристанище. На 21 декември частен съдебен изпълнител заедно с „Гранична полиция” и „Морска администрация” смъкват либийския флаг.„Фирмата наистина има вземания от Либия и има документи за това. Тази фирма е наследник на фирма, която е работила още по комунистическо време в Либия”, обясни в „Здравей, България” журналистът Георги Милков.„От началото на съдебната разпра частният съдебен има решение на първа инстанция от Бургаския окръжен съд, на което се позовава. Оттам нататък има още решения на още инстанции и всъщност краят на разпрата е на 2 януари, когато излиза решението на ВАС и то е, че корабът трябва да се освободи и да се върне на либийците. Но 28 декември обаче той е отплавал. Моят въпрос е по-скоро към действията на българските държавни власти, при положение че корабът е задържан от ноември 2017 г. и е ясно, че там текат съдебни битки”, каза журналистът.Според него този скандал може да се разгорещи още повече. По думите му Либия ще се бори до край и ще отстояват интересите си.„Най-сериозният играч, който още не се е появил, има ресурси, разузнаване, силови, финансови и правни лостове. Това е застрахователят на кораба. Тези хора в един момент ще се появят и тогава се опасявам, че натискът върху България ще е твърде голям”, на мнение е Георги Милков.", "date": "2019.01.08", "title": "Либия ни обвини в пиратство заради техен кораб"}
{"url": "https://www.novinite.bg/articles/169412/Zapochva-prodajbata-na-e-vinetki-i-v-poshtite", "text": "Днес от 12:00 ч. започва поетапно продажбата на електронни винетки за 2019 година в пощенските станции, съобщиха от „Български пощи“. Продажбата ще се извършва на каса в рамките на работното време на съответния пощенски клон.160 терминала за самотаксуване са монтирани до момента, съобщиха пък от Агенция „Пътна инфраструктура“. От тях 32 машини са инсталирани на 14 гранични контролно-пропускателни пунктове. Терминали за самотаксуване са инсталирани на граничните пунктове „Капитан Андреево“, „Дунав мост – Русе“, „Дуранкулак“, „Кардам“, „Гюешево“, „Олтоманци“, „Станке Лисичково“, „Златарево“, „Калотина“, „Кулата“, „Капитан Петко войвода“, „Лесово“, „Брегово“ и „Връшка чука“. Апарат за е-винетки е инсталиран и в най-близката бензиностанция до пукта „Дунав мост 2“ при Видин – „Съни ойл“. Останалите 127 терминала са разположени в търговски обекти в цялата страна. На пунктовете „Калотина“ и „Кулата“ са разкрити гишета, на които влизащите в България шофьори могат да платят в брой.   Към момента електронни винетки могат да бъдат купени на каса и платени в брой в Областните пътни управления, в офисите на мобилния оператор А1 и в клоновете на Easy Pay, както и чрез сайта www.bgtoll.bg, мобилното приложение и терминалите за самотаксуване. А от 12:00 ч. започва поетапната продажба на е-винетки в пощенските клонове. Електронните винетки влязоха в сила от 1 януари, но се оказа, че възможности за закупуване, освен чрез сайта bgtoll.bg и мобилното приложение, почти няма. Инсталирането на терминали за самотаксуване закъсня. Закъсняха и продажбата в търговски обекти. Стартът на толсистемата беше съпътстван и от други проблеми. Някои водачи, например, заплатиха електронната си винетка повече от веднъж. Регионалният министър Петя Аврамова увери, че тези граждани ще получат обратно парите си, като за целта трябва да подадат заявление в свободен текст в Областно пътно управление или в Централното управление на АПИ. До 15 януари ще има гратисен период, през който водачите без винетка по републиканската пътна мрежа няма да бъдат санкционирани, а ще бъдат насочвани към най-близкото място, откъдето могат да закупят такава. Заради технически проблеми беше отменена възможността за конвертиране на хартиени в електронни винетки. Хартиените винетки са валидни и трябва да останат залепени на предното стъкло на автомобила до изтичането на срока им. Заради фалстарта на тол системата постовете си загубиха директорът на Националното тол управление Антон Антонов,  Веселин Давидов, който отговаря за електронната система за събиране на такси в АПИ, и Радослав Николов, съветник на министъра на регионалното развитие.", "date": "2019.01.08", "title": "Започва продажбата на е-винетки и в пощите"}
{"url": "https://www.novinite.bg/articles/169443/Ninova-Prezidentat-razbira-poveche-ot-samoleti-v-sravnenie-s-mnogo-hora-v-Balgariya", "text": "За нас България е член на ЕС и НАТО и това е стратегически въпрос. САЩ е член на НАТО и та сме шартньори, Швеция е член на ЕС. Смятам, че в този избор проблемът не в САЩ или в Швеция, а в правителството. Това каза на пресконференция лидерът на БСП Корнелия Нинова по повод процедурата за избор на нов изтребител за Българската армия, предаде  Novini.bgKабинетът на Бойко Борисов не зачита нито Народното събрание, нито Конституцията, нито правова държава. Има решение на парламента за изтребител, сега правителството предлага друго решение. Министерски съвет ни предлага Народното събрание да разреши проектът за боен самолет да се отклони от приетия от парламента. Искат Народното събрание да разреши на правителството да не спазва решението на Народното събрание и да се отклони от изискванията на проекта. Много пъти са нанасяли удар по парламентаризма и правовата държавата, но това предложение е дъното и края. Ние имаме решение от лятото на 2018 година, в което се казва, че подкрепяме модернизацията на Българската армия с разходи, които не надвищават 2% от БВП. Предложението на Министерски съвет за боен самоелт противоречи не само на позицията на Народното събрание, а и на тази на БСП. Нямаме основания за промяна на тази позиция, затова депутатите на БСП ще гласуват против предложението на правителството, подчерта Нинова.Тя заяви, че подкрепям президента Румен Радев, който преди няколко дни каза, че процедурата за избор на нов изтребител е опорочена. Подкрепям позиции, които изговарят истината, а той казва истината. Това, че на някой тази истина не му харесва, си е негов проблем. Но преди да бъде решен един проблем, той трябва да бъде назован, а президентът Радев прави точно това - назовава много точно проблемите. Не съм забелязала да има лобизъм при него - има държавническа позиция и професионализиъм. В сравнение с много хора в България, той може би повече разбира от самолети, добави лидерът на БСП.", "date": "2019.01.08", "title": "Нинова: Президентът разбира повече от самолети в сравнение с много хора в България"}
{"url": "https://www.novinite.bg/articles/169445/Radev-kam-prevozvachite-Borbata-vi-e-spravedliva-paketat-Mobilnost-narushava-principite-na-ES", "text": "\"Вашата борба е справедлива, защото предприетите действия и желание за промени по пакета „Мобилност“ са в грубо нарушение на принципите на ЕС за свободния пазар, принципите за свободно движение на стоки, услуги и хора. Трябва да се борим за нашите права\". Това каза държавният глава Румен Радев преди среща с представители на транспортния бранш, съобщава Агенция „Фокус“. Президентът определи замислените от Брюксел мерки като \"дискриминация към българския бизнес\".„В президентската институция поддържаме редовна комуникация с нашите представители в европарламента. Последно снощи говорихме подробно с Петър Курумбашев какво точно и как ще бъде внесено в Комисията по транспорт“, посочи още Радев.Той каза още, че иска да разбере какви са вижданията на хората от транспортния бранш за това как институциите у нас могат да им помогнат.", "date": "2019.01.08", "title": "Радев към превозвачите: Борбата ви е справедлива, пакетът \"Мобилност\" нарушава принципите на ЕС"}
{"url": "https://www.novinite.bg/articles/169428/Savmestno-zasedavat-IB-na-BSP-i-rakovodstvoto-na-PG-na-quotBSP-za-Balgariyaquot", "text": "Съвместно заседават ИБ на БСП и ръководството на ПГ на \"БСП за България\". Обсъжда се позиция по Доклада на министрите на отбраната и икономиката по процедурата за избор на нов тип боен самолет на ВВС и проектът за решение на НС. Разисква се и проектът на Предизборна платформа за участие на БСП в изборите за Европейски парламент. Изготвя се позиция по увеличените цени на ток, парно и вода. На съвместното заседание ще бъде направена и подготовка за заседанието, в събота, на Националния съвет на БСП и Конгреса на 26 януари.", "date": "2019.01.08", "title": "Съвместно заседават ИБ на БСП и ръководството на ПГ на &quot;БСП за България&quot;"}
{"url": "https://www.novinite.bg/articles/169449/Ninova-Shte-glasuvame-protiv-reshenieto-na-kabineta-za-bojnite-samoleti", "text": "\"Нашите депутати ще гласуват против решението на Министерски съвет за закупуване на нов боен самолет\", заяви лидерът на БСП Корнелия Нинова.На брифинг в централата на партията Нинова разясни позицията на левицата относно възможността правителството да поиска от парламента да му разреши „проектът на международния договор да се отклони от задължителните изисквания, посочени в Актуализиран проект за инвестиционен разход“ при закупуването на нови изтребители за българската авиация.На финалната права битката беше между американската „Локхийд Мартин“ и нейния изтребител F-16V Block 70 и шведската СААБ и изтребителя JAS-39C/D Gripen, но беше предпочетена американската оферта.„Правителството на Бойко Борисов не зачита нито Конституция, нито парламента, нито правовата държава“, смята Нинова, цитирана от БГНЕС.„Давате ли си сметка какво искат от нас? Народното събрание да разреши на правителството да не спазва решението на Народното събрание и да се отклони от задължителните изисквания, гласувани от най-висшия орган в държавата. Много пъти са нанасяли удар върху правовата държава и парламентаризма в България, но това е дъното“, допълни още тя.Лидерът на БСП припомни, че партията има позиция на Националния съвет от 10-ти юни 2018 г., в която модернизацията на Българската армия е подкрепена с разходи, които да не надвишават 2% от БВП, но при определени условия.Според съпартиецът ѝ Кристиан Вигенин с предложението си правителството не защитава интересите на страната, а създава ситуация доставчикът да определя post factum правилата и параметрите на сделката. „От наша гледна точка това е недопустимо“, смята Вигенин. Според него БСП държи на българското партньорство със САЩ, но то трябва да има двупосочен характер.", "date": "2019.01.08", "title": "Нинова: Ще гласуваме против решението на кабинета за бойните самолети"}
{"url": "https://www.novinite.bg/articles/169440/Balgariya-moje-da-prieme-evroto-naj-rano-prez-2022-g", "text": "Въвеждането на еврото в България може да се стане най-рано през 2022 година. Това заяви в Рига пред БНР заместник-председателят на Европейската комисия Валдис Домбровскис.За да се случи това, през лятото страната ни трябва да получи зелена светлина за влизане в ERM II – механизма, предхождащ еврозоната. Домбровскис припомни, че всички държави-членки на Европейския съюз, с изключение на напускащата Великобритания и на Дания, която с референдум реши да не въвежда еврото, трябва да се присъединят към единната европейска валута, когато са готови за това.През лятото ще стане ясно дали България ще може да се присъедини към обменно-валутния механизъм ERM II, популярен у нас като „чакалнята за еврозоната”. \"За да се случи това, трябва да получи одобрението на всички страни от еврозоната плюс Дания, която е член на механизма, както и от Европейската централна банка. Ако изпълните изискванията, няма причина за отказ\", категоричен е заместник-председателят на Европейската комисия Валдис Домбровскис: \"Ако всичко е наред с прегледа на активите в банковата система в България, страната може да се присъедини към ERM II в средата на тази година. След това трябва да минат поне три години, за да се стигне до приемане на еврото. Първите две са за покриване на маастрихтските критерии, а следващата година – за оценка на постигнатите резултати и подготвителни дейности\".Хърватия, която също има валутен борд, но с плаващ курс към еврото, върви по пътя на България с около година закъснение. \"В съответствие с принципа на еднакво третиране на всички страни-членки, подобен подход ще бъде използван към държавите, които подадат молба за членство в ERM II. От тази гледна точка Хърватия може да използва примера на България. Разбира се, заради спецификите на отделните страни, предизвикателствата могат да бъдат различни\", заяви той.Еврокомисарят е категоричен, че приемането на еврото носи позитиви като по-ниски лихви, по-прозрачно формиране на паричната политика и предвидимост на бизнес средата, както показва латвийският опит: \"Всички тези позитиви вече се случват. Също така еврото спомогна за привличането на чужди инвеститори в Латвия\".", "date": "2019.01.08", "title": "България може да приеме еврото най-рано през 2022 г."}
{"url": "https://www.novinite.bg/articles/169421/Kristalina-Georgieva-vremenno-shte-oglavi-Svetovnata-banka", "text": "Кристалина Георгиева ще бъде временно изпълняващ длъжността президент на Световната банка от 1 февруари, съобщиха от институцията. С мотива, че се връща в частния сектор, настоящият ръководител на институцията Джим Йон Ким е подал оставка. Георгиева е главен изпълнителен директор на институцията в момента. Джим Йон Ким ще се върне не само в частния сектор, но и в здравната организация, основана от него преди повече от 30 години, става ясно от съобщението на Световната банка. В него се уточнява, че Ким ще се занимава с „инфраструктура в развиващите се държави”, но детайли – нито за компанията, нито за внезапността на решението му не се посочват. Ким, цитиран от пресслужбата на банката, определя работа си в банката като „най-важната в живота му”.Кристалина Георгиева се върна в Световната банка именно по покана на Ким, като преди това отговаряше за бюджета на Европейската комисия и беше дясната ръка на председателя й Жан – Клод Юнкер. След като стана главен изпълнителен директор на Световната банка, Георгиева се превърна в едно от лицата на институцията, която си постави основна цел преодоляване на крайната бедност по света.Мандатът на Ким изтича през 2022 година. Все още не е ясно докога длъжността ще бъде изпълнявана от Георгиева.", "date": "2019.01.08", "title": "Кристалина Георгиева временно ще оглави Световната банка"}
{"url": "https://www.novinite.bg/articles/169408/Blizki-i-priyateli-se-sboguvat-s-aktora-Ivan-Laskin", "text": "Днес казваме последно сбогом на актьора Иван Ласкин, който почина на 48-годишна възраст. Той прекара последните 10 дни в реанимацията на ВМА с тежка чернодробна недостатъчност и нужда от трансплантация. Поклонението ще бъде днес от 12:30 в храма „Свети Седмочисленици”. Малко по-късно погребението ще се състои в Алеята на творците на Централните софийски гробища.", "date": "2019.01.08", "title": "Близки и приятели се сбогуват с актьора Иван Ласкин"}
{"url": "https://www.novinite.bg/articles/169452/Shefat-na-KEVR-Spekulaciya-e-che-cenata-na-toka-za-potrebitelite-shte-narasne-s-15-ili-20", "text": "Изказвания в последните седмици, в които се твърди, че цената, която ще плащат българските потребители на регулиран пазар, ще нарасне с 15 или 20 процента, са абсолютна спекулация. Това каза председателят на Комисията за енергийно и водно регулиране /КЕВР/ Иван Иванов по време на заседанието на Националния съвет за тристранно сътрудничество /НСТС/. Председателят на КЕВР обясни, че моделът, който енергийният регулатор следва, е, че промяната на един от ценообразуващите елементи води на промяна на друг компонент. Това обаче става по начин, че може да се поддържа относителна стабилност на цената на тока. \"Не може по никакъв начин да се очакват такива скокове, за които се говори в медиите и от някои участници в политическите дебати\", категоричен бе Иванов.", "date": "2019.01.08", "title": "Шефът на КЕВР: Спекулация е, че цената на тока за потребителите ще нарасне с 15 или 20%"}
{"url": "https://www.novinite.bg/articles/169437/Karakachanov-Vsichki-postrojki-v-romskata-mahala-vav-Vojvodinovo-sa-nezakonni", "text": "Всички постройки в ромската махала на Войводиново са незаконни. Във вторник ще бъдат извършени проверки на място от ДНСК и пожарната и къщите ще бъдат съборени най-рано след 14 дни, тъй като тогава изтича законовият срок за обжалване. Това обясни министърът на отбраната Красимир Каракачанов.Хората от селото също настояват за премахването на незаконни постройки. В понеделник те излязоха на протест, след като ден по-рано 33-годишен военен беше пребит от двама младежи на пътя.Според Каракачанов трябва да бъде изготвена цялостна програма за решаване на ромския въпрос и да се обвърже получаването на социални помощи с образованието и полагането на труд.„Хората не са длъжни да търпят част от населението, което има само права и не иска да разбере, че има и задължения и трябва да спазва закона”, категоричен е министърът.Той коментира и темата с изтребителите, които страната ни предстои да закупи. Каракачанов изрази готовност да води дебат по темата кой модел самолети е най-добрият за нуждите на авиацията ни.", "date": "2019.01.08", "title": "Каракачанов: Всички постройки в ромската махала във Войводиново са незаконни"}
{"url": "https://www.novinite.bg/articles/169450/I-prezidentat-podkrepi-prevozvachite-Az-sam-s-vas-tryabva-da-se-borim-za-nashite-prava", "text": "Президентът Румен Радев изрази подкрепа за българските превозвачи в борбата им срещу пакета \"Мобилност\" на Европейския съюз. Днес той се срещна с представители на българския транспортен бранш на \"Дондуков\" 2 преди техния протест в Брюксел на 10 януари.\"Искам да изразя своята абсолютна подкрепа към вашите искания, към предприетите от вас действия и намерение за справедливи протести. Изразявам уважението си към вашата дейност, която не само има огромен принос към българската икономика, като принос към БВП и трудовата заетост, тя осигурява препитание на много семейства. Аз съм с вас. Точно вашите справедливи искания дават повод всички институции в България да са обединени в подкрепата си към вас“, обяви президентът по време на срещата.Вашата борба е справедлива, защото предприетите действия и желание за промени по пакета \"Мобилност\" са в грубо нарушение на принципите на ЕС за свободния пазар, принципите за свободно движение на стоки, услуги и хора. Трябва да се борим за нашите права. Това е дискриминация към българския бизнес, която не трябва да позволяваме да се осъществи“, допълни Радев.Той уточни и че се поддържа контакт с българските евродепутати относно действията, които се предприемат в Европейския парламент.\"В президентската институция поддържаме редовна комуникация с нашите представители в европарламента какво точно и как ще бъде внесено в Комисията по транспорт. Очакваме оттам нататък гласуването. Надявам се вашият справедлив протест да повлияе. Следват евентуално и дискусиите в т.нар. триалог, където също е много важно да има борба за всеки един пробив по различните параметри, които предлагате и стиковате с представителите ни в ЕП.Искам да чуя вижданията и намеренията ви, и как ние институциите в България можем по най-добрия начин да подкрепим вашите действия“, се обърна той към превозвачите.По-рано днес премиерът Бойко Борисов също изрази подкрепа за превозвачите, като обсъди въпроса им с транспортния министър Росен Желязков. Бе решено и самият Желязков също да присъства на протеста им в Брюксел.", "date": "2019.01.08", "title": "И президентът подкрепи превозвачите: Аз съм с вас, трябва да се борим за нашите права"}
