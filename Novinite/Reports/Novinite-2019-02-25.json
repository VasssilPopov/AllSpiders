{"url": "https://www.novinite.bg/articles/171586/Targat-za-stroeja-na-Turski-potok-shte-bade-vazobnoven", "text": "Търгът за строежа на \"Турски поток\" ще бъде възобновен, след като фирма \"Атоменергоремонт\" оттегли жалбата си от Комисията за защита на конкуренцията (КЗК) и антимонополната комисия прекрати производството, образувано по повод тази жалба. Плановете са в края на 2019 година да приключи изграждането на трасето на \"Турски поток\" през българска територия, тъй като от 1 януари следващата година \"Булгартрансгаз\" трябва да започне да вкарва газ у нас и в същото време да транзитира синьо гориво до Сърбия.", "date": "2019.02.25", "title": "Търгът за строежа на „Турски поток“ ще бъде възобновен"}
{"url": "https://www.novinite.bg/articles/171573/Maya-Manolova-predstavi-proekt-za-promeni-v-Grajdanskiya-procesualen-kodeks", "text": "Омбудсманът Мая Манолова представи проект за промени в Гражданския процесуален кодекс, с които защитава длъжниците на банките от твърде големите правомощия на кредитните институции.Тя посочи, че в момента банката може въз основа на едностранно издадени документи и данни от нейни сметки да осъди свой длъжник и да пристъпи към принудително изпълнение.Законопроектът на Манолова, придружен с промени в Гражданския-процесуален кодекс, беше представен по време на организирано от омбудсмана обществено обсъждане на тема: \"Защита от неравноправни клаузи и свръхправомощия на банките\".Срещу България има наказателна процедура заради несъответствие с правото на ЕС във връзка с неравноправните клаузи в потребителските договори, за което ЕК даде през януари тази година на страната ни двумесечен срок за справяне с проблема, припомнят от Пресцентъра на обществения посредник. Целта на дискусията, уточняват те, е да бъде обсъдена промяна в нормативната уредба, която да защити потребителите, в това число на финансови услуги, предоставяни от банки и други кредитни институции при снабдяването им с изпълнителен лист по реда на заповедно производство. ", "date": "2019.02.25", "title": "Мая Манолова представи проект за промени в Гражданския процесуален кодекс"}
{"url": "https://www.novinite.bg/articles/171574/Prezidentat-Rumen-Radev-Krasimir-Uzunov-shte-bade-zapomnen-s-patriotichnoto-si-delo", "text": "Президентът Румен Радев изпрати съболезнователен адрес до роднините и близките на Красимир Узунов - създател на Информационна агенция „Фокус“, автор на книги и задълбочени публикации по проблемите на Западните Балкани, националната сигурност и българската военна история. „Напусна ни един голям човек и родолюбец, който посвети живота си на България като офицер от Българската армия, а впоследствие като журналист, писател, общественик“, пише държавният глава. Румен Радев отбелязва, че създадените от Красимир Узунов информационна агенция и верига от радиостанции са се превърнали не само в синоним на обективна информация, но имат съществен принос и за патриотичното възпитание и отстояването на българщината сред сънародниците ни зад граница. „Патриотичното дело на Красимир Узунов ще бъде помнено, защото то в пълна степен бе олицетворявано от думите на легендарния командир и педагог полковник Борис Дрангов: „Животът не се мери по дължина, а по съдържание“, пише Румен Радев в съболезнователния адрес.", "date": "2019.02.25", "title": "Президентът Румен Радев: Красимир Узунов ще бъде запомнен с патриотичното си дело"}
{"url": "https://www.novinite.bg/articles/171562/Prezidentat-naloji-veto-na-Izborniya-kodeks", "text": "Президентът наложи вето върху Изборния кодекс.Промените лишават гражданите от възможността да гласуват преференциално за личности, заяви Румен Радев в извънредно изявление пред медиите.Категопрично неприемливо е актове, свързани с изборния процес, да остават необжалваеми, посочи президентът.Той разкритикува парламента, че за пореден път отлага актуализирането на избирателните списъци и видеонаблюдението на секциите.", "date": "2019.02.25", "title": "Президентът наложи вето на Изборния кодекс"}
{"url": "https://www.novinite.bg/articles/171572/NFSB-s-predlojenie-za-promyana-na-vaznagrajdeniyata-na-deputatite-pri-otsastviya", "text": "Народните представители от НФСБ внесоха в деловодството на Народното събрание днес промени в Правилника за организацията и дейността на Народното събрание, съобщиха от партията. Част от предложенията засягат финансовите правила – променят се алинея 3 и алинея 4.„Сега действащата алинея 3 постановява, че при неоправдано отсъствие от три поредни или общо пет пленарни заседания за съответния месец на народния представител - се прави удръжка, равна на две трети от месечното му възнаграждение, и Народното събрание не поема повече от една трета от допълнителните му разходи по чл. 11. С предложената промяна при неоправдано отсъствие от три поредни или общо пет пленарни заседания за съответния месец на народния представител Народното събрание няма да поема допълнителните му разходи по чл.11“, се казва в мотивите.„Освен това, отпада правилото, че в този случай народният представител ще получава една трета от възнаграждението си, като така ще действа единствено разпоредбата на ал.1, чл. 13 от Финансовите правила, съгласно която при неоправдано отсъствие от пленарно заседание на народния представител се прави удръжка, равна на дневното му възнаграждение, без значение колко дни отсъства неоправдано“, заявяват още вносителите от НФСБ.Според тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини. Освен това, обосновано е при отсъствие на три поредни или от общо пет заседания през месеца да не се поемат допълнителните разходи на народните представители по чл. 11 от Финансовите правила.От НФСБ предлагат също така, ако народен представител участва в по-малко от половината гласувания в едно пленарно заседание – да му се удържа една втора от дневното му възнаграждение.„Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция“, заявяват в мотивите си вносителите.От НФСБ предлагат още допълнение на чл. 55, като се създаде нова алинея 5, в която да се регламентира максималния брой процедури по начина на водене по точка от дневния ред за работа на НС, на които една парламентарна група има право. „За съжаление, през последните години, а особено – през последните месеци от работата на Народното събрание, се наблюдава груба злоупотреба с тази процедура. Тя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество“, заявяват в мотивите си вносителите от НФСБ.", "date": "2019.02.25", "title": "НФСБ с предложение за промяна на възнагражденията на депутатите при отсъствия"}
{"url": "https://www.novinite.bg/articles/171567/Borisov-se-sreshta-s-Medvedev-na-4-ti-mart", "text": "Министър-председателят Бойко Борисов ще се срещне с председателя на правителството на Руската федерация Дмитрий Медведев, който ще е на официално посещение в България на 4 и 5 март по покана на българския премиер.Визитата на руския министър-председател Дмитрий Медведев ще започне в понеделник с церемония по официалното посрещане от премиера Бойко Борисов на пл. \"Св. Александър Невски\" в София, след което председателят на руското правителство ще поднесе венец пред Паметника на Незнайния войн.Премиерите Борисов и Медведев ще проведат разговор на четири очи в сградата на Министерския съвет, последван от пленарна среща на двете делегации. Основните теми, които ще бъдат обсъдени между българската и руската страна са свързани със сътрудничеството в енергетиката, икономиката и туризма.Във вторник, 5 март, министър-председателите Бойко Борисов и Дмитрий Медведев ще открият Българо-руски бизнес форум в областта на туризма.", "date": "2019.02.25", "title": "Борисов се среща с Медведев на 4-ти март"}
{"url": "https://www.novinite.bg/articles/171566/Borisov-sled-vetoto-Ako-vzemash-stranata-na-edna-partiya-se-prevrashtash-v-politicheski-lider", "text": "Премиерът Бойко Борисов не пожела да коментира факта, че президентът Румен Радев наложи вето на промените в Изборния кодекс. От Шарм Ел-Шейх, където участва в среща на върха Европейски съюз - Лига на арабските държави, той заяви: \"Всеки политически лидер си има партия, има си организация. Аз не се бъркам в тяхната работа, в техните решения. Всеки може да коментира каквото има. Когато вземаш страна на една партия непрекъснато срещу друга, се превръщаш в политически лидер\".", "date": "2019.02.25", "title": "Борисов след ветото: Ако вземаш страната на една партия, се превръщаш в политически лидер"}
{"url": "https://www.novinite.bg/articles/171576/GERB-otvrashta-Vetoto-na-prezidenta-e-politichesko", "text": "От ГЕРБ нарекоха политическо наложеното от президента Румен Радев вето върху Изборния кодекс. Според управляващите с изказавнето си държавният глава осигурява и \"авариен изход\" на БСП от ситуацията с излизането от парламента на червените. Шефът на правната комисия Данаил Кирилов настоя и че няма актове в изборния процес, които да не подлежат на обжалване, каквито са критиките на президента.По-рано днес Радев върна за ново обсъждане промените в Изборния кодекс и призова соцдепутатите да се върнат на депутатските банки и да изпълнят ролята си на законотворци.\"Президентското вето върху промените от Изборния кодекс е политическо. Във ветото под формата на аргументи се произвеждат неправилни интерпретации\", каза на пресконференция Данаил Кирилов.\"Новото, което чухме във ветото и новият акцент освен машините и преференциалният вот, които смятаме, че удовлетворихме, беше обжалваемостта на актовете в изборния процес и промяната на подсъдността. Очевидно е, че в този случай президентът е бил заблуден и със съжаление го казвам, че очевидно не е възприел съветите на правния си съветник – проф. Друмева, а осен това се е доверил на БСП. Категорично ще заявя, че няма актове в изборния процес, които да не подлежат на обжалване\", заяви Кирилов.Както се очертава ветото да е за няколко групи хипотези, най-вероятно е то да бъде отхвърлено, след което държавният глава ще трябва да подпише указ за обнародване на закона, обясни още той. Ако отхвърлим ветото, имаме процедура на внесен законопроект за преференциите от ГЕРБ, добави Кирилов.Според Тома Биков пък държавният глава създава възможност за авариен вход на левицата за връщането й в парламента.\"Предполагаме, че до няколко часа колегите от БСП ще приемат предложението на г-н Радев да се върнат в парламента и така ще станем свидетели на един \"хепи енд“. Надяваме се БСП да признаят г-н Радев за свой формален лидер, за да не ставаме всички свидетели на театър, който се играе на \"Позитано\" 20 и на \"Дондуков\" 2. Така ще говорим само с един лидер, ще ни бъде и на нас много по-лесно\", заяви Биков.Александър Ненков от ГЕРБ атакува президента и заради настояването за въвеждането на машинно гласуване и настоя, че никъде в Европа няма въведена такава система.\"Такава има във Венецуела. Ако президентът иска да бъде българският Мадуро… неговите действия говорят за това\", заяви Ненков.", "date": "2019.02.25", "title": "ГЕРБ отвръща: Ветото на президента е политическо"}
{"url": "https://www.novinite.bg/articles/171578/BSP-otkaza-na-Radev-Nyama-da-se-varne-v-plenarnata-zala", "text": "БСП приветства наложеното вето от президента Румен Радев, но няма да приеме поканата му да се върне в пленарната зала. \"Чухме и призива на президента да се върнем. Чухме и разбрахме този призив, но ние взехме това решение с ясни условия. Условията ни не са изпълнени\", заяви Крум Зарков в коментар на президентското вето, наложено по-рано днес от Румен Радев. Той припомни, че социалистите имат ясно поставени условия, които не са изпълнени, и затова няма да се върнат преди това. \"Нещо повече - чухме, че ГЕРБ не само не са си взели поука, а и готвят поредния парламентарен цирк, при който да жонглират с ветото и да избират от него това, което им харесва и което не им харесва\", коментира Зарков. \"Ние в този цирк няма да участваме. Ще се върнем при отмяна на скандалните изменения. Ветото дава възможност за такава отмяна. В ръцете на управляващото мнозинство е да я направи\", уточни позицията на червените членът на Изпълнителното бюро на партията.", "date": "2019.02.25", "title": "БСП отказа на Радев: Няма да се върне в пленарната зала"}
{"url": "https://www.novinite.bg/articles/171556/Bojko-Borisov-provede-sreshta-s-ministara-na-vanshnite-raboti-na-Kralstvo-Sauditska-Arabiya-Ibrahim-Abdulazis-al-Asaf", "text": "Министър-председателят Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал- Асаф. Двамата разговаряха в рамките на Срещата на върха ЕС-Лига на арабските държави в Шарм Ел-Шейх. Активизирането на сътрудничеството в сферите на търговията, инвестициите и енергетиката бяха във фокуса на срещата между премиера Бойко Борисов и министър Ибрахим Абдулазис ал-Асаф. Двамата подчертаха добрите отношения, които поддържат България и Кралство Саудитска Арабия. Външният министър приветства предстоящото откриване на българско посолство в Рабат, а българският премиер посочи, че това допълнително ще засили двустранните ни отношения във всички сфери. „Саудитска Арабия е важен външноикономически партньор на България и за нас е важно да надграждаме потенциала в сферата на инвестициите\", каза премиерът Бойко Борисов. Министър-председателят Бойко Борисов и министър Ибрахим Абдулазис ал-Асаф обсъдиха възможностите за инвестиция от страна на Саудитска Арабия в проекта за изграждане на европейския газов хъб \"Балкан\".Борисов съобщи, че газовият хъб \"Балкан\" е важен за енергийната сигурност в целия регион на Югоизточна Европа. \"До момента е направено предпроектно проучване за газоразпределителния център, в което се разглеждат няколко източника за доставки на природен газ – от Русия, от Каспийския регион през междусистемната връзка с Гърция, от Румъния, както и евентуален местен добив от Черно море, където в момента се осъществяват проучвания\", каза българският министър-председател. Премиерът Борисов посочи още, че само преди седмица Министерският съвет одобри създаването на съвместно дружество между Министерството на земеделието, храните и горите и Компанията за инвестиции в земеделието и животновъдството (SALIC) на Кралство Саудитска Арабия. Министър-председателят заяви, че така ще се засилят бизнес-контактите и преговорите между фирми от двете страни.", "date": "2019.02.25", "title": "Бойко Борисов проведе среща с министъра на външните работи на Кралство Саудитска Арабия Ибрахим Абдулазис ал-Асаф"}
{"url": "https://www.novinite.bg/articles/171584/VMRO-kategorichno-shte-podkrepi-prezidentskoto-veto", "text": "ВМРО ще подкрепи президентското вето на Румен Радев върху Изборния кодекс, както и евентуалните промени за преференциите, внесени от ГЕРБ. Това заяви организационният секретар на партията Юлиан Ангелов пред Канал 3.Така депутатите на Каракачанов ще бъдат единствените заедно с \"Атака\" до момента, които ще дадат рамо на Румен Радев, докато издигналата го за президент БСП му отказа подкрепа и заяви, че няма намерение да се върне и да гласува за президентското вето.\"БСП, ако не се върнат в залата, толкова по-зле за тях. В крайна сметка, когато те твърдят, че работят в интерес на българското общество, са длъжни да влязат в българския парламент, да участват в дебатите и да решат по този начин нещата в интерес на хората\", коментира Ангелов.Той мотивира подкрепата на ВМРО за ветото на държавния глава с довода, че са го призовали да наложи такова.\"Защото нашата позиция винаги е била да се запазят преференциите и да има избор на нова ЦИК, както си е спрямо закона. Така че ние сме я казали нашата позиция от самото начало, няма да променим своето становище и ще подкрепим естествено и ветото на президента\", каза депутатът от Обединените патриоти. Той уточни, че войводите ще гласуват в пленарната зала за отхвърлянето на закона в сегашния му вариант, без значение дали става въпрос за частично, или цялостно вето на президента.\"Тези промени, които ние считаме, че са вредни за българското общество и демокрацията в България, трябва да бъдат спрени\", категоричен е човекът на Каракачанов.\"Няма никакъв проблем дори и да мине ветото в парламента, а след това да се приемат промени в кодекса, които да уточнят нещата с други текстове в кодекса, смята той. По думите му от ВМРО не считат, че машинното гласуване е някакъв проблем или най-важното нещо за българските избиратели.\"Напротив, ние считаме, че носи своите рискове и опасности, виждайки, че държавите в Европа и в ЕС премахват всякакви видове машинно или електронно гласуване с оглед на сигурност на вота на избирателя\", добави Ангелов.", "date": "2019.02.25", "title": "ВМРО категорично ще подкрепи президентското вето"}
{"url": "https://www.novinite.bg/articles/171565/Borisov-Yunker-lichno-blagoslovi-gazoviya-hab", "text": "Премиерът Бойко Борисов заяви, че целта на страната ни е да привлече компании в Саудитска Арабия, които правят големи газопроводи.По думите му има голям интерес към България, което е потвърдено и от краля, и от външния им министър.\"Независимо от огромните различия, които има, само диалогът може да помогне за борбата с тероризма, борбата с миграцията\", допълни Борисов.Той уточни, че е разговарял с гръцкия премиер Алексис Ципрас за четиристранна среща - Сърбия, Македония, Гърция и България.\"С колегите вървим много напред. Казах му, че до юни ние ще направим първата копка за интерконектора с Гърция - той ни е много важен за диверсификацията на газовия хъб \"Балкан\". Важно е да има много участници, за да е максимално честен търгът. Газовият хъб е нашата цел, Юнкер лично каза, че го благославя. Той ще гарантира същите количества газ, които имаме, да продължаваме да ги имаме\", обясни премиерът.\"ЕС знае, че ние се борим за него, за да остане същото количество газ, което имаме и сега. Ако нямаме тръбите, трябва само да внасяме. Знаете с какво усилие махнахме 3 посредници преди 3-4 години\", коментира още той.Премиерът посочи, че президентът Румен Радев е \"политически лидер\", защото взема страната на една партия.\"Имам много работа, политически лидери не искам да коментирам. Не се бъркам в техните решения. Когато взимаш страната на една партия, се превръщаш в политически лидер\", каза Борисов.По думите му предизвикателствата, пред които е изправен регионът на Близкия изток и Северна Африка, са предизвикателства и за ЕС. \"Това може да се обясни както с географската ни близост, така и с изградените в годините връзки в търговията, икономиката, образованието, културата и други“, заяви пък Борисов в изказването си на Първата среща на високо равнище между държавите членки на ЕС и на Лигата на арабските държави (ЛАД) в египетския град Шарм Ел-Шейх.Според него фокус на общите действия трябва да се постави върху неконтролираната миграция, трафика на хора, икономическата и социална несигурност, екологичните проблеми и др.", "date": "2019.02.25", "title": "Борисов: Юнкер лично благослови газовия хъб!"}
{"url": "https://www.novinite.bg/articles/171580/Valeri-Simeonov-iska-chervenite-deputati-da-ne-poluchavat-nito-lev-pri-bojkot", "text": "\r\n\r\n\r\n\r\n\r\n\r\n\r\n\r\n\r\n\r\n\r\n„Освен това, отпада правилото, че в този случай народният представител ще получава една трета от възнаграждението си, като така ще действа единствено разпоредбата на ал.1, чл. 13 от Финансовите правила, съгласно която при неоправдано отсъствие от пленарно заседание на народния представител се прави удръжка, равна на дневното му възнаграждение, без значение колко дни отсъства неоправдано“, заявяват още вносителите от НФСБ.\r\nСпоред тях този начин на определяне на възнаграждението е по-справедлив, като народният представител ще получава възнаграждение единствено, ако участва в пленарни заседания или при отсъствие по уважителни причини. Освен това, обосновано е при отсъствие на три поредни или от общо пет заседания през месеца да не се поемат допълнителните разходи на народните представители по чл. 11 от Финансовите правила.\r\nОт НФСБ предлагат също така, ако депутат участва в по-малко от половината гласувания в едно пленарно заседание – да му се удържа една втора от дневното му възнаграждение.\r\n„Гласуването на законопроекти и проекти за решения е едно от основните задължения на народния представител, като по този начин той изразява позициите и защитава интересите на тези, които са го избрали. Ето защо, неизпълнението на това задължение следва да бъде скрепено със съответна финансова санкция“, заявяват в мотивите си вносителите.\r\nОт НФСБ предлагат още допълнение на чл. 55, като се създаде нова алинея 5, в която да се регламентира максималния брой процедури по начина на водене по точка от дневния ред за работа на НС, на които една парламентарна група има право. „За съжаление, през последните години, а особено – през последните месеци от работата на Народното събрание, се наблюдава груба злоупотреба с тази процедура.\r\nТя се използва за политически декларации, лични обяснения междуличностни нападки, но не и за да бъдат посочвани нарушения при воденето на заседанието. Считаме, че с предложеното ограничение ще се дисциплинират както отделните народни представители, така и парламентарните групи да не злоупотребяват с тази процедура и по този начин да не се отнема парламентарно време за дебати по същество“, заявяват в мотивите си вносителите от НФСБ.\r\n", "date": "2019.02.25", "title": "Валери Симеонов иска червените депутати да не получават нито лев при бойкот"}
{"url": "https://www.novinite.bg/articles/171539/Bolnite-ot-morbili-u-nas-sa-veche-39", "text": "\r\n39 са случаите на морбили у нас, 24 от тях - доказани лабораторно.Последните два случая са на 2-годишно дете от Ихтиман и на момче на 16 години от столичния квартал \"Надежда\".Експертите са категорични, че за епидемия на този етап не може да се говори.\r\n\r\n\r\n\r\n\r\n", "date": "2019.02.25", "title": "Болните от морбили у нас са вече 39"}
{"url": "https://www.novinite.bg/articles/171544/Vaksinirat-decata-ot-romskiya-kvartal-v-Ruse-sreshtu-morbili", "text": "\r\nСамо за 3 дни 15 деца от русенския квартал \"Селемтя\" са били ваксинирани против морбили. Това е направено с помощта на специалистите, които работят по проекта \"Социално включване чрез услуги за ранно детско развитие в Община Русе\". През миналата седмица те са обикаляли от врата на врата, за да разговарят с родителите и да издирват деца, които не са ваксинирани. Информация за броя на неимунизираните деца събира и Регионалната здравна, но чрез личните лекари и педиатрите.\r\n\r\n\r\n\r\n\r\n\r\n \r\n", "date": "2019.02.25", "title": "Ваксинират децата от ромския квартал в Русе срещу морбили"}
{"url": "https://www.novinite.bg/articles/171583/Siderov-Narodnoto-sabranie-tryabva-da-podkrepi-vetoto-na-prezidenta", "text": "Народното събрание трябва да подкрепи ветото на президента, призова лидерът на \"Атака\" Волен Сидеров по БНР. За него този ход на Румен Радев е бил очакван. Социалистите пък да се върнат в пленарната зала без да поставят условия. Сидеров припомни, че неговите депутати не участваха в гласуването на промените в Изборния кодекс. \"Сега вече се очаква може би да се впуснат в залата от мнозинството, тъй като това е най-бързият начин да се отмени, да се върне законът в старото положение. Поправки върху закон, който вече е гласуван на второ четене, няма как да станат. Трябва да се изработи съвсем нов кодекс – по- сложа, по-дълга процедура\", коментира атакистът. Сидеров смята, че \"БСП трябва да се върне в пленарната зала и то без да поставят условия, които са неизпълними, затова предложението на президента е уместно\". И депутатите на ВМРО заявиха, че ще подкрепят ветото, защото са призовали президента да го наложи, както и защото са убедени, че промените, орязващи преференциите, са вредни за изборния процес. От БСП отказаха да се завърнат в пленарната зала, защото всичките им условия не били изпълнени, а от ГЕРБ дадоха да се разбере, че ще гласуват против ветото, но ще коригират високия праг на преференциите със свои поправки в Изборния кодекс.", "date": "2019.02.25", "title": "Сидеров: Народното събрание трябва да подкрепи ветото на президента"}
{"url": "https://www.novinite.bg/articles/171550/Karvav-ekshan-v-stolichen-kvartal", "text": "Страшен кървав екшън се е разиграл миналата вечер в столичния квартал „Триъгълника”. Двама мъже са си спретнали зрелищен бой в района на улица „Христо Огнянов”, съобщи Блиц.Напрежението между двамата ескалирало, един от тях извадил нож и намушкал другия.На мястото веднага е пристигнала полиция. Двамата са закарани към болница.\"Единият е с прободна рана в корема, а другият с травма на главата\", каза говорителят на Центъра за спешна медицинска помощ Катя Сунгарска пред \"Фокус\".„В 21.18 часа ни е подаден сигнал за наръган човек в кв. „Триъгълника“. Линейката е на място в 21.16 часа. Става въпрос за 30-годишен мъж, който има прободна рана в областта на корема. Веднага е закаран в болница „Пирогов“. В 21.16 часа получаваме сигнал на същия адрес за още един пострадал човек. В 21.26 часа линейката е била на място“, коментира Сунгарска.По думите ѝ става въпрос за 68-годишен човек, който е в тежко състояние с травматичен шок и с черепно-мозъчна травма. „При него няма прободна рана, но има травматизъм на главата. Той е откаран в противошокова зала на ВМА“, добави още Катя Сунгарска.", "date": "2019.02.25", "title": "Кървав екшън в столичен квартал"}
{"url": "https://www.novinite.bg/articles/171557/Nad-35-kg-ekstazi-zadarjaha-mitnicheskite-slujiteli-na-MP-Kapitan-Andreevo", "text": "Над 35 кг екстази задържаха митническите служители на МП Капитан Андреево при проверка на автобус.На 21.02.2019 г. около 22.30 часа на трасе „Изходящи леки коли и автобуси“ пристига автобус с турска регистрация, пътуващ от Румъния през България за Турция. Шофьорът и пътниците не са декларирали лични вещи, стоки и валутни ценности. По метода „анализ на риска“ митническите служители селектират превозното средство за щателна митническа проверка, при която в естествени кухини на автобуса, са открити 18 пакета с розови, сини, оранжеви, жълти, кафяви хапчета. При полеви наркотест хапчетата са дали положителен резултат за екстази. Общото количество на откритото наркотично вещество е 35.160 кг  на стойност по цени за нуждите на съдопроизводството  - 1 125 120 лева.Шофьорът на автобуса – турски гражданин е задържан за 72 часа. Образувано е досъдебно производство от митнически инспектор от Териториален отдел „Митническо разузнаване и разследване Южна морска“ към ГД „МРР“ на Агенция Митници, под надзора на Окръжна прокуратура - Хасково.     ", "date": "2019.02.25", "title": "Над 35 кг екстази задържаха митническите служители на МП Капитан Андреево"}
{"url": "https://www.novinite.bg/articles/171558/1200-kutii-cigari-opakovani-kato-vazdushna-pratka-zadarjaha-mitnicheski-slujiteli", "text": "Колет с цигари, изпратен от България за Англия, задържаха митнически служители от ГД „Митническо разузнаване и разследване“ при проверка на 18.02.2019 г. Кашонът с тегло 30 килограма съдържал  200 броя кутии /4000 къса/ цигари Marlboro Gold, облепени с български бандерол, и  1000 броя кутии / 20 000 къса/ цигари Karelia Slims, без бандерол. Цигарите с общо количество 1200 кутии или 24 000 къса са иззети, работата по административното производство продължава.В последната година изпращането с куриерски пратки на цигари към държави от Европейския съюз, където цените са много по-високи, зачестява като практика, но обикновено тютюневите изделия са редовно закупени от търговската мрежа на дребно и са в по-малко количество.", "date": "2019.02.25", "title": "1200 кутии цигари, опаковани като въздушна пратка, задържаха митнически служители"}
{"url": "https://www.novinite.bg/articles/171571/Akciya-v-Shekera-i-Stolipinovo", "text": "Шестима души са  били задържани с безакцизни стоки по време на спецакция в неделя в Пловдив. В квартал „Шекер махала“ полицаи установили, че 49-годишна жителка съхранява в дома си около 2000 къса цигари и 2 килограма тютюн, а с общо 5 килограма наситнена листна маса хванали трима мъже, на 42, 38 и 28 години. От павилиона на 45-годишен мъж в квартал „Столипиново“ полицаи иззели близо 400 къса саморъчно свити папироси. С 1400 контрабандни цигари и 12 килограма тютюн друг пловдивчанин, на 55 години, бил заловен край училище в Съединение. По случаите са образувани две бързи производства и четири предварителни проверки за престъпление.", "date": "2019.02.25", "title": "Акция в Шекера и Столипиново"}
{"url": "https://www.novinite.bg/articles/171579/Sled-ekshana-s-taksito-17-godishniyat-mladej-e-nastanen-v-instituciya", "text": "Четири обвинения за 17-годишното момче, което прегази трима полицаи в петък. Той беше хванат зад волана на такси, без да има книжка и под въздействието на наркотици. Под строг конвой младежът беше отведен в дом за деца, лишени от родителски грижи. Димитър ще отговаря за притежание на наркотици и нанасяне на леки телесни повреди на трима униформени. Засега той няма да бъде арестуван. Прокуратурата му е наложила мярка - надзор на инспектор от детска педагогическа стая. Момчето вече е регистрирано няколко пъти за кражба и наркотици.", "date": "2019.02.25", "title": "След екшъна с таксито: 17-годишният младеж е настанен в институция"}
{"url": "https://www.novinite.bg/articles/171575/Krum-Zarkov-Ne-sa-izpalneni-usloviyata-da-se-varnem-v-plenarna-zala", "text": "„Чухме и разбираме призива на президента да се върнем в пленарна зала, но БСП прие това нелеко решение на своя Национален съвет с ясни условия. Условията към момента не са изпълнени”. Това заяви депутатът Крум Зарков по време ва пресконференцията на БСП, предаде БГНЕС.БСП приветства президента за ветото, което наложи на последните промени в Изборния кодекс. Очаквайте подробности. ", "date": "2019.02.25", "title": "Крум Зарков: Не са изпълнени условията да се върнем в пленарна зала"}
{"url": "https://www.novinite.bg/articles/171554/Grisho-se-varna-v-top-30", "text": "Първата ракета на България Григор Димитров се завърна в топ 30 на световната ранглиста на тенисистите без да участва в турнири през миналата година.Той изкачи две места до №29. Димитров е вече в Индиън Уелс, където се готви за Мастърс 1000 турнира, който започва на 4 март.Прогрес в класацията на АТР записа и Димитър Кузманов. Националът за Купа „Дейвис“ прескочи девет позиции до №326.Останалите българи в подреждането са Александър Лазов (№483) и Александър Лазаров (№491).В челната десетка няма абсолютно никакви размествания. Води Новак Джокович, следван от Рафаел Надал и Александер Зверев.При жените Виктория Томова прогресира с три места до 155-ото. Сесил Каратанчева прелетя 35 места и се завърна в топ 200 под №197.Елица Костова е №220 в ранглистата на WTA, а Изабелла Шиникова е 225-а.На върха Наоми Осака запази първото си място. Втора е Симона Халеп, а финалистката от Дубай Петра Квитова измести от третата позиция Слоан Стивънс.", "date": "2019.02.25", "title": "Гришо се върна в топ 30"}
{"url": "https://www.novinite.bg/articles/171536/Oskari-2019-Lenta-s-balgarsko-uchastie-grabna-priza-za-naj-dobar-film", "text": "Филмите \"Зелената книга\", \"Бохемска рапсодия\". \"Рома\" и \"Черната пантера\" се превърнаха в основните победители на вечерта на най-големите отличия в киното - 91-ите награди \"Оскар\", които бяха раздадени на церемония в \"Долби Тиътър\" в Лос Анджелис тази вечер.Филмът на Питър Фарели \"Зелената книга\", който бе номиниран в общо пет категории, взе наградата за най-добър игрален филм, за най-добър oоригинален сценарий и донесе на актьора Махершала Али очаквано отличие в категорията за най-добра поддържаща мъжка роля. Режисьорът обяви, че без него и Виго Мортенсен в главната роля, този филм не би бил така успешен.Заедно с Фарели, продуцентите и целия екип, на сцената за първи път се качи и български актьор. Димитар Маринов, който играе един от музикантите във филма, носеше в джоба на сакото си българското знаме. Камерата на телевизионното предаване на два пъти улови малкия флаг в кадър.Втората церемония без водещ в историята на наградите \"Оскар\", която бе и с 30 минути по-малко телевизионно време за разлика от предходни години, мина някак припряно. Още в началото на февруари организаторите предупредиха участниците, че имат на разположение по 90 секунди, за да благодарят, след което речите им ще бъдат прекъсвани. Такъв подход се наложи неколкократно през вечерта, в която мнозина бързаха да преборят емоцията от наградата и колкото се може по-бързо да кажат думите и имената, които си бяха написали предварително. Част от тях биваха прекъснати от музика и спиране на микрофона, което в телевизионното предаване бе замаскирано с монтаж на общи кадри към сцената и публиката.Шоуто бе открито с изпълнение на групата \"Куин\" и Адам Ламбърт, които направиха комбинация от хитовете си We Will Rock You и We Are The Champions. Сред останалите музикални изпълнения за вечерта бяха съкратени версии на дуета на Лейди Гага и Брадли Купър, както и на соловите на Дженифър Хъдсън и Бети Мидлър.Най-много статуетки получи \"Бохемска рапсодия\", който бе сочен като фаворит за категорията главна мъжка роля. Рами Малек, който играе покойния вокалист на \"Куин\" Фреди Меркюри, обяви: \"Може и да не съм бил очевидният избор, но предполагам, че се получи.\" От сцената той благодари на групата за шанса да се превърне в малка част от тяхната музикална история и наследство и че филмът разказва за един гей емигрант, който се бори за гласа си и правото да докаже себе си.Малек допълни, че е първо поколение американец в семейство на емигранти от Египет. \"Част от моята история се пише в момента, затова благодаря на всеки, който повярва в мен. Ще ценя този момент до края на живота си\", каза още актьорът.\"Бохемска рапсодия\" получи още три награди в категории за най-добър звуков монтаж, смесване на звука и филмов монтаж.\"Рома\" на Алфонсо Куарон, който водеше номинациите в общо десет категории, спечели в три от тях - за най-добър чуждестранен филм, за режисьор и операторско майсторство. Полубиографичният филм, вдъхновен от живота и израстването на Куарон в Мексико, допълни колекцията му от оскари след предходните два от филма \"Гравитация\".Макар да имаше също десет номинации \"Фаворитката\" взе само едно отличие, но за сметка на това водещо и изненадващо - за изпълнението на британската актриса Оливия Колман в главната женска роля. За фаворит в категорията до последно се смяташе Глен Клоуз, която на 71 години държи рекорда за най-многократно номинираната актриса без спечелена статуетка и в наградния сезон досега бе предпочитан носител на наградата за ролята си в \"Съпругата\".Видимо развълнувана и с присъщата за нея скромност и чувство за хумор, Колман припомни, че в миналото, преди да стане актриса, е работила като чистачка и много често, докато е чистела, си е представяла как взима \"Оскар\".Освен \"Фаворитката\" с по една статуетка останаха още \"Вице\", \"Ако Бийл стрийт можеше да говори\", \"Първият човек\", BlacKkKlansman и \"Роди се звезда\".Първият в историята на наградите филм за супергерои, номиниран за най-добър филм - \"Черната пантера\", имаше седем номинации и бе отличен с награда в три категории - за дизайн на продукцията, за костюми и за оригинална филмова музика.Както и на наградите, предхождащи церемонията на Академията, Лейди Гага, Марк Ронсън, Антъни Розамондо и Андрю Уайът донесоха на \"Роди се звезда\" наградата за най-добра оригинална песен за дуета на певицата и актриса с режисьора и изпълнител на главната роля Брадли Купър.Режисьорът Спайк Лий получи втория в кариерата си \"Оскар\" с филма BlacKkKlansman в категорията за най-добър адаптиран сценарий. Лий скочи от радост върху връчващия статуетката Самюел Л. Джаксън, след което произнесе единствената за вечерта реч с политически отенък.\"Не забравяйте, че зад ъгъла чакат избори 2020 г. за президент и всички трябва да застанем на правилната страна на историята, да направим моралния избор между любов и омраза и да постъпим правилно\", бяха последните думи на Лий. След тях в залата бе пусната музика, въпреки че на сцената режисьорът продължи да говори, но микрофонът му бе спрян.", "date": "2019.02.25", "title": "\"Оскари 2019\": Лента с българско участие грабна приза за най-добър филм"}
{"url": "https://www.novinite.bg/articles/171537/SASht-otlojiha-povishavaneto-na-mitata-za-Kitaj", "text": "Доналд Тръмп обяви, че ще отложи увеличаването на митата върху китайския внос в размер на над 200 милиарда долара, след като беше постигнат значителен напредък в преговорите между двете страни.\"Тощу-що приключихме голяма среща с Китай. Работим много добре и имахме дълъг уикенд, Ако всичко върви добре, ще имаме много добри новини през следващата седмица или две\", каза президентът на САЩ Доналд Тръмп.Новите мита от 25% трябваше да влязат в сила на 1 март. Те засягаха стоки, които вече се облагат с 10 на сто.", "date": "2019.02.25", "title": "САЩ отложиха повишаването на митата за Китай"}
{"url": "https://www.novinite.bg/articles/171541/2020-g-ES-spira-da-varti-strelkite-koj-koe-vreme-shte-izbere", "text": "Европейският съюз ще престане да сменя времето два пъти годишно от 2020 г. Това съобщи евродепутатът Емил Радев.Дебатът, започнал преди две години, получи реакция от Европейския парламент, който гласува смяната от стандартно към лятно часово време, да бъде преустановена от 2020 г.\"Европейската комисия искаше това да стане още от 2019 г., но в Европейския парламент надделя мнението да се даде още една година, за де хармонизират всички процеси и да се подготвят всички държави членки\", заяви пред БНТ Емил Радев.Германия и скандинавските страни вероятно ще изберат стандартното часово време, докато южните държави - лятното.Проучване на Европейската комисия показа, че българите предпочитат лятното време да остане постоянно. На същото мнение са повечето държави от южна Европа. Германия и скандинавските страни предпочитат стандартното часово времеСпоред Радев това няма да предизвика проблеми.Евродепутатът посочи, че причината за въвеждане на смяната на времето е била икономическа - пестене на разходи за осветление. Оказало се, обаче, че ползите не са толкова големи. Всеки българин например пести около 54 стотинки годишно.Последиците за здравето са негативни, посочи Радев. Той цитира увеличаване на сърдечно-съдовите заболявания, безсънието и на пътните произшествия.\"Ползите са доста по-малко от потенциалните вреди, а когато говорим за здравето на гражданите, не можем да правим компромис\", обясни Радев.", "date": "2019.02.25", "title": "2020 г. ЕС спира да върти стрелките – кой кое време ще избере?"}
{"url": "https://www.novinite.bg/articles/171563/Premierat-Bojko-Borisov-v-Egipet-Predizvikatelstvata-na-Blizkiya-iztok-i-Severna-Afrika-sa-predizvikatelstva-i-za-ES", "text": "„Предизвикателствата, пред които е изправен регионът на Близкия изток и Северна Африка, са предизвикателства и за ЕС. Това може да се обясни както с географската ни близост, така и с изградените в годините връзки в търговията, икономиката, образованието, културата и други“.Това посочи министър-председателят Бойко Борисов в изказването си на Първата среща на високо равнище между държавите членки на ЕС и на Лигата на арабските държави (ЛАД) в египетския град Шарм Ел-Шейх. Българският премиер акцентира, че е необходимо в рамките на наличния инструментариум и институционални възможности, ЕС и ЛАД да намерят подходящия и възможен начин за справяне с общите проблеми и предизвикателства. „България смята за изключително важна дейността на ЛАД и своето сътрудничество с нея в контекста на всеобщия стремеж за избягване на нови разделения и конфронтации на основата на религиозни или културни различия“, обърна се министър-председателят Борисов към световните лидери в Шарм Ел-Шейх.Той подчерта, че установеното тясно партньорство, основано на доверие, исторически връзки и споделени интереси, ще придобива още по-динамични измерения както в интерес на страните ни, така и за справянето с глобалните предизвикателства. „В тази връзка бих искал да повторя известното мото „Единни ще устоим, разделени ще загубим!”, каза премиерът Борисов по време на първия панел на срещата на върха. Той бе посветен на укрепването и задълбочаването на евро- арабското партньорство и справянето с глобалните предизвикателства. Министър-председателят Борисов заяви, че настоящата Първа среща на върха между ЕС и ЛАД е логично продължение на вече съществуващите формати на провеждане на съвместни министерски срещи. Но тя е и нещо повече - силен политически сигнал за ангажираност с проблемите на региона, които се обсъждат в Шарм Ел-Шейх. „Нашето присъствие днес е категорично доказателство, че въпреки съществуващите различия между нас, можем да водим честен и открит диалог. Уверен съм, че в дух на сътрудничество и взаимно доверие може да бъде намерен правилният подход за обсъждане на въпросите от взаимен интерес“, каза още българският премиер.В изказването си той се спря още на сериозните промени в някои страни от Близкия изток и Северна Африка, които из основи промениха облика не само на региона, но и на света като цяло. „В тази връзка глобалните предизвикателства, пред които сме изправени, изискват глобални решения. ЕС и ЛАД трябва да се опитат да задълбочат сътрудничеството си в области като борбата с тероризма, превенцията на конфликти, ранното предупреждение и управление на кризи, в хуманитарната помощ, борбата с трансграничната организирана престъпност и неразпространението на оръжия“, изброи премиерът Борисов. Министър-председателят добави, че фокус на общите действия трябва да се постави също върху неконтролираната миграция, трафика на хора, икономическата и социална несигурност, екологичните проблеми и др. Те също изискват многостепенни отговори, формирани на основата на солидарност и споделена отговорност.", "date": "2019.02.25", "title": "Премиерът Бойко Борисов в Египет: Предизвикателствата на Близкия изток и Северна Африка са предизвикателства и за ЕС"}
{"url": "https://www.novinite.bg/articles/171561/Vietnam-obeshtava-maksimalno-nivo-na-sigurnost-za-sreshtata-mejdu-Tramp-i-Kim", "text": "Севернокорейският лидер Ким Чен-ун пътува в брониран влак за Виетнам, а американският президент Доналд Тръмп след броени часове ще се качи на самолета за виетнамската столица, където с ускорени темпове приключва подготовката за срещата на върха между двамата лидери, предаде Асошиейтед прес.Властите в Ханой заявиха днес, че са имали само десет дни за подготовка, но обещават сигурността да е на максимално равнище за събитието, което ще привлече вниманието на целия свят. За сравнение, Сингапур разполагаше с близо два месеца за подготовката на първата среща на върха между Тръмп и Ким миналата година.Тръмп ще пристигне във Виетнам утре вечер, предаде Ройтерс, като се позова на изявление от днес на виетнамското външно министерство.Президентът на САЩ ще се срещне в сряда сутринта с виетнамския президент и генерален секретар на комунистическата партия Нгуен Фу Чонг.Срещата на Ким и Тръмп е насрочена за сряда и четвъртък, припомня Ройтерс.Кинолози от тайните служби на САЩ извършиха инспекция със специално обучени кучета на ханойския хотел \"Дж.У.Мариот\" (JW Marriott), където се очаква да отседне президентът Доналд Тръмп.", "date": "2019.02.25", "title": "Виетнам обещава максимално ниво на сигурност за срещата между Тръмп и Ким"}
{"url": "https://www.novinite.bg/articles/171582/Razbiha-prestapna-grupa-za-trafik-na-migranti-ot-Turciya", "text": "Служители на ГДБОП неутрализираха престъпна група за трафик на мигранти от Турция. Повдигнати са обвинения на четирима души.Специализираната операция е проведена на 24 февруари на територията на столицата под надзора на Специализираната прогуратура.Лидер на престъпната група е афганистански гражданин, законно пребиваващ в страната, на когото е било отказано убежище на чужденец. Той е задържан в център за мигранти в столицата, където е живеел. Всички участници в групата са българи.Според събраните до момента данни, групата е действала епизодично от февруари 2015 г. Тя е организирала превеждането на мигранти от Турция през „зелена“ граница, транспортирането им с различни автомобили през страната и прекарването им през българо-сръбската граница (отново с автомобили).Специализираната прокуратура внесе в Специализирания наказателен съд искане за налагане на мярка за неотклонение „задържане под стража“ на двама от обвинените, в т.ч. на ръководителя на групата. На двама от участниците са наложени парични гаранции.", "date": "2019.02.25", "title": "Разбиха престъпна група за трафик на мигранти от Турция"}
{"url": "https://www.novinite.bg/articles/171545/Tereza-Mej-obmislya-plan-za-otlaganeto-na-Brexit", "text": "Британският премиер Тереза Мей обмисля план, при който излизането от ЕС, ще бъде отложено с до два месеца, пише вестник \"Телеграф\".Британското правителство е разработило серия от варианти, които са били разпространени през уикенда с цел да се избегне оставката на министри, които са били решени да подкрепят усилията на парламентаристи да не допуснат излизане без сделка от ЕС. Вариантите включват оправяне на официална молба до Брюксел за отлагане на датата за Brexit, ако Тереза Мей не може да осигури до 12 март такова споразумение, което да бъде подкрепено от британските депутати.Същевременно днес Мей даде индикация, че иска да продължи с работата си като премиер. Тя заяви, че все още има много да се направи с оглед изпълнение на обещанията, които тя е поела при идването си на власт.През декември Мей каза, че няма да оглавява партията за следващите избори, но тя отказа да посочи дата, на която би се оттеглила. Появиха се слухове, че някои нейни министри искат тя да се оттегли още след местните избори през май.Днес Мей отхвърли обвиненията на някои членове на своята Консервативна партия, че \"тя има проблем с имиграцията\". Миналата седмица в това я обвини депутатката Анна Сурби, която каза, че напуска партията.Тя каза, че Мей има проблем с имиграцията, който й връзвал ръцете в преговорите за Brexit. Запитана в египетския курорт Шарм ел Шейх дали има такъв проблем, Мей каза: \"Не. Постоянно казвам, че имиграцията е добра за тази страна\".Мей, която беше вътрешен министър в продължение на шест години, превърна темата за имиграцията в една от ключовите точки за преговорите й с Брюксел за напускане на ЕС. Тя каза, че това, че хората са подкрепили през 2016 г. идеята за Brexit, означава, че те вече не искат свобода на движението - един от основните стълбове на ЕС.", "date": "2019.02.25", "title": "Тереза Мей обмисля план за отлагането на Brexit"}
{"url": "https://www.novinite.bg/articles/171533/Slanchevo-no-studeno", "text": "Днес ще бъде предимно слънчево. Повече облаци ще има преди обяд в Югоизточна България и там на отделни места ще превалява слаб сняг. Вятърът ще е слаб от запад-северозапад, в Югоизточна България – умерен, от север. Дневните температури ще се повишат и максималните ще бъдат предимно между 2° и 7°, в София - около 2°. В планините ще бъде предимно слънчево. Ще духа умерен източен вятър, който към края на деня ще отслабне и ще се ориентира от север. Максимална температура на височина 1200 метра – около минус 2°, на 2000 метра – около минус 6°.Над Черноморието ще бъде предимно слънчево, с повече облаци в сутрешните часове. Ще духа до умерен вятър, по северното крайбрежие от северозапад, по южното от север-североизток. Максималните температури ще бъдат между 3° и 5°. Температурата на морската вода е 6-7°. Вълнението на морето ще бъде 2-3 бала.", "date": "2019.02.25", "title": "Слънчево, но студено"}
{"url": "https://www.novinite.bg/articles/171547/Sobstvenikat-na-Agenciya-Fokus-pochina-iznenadvashto", "text": "Изненадващо тази сутрин в 04.00 часа почина собственикът на най-голямата българска Радиоверига и Агенция \"Фокус\" Красимир Узунов.Той си отиде на 56 години.Красимир Узунов е журналист и бизнесмен.Основа първата частна информационна агенция през 2000 г.  Оттогава досега той беше и президент на агенцията. \"Фокус\" предлага денонощно новини на български и английски език.Узунов е роден в Пещера. Завършва с отличие Висшето военно артилерийско училище (ВНВАУ) \"Георги Димитров\" в Шумен през 1985 година, специалност Политически профил.Произведен е в чин лейтенант на 31 август 1885 г. Випуск \"Сливнишки\". Служи във ВНВАУ през 1985 – 1987 г. През 1987 г. печели конкурс във вестника на Сухопътните войски.През 1989 г. вестникът е закрит.През 1990 г. с конкурс е назначен за заместник-началник на Международни информация във вестник \"Народна армия\".През 1990 г. става известен с прякора \"Поручика\", след като публикува коментар във вестник \"Демокрация\", подписан като Поручик Красимир Узунов.През 1990 г. създава първия клуб на Офицерската Легия \"Раковски\" в Шумен. Заедно с подполковниците Митко Шопов и Петко Петков регистрира организацията в Хасково, където се среща с капитан Дойчин Бояджиев. Избран е за говорител на Легията.Напуска армията през септември 1991 г. заради участие в парламентарните избори на 13 октомври 1991 г. в листата на \"Конституционният форум\" на професор Николай Генчев, като водач на листата в Кюстендил. В края на октомври 1991 г. се завръща на военна служба и е назначен началник на отдел \"Информация\" в Министерството на отбраната в екипа на министър Димитър Луджев. През май 1992 г. подава оставка и напуска окончателно армията. Работи в Македония, Косово, Албания, Босна и Херцеговина. Пише коментари за различни издания и издава книги.На 30 октомври 1998 г. е обявен за нежелана персона за комунистическото правителство на Македония на Бранко Цървенковски. Забраната да посещава Македония е отменена от правителството на ВМРО-ДПМНЕ на премиера Любчо Георгиевски.Автор е на стотици публикации в български и чужди издания по проблемите на Македония, Западните Балкани, армията, националната сигурност, реформите в службите за сигурност и българската военна история.На 20 септември 2016 г. заедно с началника на отбраната генерал Константин Попов и бившия командващ на ВМС адмирал Пламен Манушев организират военна церемония и заупокойна молитва в памет на загиналите български офицери и войници в боевете на връх Каймак-Чалан през септември и октомври 1916 г.Удостоен е за \"Следовник на народните будители\" за 2014 г. от Съюза на народните читалища. Награждаван е с лично оръжие от министъра на отбраната Николай Свинаров, с почетен \"Войнишки нож\" от началника на Генералния щаб генерал Никола Колев, със сабя от министъра на отбраната Николай Цонев, със сабя от ръководството на ДАНС, със знак \"За принос към Министерството на отбраната\" от министъра на отбраната Ангел Найденов през 2014 г. и със знак \"Достойнство и чест\" от министъра на отбраната Красимир Каракачанов през 2018 г.Удостоен е с титлата \"Доктор хонорис кауза\" на Военна академия \"Георги Раковски\" от 15 февруари 2017 г.Вечна му памет!", "date": "2019.02.25", "title": "Собственикът на Агенция \"Фокус\" почина изненадващо"}
{"url": "https://www.novinite.bg/articles/171560/Dve-godini-zatvor-za-teglene-na-pari-ot-chujda-karta", "text": "\r\nВарненският окръжен съд осъди жена на 2 години лишаване от свобода и 600 лева глоба за теглене на пари от чужда карта.\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.25", "title": "Две години затвор за теглене на пари от чужда карта"}
{"url": "https://www.novinite.bg/articles/171559/Mitnicheski-slujiteli-otkriha-chasti-za-pistoleti-oblepeni-po-tyaloto-na-maj", "text": "Митнически служители на Митнически пункт Малко Търново откриха външни части за 10 пистолета, в джобове и облепени по тялото на мъж - турски гражданин. Той е пристигнал на МП Малко Търново с лек автомобил с чуждестранна регистрация на 20.02.2019 вечерта, в посока към Турция. Пред българските митнически служители е  обявил, че няма нищо за деклариране. Служители от териториален отдел „Митническо  разузнаване и разследване Южна морска“ в ГД „Митническо разузнаване и разследване“ на Агенция „Митници“ селектират автомобила за щателна митническа проверка. По време на проверката, при личен преглед на шофьора, митническите служители откриват в два вътрешни джоба на дрехите му и облепени по тялото му общо 5 пакета, съдържащи 10 броя долна външна част за пистолети, с изписано лого на австрийска марка пистолети и изписани серийни номера. Контрабандно пренасяните части за пистолети са иззети. Работата по случая продължава.", "date": "2019.02.25", "title": "Митнически служители откриха части за пистолети, облепени по тялото на мъж"}
{"url": "https://www.novinite.bg/articles/171551/KZP-Obshtata-kartina-pokazva-che-zimniyat-turisticheski-sezon-proticha-spokojno", "text": "Зимният туристически сезон протича спокойно. Това показва общата картина, която обединява резултатите от нашите проверки в курортите, усилията на всички институции и на бранша, както и поведението на самите туристи. Коментира председателят на Комисията за защита на потребителите (КЗП) Димитър Маргаритов пред БНР, съобщиха от пресцентъра на КЗП. „Ние ангажираме нашите колеги, които работят и в други части на страната сега да бъдат в зимните курорти, за да имаме по-уплътнено присъствие. Най-вече, за да може да реагираме бързо тогава, когато има конкретна жалба или сигнал”, посочи Маргаритов. Той обяви, че при извършените основно по план-програмата на Комисията няколкостотин проверки в по-малко от десет процента от случаите са установени нарушения, като уточни, че някои от проверките все още не са приключили. „Нарушенията основно са свързани с констатирано разминаване между справедливите очаквания на хората да получат качествен туристически продукт и тук-таме известни пропуски, свързани с това част от услугите да не бъдат предоставени. Има и по-дребни административни нарушения, като непоставена категорийна символика, липса на цените на услугите и пр.”, даде примери председателят на КЗП. Той подчерта, че е необходимо проверките да продължат до края на сезона, качеството на услугата да бъде на необходимото ниво, да не се разочароват хората и да са доволни и спокойни.Според председателя на КЗП спокойният туристически сезон се дължи на множество фактори.„Отдавам го на това, че в последните години има обща воля на институциите за затягане на дисциплината. Онзи ден, например беше представена от министъра на туризма новата система, която ще позволи много по-голяма прозрачност във всички места за настаняване, включително и по-нискокатегорийните, където твърдим, че има губещи се информация и детайли относно предоставянето на услугите. Според мен, усилията на институциите, поведението на самите хотелиери и ресторантьори, бдителността на потребителите, която в последно време също е завишена, доведоха дотам, че за радост по-рядко се срещат нарушения. Може би и медиите го усещат по това, че в сравнение с минали периоди, като че ли няма чак толкова много оплаквания директно към средствата за масова информация”, коментира Маргаритов. „Ясно е статистически, че се увеличава броят на туристите и че растат приходите от туризъм в България. Данните и на Министерството на туризма, и на Националния статистически институт показаха за миналата година ръст, който досега не беше достиган изобщо в абсолютен мащаб на броя на хората, и над 7 милиарда лева постъпления, което прави туристическия бизнес стълб във формирането на БВП”, каза още Маргаритов. Запитан за профила на посещаващите българските курорти туристи той отговори така:„Чуваме различни мнения. Едни коментират, че тук е по-скъпо, отколкото в Италия или в Австрия. Същевременно някои казват, че туристите идват тук, защото им е много евтино по отношение на храната и алкохола. Тези неща не могат да бъдат верни и двете. Или едното от тях е вярно, а другото – не. Или и двете не са верни в някаква степен. Това означава, че има разумен компромис в съотношението цена-качество и оттам – по-широката палитра на потребителите, които се възползват от такъв тип туристически продукт. Разбира се, ние никога не бихме могли да достигнем нивата на онези държави, които от стотици години развиват ски центрове. Но това, което е постигнато досега и темпът, с който се върви напред, е изключително задоволително, въпреки трудностите, за които всички знаем. И перспективата е добра, но всяка от свързаните с процесите страни трябва да бъде максимално отговорна, за да постигнем идеалните условия за продължаващо положително развитие на целия отрасъл”, завърши Маргаритов.", "date": "2019.02.25", "title": "КЗП: Общата картина показва, че зимният туристически сезон протича спокойно"}
{"url": "https://www.novinite.bg/articles/171540/Samolet-kacna-avarijno-na-Letishte-Sofiya", "text": "Самолет на нискотарифна компания кацна аварийно на пистата на Летище София. Причината - според информацията на МВР самолетът, пътуващ от Будапеща към София се е приземил на пистата около полунощ заради съмнения за спукана гума. На място веднага са извикани екипи на пожарна и спешна помощ. Няма пострадали. Не е нарушен и графикът за изпълняване на полетите на летището.", "date": "2019.02.25", "title": "Самолет кацна аварийно на Летище София"}
{"url": "https://www.novinite.bg/articles/171577/Avariya-ostavi-bez-parno-i-topla-voda-chast-ot-plovdivskiya-Severen", "text": "Без парно и топла вода, заради авария, е квартал „Филипово“ в район „Северен“. Засегнати са живеещи по булевард „Дунав“ и още десетина улици, сред които и „Победа“, както и детската градина Дъга и Френската гимназия. От ЕВН – Топлофикация съобщиха, че  крайният срок за отстраняване на аварията е утре, но има и възможност включването към централното топлоснабдяване да стане и до края на днешния ден.Пробивът е станал в района на булевард „Дунав“ между улица „Победа“ и Карловско шосе“, където предстои смяна на топлопроводите. От миналата седмица движението там е ограничено в едната лента и в двете посоки.  EVN Топлофикация започна изграждането и на нов топлопровод в район „Западен“ в Пловдив. Дружеството ще положи общо 210 метра нов топлопровод за централно отопление на на нови жилищни сгради до Мол Пловдив. Строително ремонтните дейности включват пресичане на бул. „Свобода“ в района на кръстовището с „Владивосток“. То ще бъде последвано от преасфалтиране на бул. „Свобода“ от община Пловдив. Проектът за нова топлопреносна мрежа ще се извършва поетапно като движението на МПС по бул. „Свобода“ ще бъде в две ленти и няма да бъде спирано.Това са улиците, където в момента няма парно и топла вода, както и посочените на сайта на ЕВН срокове за отстраняване на пробива.Адрес ул. „Вук Караджич“ 1-5, бул. „Дунав“ 7-9, 11-13, 15-19, 21-23, 25-27, ул. „Иван Драсов“ 2-4, 24-28, ул. „Победа“ 62-64, 66-68, 70-72, бул. „Райна Княгиня“ 6-10, ул. „Стоян Заимов“ 18-20, ул. „Найден Попстоянов“ 1-5, 7-11, ул. „Филипово“ 7-9, 11-13, 15-17, 16-18, 41-43, ул. „Мануш Войвода“ 8-10, 12-14, 16-18, бул. „Райна Княгиня“ 1-3, 5-7, ул. „Стоян Заимов“ 16, вх. А, Б, В, Детска градина „Дъга“, Пето кметство, Френска езикова гимназия, ул. „Стоил Войвода“ 3,6, ул. „Харитон Куев“ 15, бул. „Дунав“ 44, „Дунав“ 66.Дата на изключване от:  25.2.2019 г. г.Дата на изключване до:  27.2.2019 г. г.Срок на изключването до :  17:00 ч.", "date": "2019.02.25", "title": "Авария остави без парно и топла вода част от пловдивския „Северен“"}
{"url": "https://www.novinite.bg/articles/171569/Ulica-Gen-Parensov-v-remont-ot-dnes", "text": "От днес започва ремонтът по ул. \"Ген. Паринсов\" в участъка между \"Шишман\" и \"Ген. Гурко\". Очкава се смяната на ВИК мрежата да приключи до 11-ти април, съобщават от Столична община. След реконструкцията на \"Софийска вода\" по тази отсечка ще започнат планираните строително-монтажни работи за обновяване на Централната градска част. Ще бъде пренареден паважът, ще бъдат направени нови тротоари и ще бъде допълнено озеленяването. Ако няма съществена промяна на метеорологичните условия ремонтът трябва да приключи до 30 май.", "date": "2019.02.25", "title": "Улица \"Ген. Паренсов\" в ремонт от днес"}
{"url": "https://www.novinite.bg/articles/171568/Falshivi-stolevki-plaznaha-iz-Bansko", "text": "Откриха фалшиви банкноти по 100 лв. в Банско.Сигналът в Районното управлание е постъпил около 09:30 ч. на 24 февруару (неделя).24-годишен мъж е получил две банкноти по 100 лева от емисия, която в момента не е в обръщение.Това се е случило пред заведение за хранене в зимния курорт, при опит на мъжа да обмени валута от непознато лице.По случая е образувано досъдебно производство, съобщиха от ОДМВР-Благоевград.", "date": "2019.02.25", "title": "Фалшиви столевки плъзнаха из Банско"}
{"url": "https://www.novinite.bg/articles/171543/Dneven-horoskop-za-ponedelnik", "text": "Дайте всичко от себе си да не усложнявате живота си излишно. Губите времето си в безсмислените неща, вместо да обърнете внимание на нещо по-смислено.Усещате тежест, която ви кара да се движите напред и това е нещо хубаво. Трябва да продължавате да преследвате целите и мечтите си.Подновете отношенията си с човек от миналото. Денят е подходящ да започнете всякакъв вид контакти, но не прекалявайте този път. Вижте повече на:", "date": "2019.02.25", "title": "Дневен хороскоп за понеделник"}
{"url": "https://www.novinite.bg/articles/171570/NAP-zapechata-200-obekta-za-neizdadeni-kasovi-belejki", "text": "\r\nНад 200 търговски обекти – магазини, барове, дискотеки, спортни клубове, хотели, бензиностанции и дори ветеринарна клиника са били запечатани от звеното „Фискален контрол“ на НАП от началото на годината.\r\n\r\nСпоред действащото законодателство неиздаването на касова бележка е основание за запечатване за срок до един месец, припомнят от НАП. Освен временното затваряне на обектите, на собствениците им са наложени и глоби, достигащи до 2000 лв. за всяко нарушение.\r\nОт началото на зимния туристически сезон фискалният контрол на НАП извършва масови проверки в зимните курорти и областните градове, като на някои места в страната патрулират униформени служители. Фискалните агенти използват специален софтуер за наблюдение от разстояние на оборотите на определени рискови търговци, чиито приходи значително се различават от обичайните за съответния бранш и територия.\r\n„Засилваме контрола в зимните курорти и централните части на областните градове. Запечатването на обекти за срок до 1 месец е тежка и неприятна мярка за търговците, която обаче може да бъде избегната с издаване на касова бележка за всяка покупка“ каза директорът на „Фискален контрол“ в НАП Спас Шишков по повод проверките.\r\n", "date": "2019.02.25", "title": "НАП запечата 200 обекта за неиздадени касови бележки"}
{"url": "https://www.novinite.bg/articles/171564/Kravodaritelska-akciya-v-bolnica-Pirogov", "text": "В болница \"Пирогов\" се организира безвъзмездна кръводарителска акция, съобщиха от лечебното заведение.Днес и утре, от 9.30 до 14.30 ч. желаещите могат да дарят кръв /в зала \"проф. Емил Таков\"/.Сред първите дарители днес са били д-р Благомир Здравков от Детска реанимация и д-р Антонио Тенев от Детска хирургия.Желателно е кръводарителите да са закусили, пили достатъчно вода и кафе, да нямат заболявания.", "date": "2019.02.25", "title": "Кръводарителска акция в болница \"Пирогов\""}
{"url": "https://www.novinite.bg/articles/171549/Chetirimata-narkodilari-ot-Varna-ostavat-v-aresta", "text": "\r\nЧетиримата наркодилъри, задържани при полицейска операция във Варна, остават в ареста, е решил Варненският окръжен съд в събота.\r\n\r\n\r\n\r\n\r\n\r\n\r\n\r\n\r\n", "date": "2019.02.25", "title": "Четиримата наркодилъри от Варна остават в ареста"}
{"url": "https://www.novinite.bg/articles/171585/Bankata-v-Nova-Zagora-vrashta-parite-na-oshtetenite-sled-kraya-na-proverkata", "text": "Клиентите на новозагорския банков клон, чийто сметки бяха източени неправомерно ще получат сумите веднага, след като приключи официалната проверка по случая.Това съобщиха от банката, без да се ангажират с конкретен срок. За първи път въпросната банка обяви подробности по случая.От източването на сметки в банков клон в Нова Загора са засегнати ограничен брой клиенти, съобщават от банката. Засегнатите клиенти са единствено от този град.След като е установено, че има нередност в системата за сигурност и надзор, самата банка веднага е започнала проверка на място и е подала сигнал до компетентните органи на реда. Засегнатите клиенти са извикани на място, за да разпознаят сметките си и да направят оспорване на транзакциите.Междувременно е образувано досъдебно производство от Окръжната прокуратура в Сливен.\"Към настоящия момент продължаваме активно своята вътрешна проверка с цел установяване автентичността на транзакциите, съгласно изискванията на приложимите нормативни актове\", допълват от банката.", "date": "2019.02.25", "title": "Банката в Нова Загора връща парите на ощетените след края на проверката"}
{"url": "https://www.novinite.bg/articles/171534/Vtora-sreshta-za-mrasniya-vazduh-sabira-grajdani-i-institucii-pri-ombudsmana-Maya-Manolova", "text": "Омбудсманът Мая Манолова организира днес, 25 февруари 2019 г., от 14.00 часа в институцията, втора среща за мръсния въздух. На 24 януари т.г., бе проведена първата тематична среща на граждани с отговорните институции и бе поет ангажимент след месец да бъде отчетено какви мерки и действия са предприети и какви са конкретните резултати от тях за преодоляване на замърсяването с фини прахови частици и за подобряване качеството на атмосферния въздух.Припомняме, че повод за свикване на форума станаха десетките жалби на граждани от цялата страна, сред които най-голям брой от жители на столицата – от кв. „Красна поляна“, кв. „Овча купел“, кв. „Западен парк“, район „Надежда“. Хората поискаха институциите да поемат ясни ангажименти за справяне с наднорменото замърсяване на въздуха. В срещата са поканени да участват всички отговорни по проблема институции – Столична община, министерствата на околната среда и водите, на здравеопазването, на транспорта, информационните технологии и съобщенията, на земеделието, храните и горите, на труда и социалната политика, на вътрешните работи, Национален институт по метеорология и хидрология, Химикотехнологичен и металургичен университет, Държавна агенция за метрологичен и технически надзор, заинтересовани граждани и неправителствени организации.", "date": "2019.02.25", "title": "Втора среща за мръсния въздух събира граждани и институции при  омбудсмана Мая Манолова"}
{"url": "https://www.novinite.bg/articles/171553/Prezidentat-shte-napravi-izyavlenie-po-povod-promenite-v-Izborniya-kodeks", "text": "В 12.05 часа президентът Румен Радев ще направи изявление за медиите на „Дондуков“ 2 по повод приетите от Народното събрание промени в изборното законодателство. Очаква се да стане ясно дали държавният глава ще наложи вето върху промените в Изборния кодекс.", "date": "2019.02.25", "title": "Президентът ще направи изявление по повод промените в Изборния кодекс"}
{"url": "https://www.novinite.bg/articles/171555/Zaharieva-Nadyavam-se-prez-dekemvri-Skopie-da-e-palnopraven-sayuznik-v-NATO", "text": "\"Надявам се през декември Република Северна Македония да е пълноправен съюзник в НАТО\". Това заяви вицепремиерът Екатерина Захариева след среща с външния министър на страната Никола Димитров. Захариева изрази надежда югозападната ни съседка да започне преговори за членство в Европейския съюз през юни. Това е първата визита на Димитров в България, след като бе прието новото име на страната. \"Ние отворихме нова страница в историята\", заяви Никола Димитров и благодари на България за подкрепата. В началото на месеца, когато постоянните представители на страните от НАТО ратифицираха протокола за присъединяването на Република Северна Македония към Пакта, Димитров беше категоричен:\"Ние излязохме от застоя и започнахме да ходим напред и ще продължим да ходим напред\". България беше една от първите държави, чийто парламент ратифицира протокола, а вицепремиерът Екатерина Захариева заяви:\"Скорошното членство на Република Северна Македония в Алианса ще ни направи съюзници, способни да участват в решаването на глобални регионални проблеми\".Никола Димитров ще бъде приет от държавния глава Румен Радев, който е убеден, че членството в НАТО е ключово за Северна Македония:\"Истинският бизнес, който иска да инвестира дълготрайно, живо се интересува от сигурността\". Пред България и Северна Македония стои предизвикателството за съдържанието на учебниците по история. Най-труден за постигане ще бъде компромисът за периода около Втората световна война:\"Тъй като е много силно идеологизирана интерпретацията на това време в сегашната Република Северна Македония, разбира се\", заяви в интервю за предаването \"Събота 150\" проф. Ангел Димитров, съпредседател на Смесената комисия от учени от България и Северна Македония.", "date": "2019.02.25", "title": "Захариева: Надявам се през декември Скопие да е пълноправен съюзник в НАТО"}
{"url": "https://www.novinite.bg/articles/171535/Ombudsmanat-predstavya-zakonoproekt-za-ogranichavane-na-privilegiite-na-banki-i-monopolisti", "text": "Омбудсманът Мая Манолова организира обществено обсъждане на тема: „Защита от неравноправни клаузи и свръхпривилегиите на банките”, което ще се  състои днес, 25 февруари 2019 г., от 11.30 часа в институцията /ул. „Георг Вашингтон“ № 22/. На форума общественият защитник ще представи законопроект за ограничаване на свръхправомощията на банките и  защита от неравноправни клаузи с промени в Гражданския процесуален кодекс. Срещу България има наказателна процедура заради несъответствие с правото на Европейския съюз във връзка с неравноправните клаузи в потребителските договори, за което Европейската комисия даде през януари т.г. на страната ни двумесечен срок за справяне с проблема. Целта на дискусията е да бъде обсъдена промяна в нормативната уредба, която да осигури защита на потребителите от неравноправни клаузи в договорите с монополни дружества, колектори, бързи кредити, банки и кредитни институции при снабдяването им с изпълнителен лист по реда на заповедното производство.", "date": "2019.02.25", "title": "Омбудсманът  представя законопроект за ограничаване на  привилегиите на банки и монополисти"}
{"url": "https://www.novinite.bg/articles/171581/Cvetanov-se-sreshtna-s-izpalnitelniya-direktor-na-Evropol", "text": "Председателят на Комисията по вътрешна сигурност и обществен ред Цветан Цветанов проведе работна среща с изпълнителния директор на Европол Катрин де Бол.Двамата обсъдиха стратегията на агенцията за периода 2020+, многогодишното програмиране и приоритетите за дейността й, съобщиха от Народното събрание. Де Бол увери Цветанов, че Европол интензивно работи да се превърне не само в мощен информационен център на ЕС по въпроси, свързани с престъпността, но и да предоставя гъвкава оперативна подкрепа на националните правоохранителни власти и да бъде платформа за европейски полицейски решения и авангард за иновации и изследвания в областта на правоприлагането. Цветан Цветанов изрази подкрепа и подчерта, че Европол трябва да помага на партньорските структури от различните държави-членки за постигане на необходимото ниво на съвместимост, както и да имат способността да вземат координирани или общи решения навременно.Цветан Цветанов и Катрин де Бол се обединиха около мнението, че агенцията изгражда доверие с партньори извън ЕС, като поставя Западните Балкани сред приоритетите си и отбелязва важността на активността по отношение на регионите на Близкия Изток, Северна Африка и Средиземноморието, както и на сътрудничеството с Турция. Отчетена беше добавената стойност към сигурността на Европа от продължаващото стратегическо сътрудничество със САЩ. Срещата се състоя в Букурещ по време на Четвъртото заседание на Съвместната група за парламентарен контрол на Европол. ", "date": "2019.02.25", "title": "Цветанов се срещна с изпълнителния директор на Европол"}
{"url": "https://www.novinite.bg/articles/171542/Nova-izmama-plazna-v-internet", "text": "Нови измамив интернет. Поръчваш скъпи стоки за няколкостотин лева, а получаваш гривни, пръстени или шалчета за няколко долара.В складовете на един от големите куриери всеки ден хиляди пратки тръгват към потребителите в страната. През последните седмици част от потребителите останаха неприятно изненадани. И вместо поръчаните от тях пратки останаха с празни ръце, или с почти празни. Въпреки че са платили за тях, 75% от жалбите в ЕПЦ са именно след покупки в интернет. Те са осъществени през сайтове-фантоми, социалните мрежи или от маркетплейсове. Част от тях - регистрирани в Китай или някоя екзотична дестинация.Млада жена попада в капана на мошениците през интернет. Влязох в сайта – видях, че имат много добри цени на продуктите. Харесах си едно зимно яке, закупих си ботуши, обувки и финално едни маратонки. 530 лв. беше стойността на поръчката ми, каза потърпевшата пред Нова телевизия.За марковите стоки жената плаща още при поръчката - през сайта на онлайн търговеца. Доставката обаче се забавя с месеци. До миналата седмица, когато пратките пристигат, но не със стоките, които потърпевщата очаква.Тя не е единствената излъгана. Само за последните седмици сигналите за подобни измами в Европейския потребителски център, растат. Схемата при всички е една и съща. Потребителите си поръчват най-често маркови дрехи и обувки, а вместо това получават различни стоки – гривнички, пръстени, цвички, очила – от няколко долара – много често върху тях седи и цената, заяви Игнат Арсенов от Европейския потребителски център.Именно така търговецът доказва, че пратката е доставена. А потребителят остава не само с празни, но и с вързани ръце.Най-често няма шанс да намерим търговеца – получаваме стока, която не е обозначена по никакъв начин – не знаем какво получаваме: стока-менте или друг предмет, който няма нищо общо с нашата поръчка. Много често зад тези електронни магазини не стои някоя голяма фирма, а стои физическо лице, което има за цел да се крие максимално бързо зад различна държава, различна самоличност, каза експертът по киберсигурност Александър Ненов.При схемата – мнимите търговци ни привличат с атрактивни предложения, на ниски цени, насочени конкретно към нас. Преди това ни проучват подробно - какво разглеждаме и купуваме в интернет. Привличат ги евтините цени – всичко е намалено. Това е друга индикация – няма такъв търговец, на който всички стоки на сайта да имат намаление. Става чрез социалните мрежи – чрез реклама, които ни следят с т.нар. \"бисквитки\" – или с изскачащите прозорци на мобилните ни телефони и ние попадаме \"случайно\" на тези сайтове\", заяви Арсенов.Имат много ясно таргетиране към съответната аудитория, например - мъже над определена възраст, жени над определена възраст. Ние влизаме в сайта и откриваме атрактивни за нас приложения, които са нашата любима марка, защото вече сме харесали страницата на тази марка, каза Ненов.Според онлайн търговците в България подобни измами пречат и на имиджа на коректните електронни магазини. Тези практики създават недоверие в потребителите – и дори да не се откажат от пазаруване онлайн – са много по-критични – увеличава се обслужването на клиент, а за да го убедиш, че си истински – забавя развитието на онлайн продажбите, заяви Любомир Русанов от Българска Е-комерс Асосиация.Кои сайтове са фантоми - можем да разпознаем по дизайна на самия онлайн магазин. Обикновено такива сайтове за измами са откраднали съдържание и копират визия, но често не са изпипани визуално. Има грешки, размествания, които правят впечатление, добави Русанов.Проверяваме и дали сайтът съдържа задължителната по закон информация за търговеца. За да сме сигурни, че не става дума за фалшив сайт, трябва да следим и за задължителни защити в домейна на онлайн магазина.Ако се съмняваме – можем да проверим и за мнения или оплаквания на други потребители в интернет форумите. А за Мария единствен изход остава да оспори плащането.При картовите плащания има гаранция и можем да оспорим едно плащане по редица причини. Потребителят на първо място трябва да се свърже с банката, която му е издала картата и да се уведоми как да оспори плащането. Плащането може да е оспорено и ако доставените стоки като качество, не отговарят на поръчаното или ако има разминаване в сроковете на доставка. Процедурата се нарича charge back – \"оспорване на плащане\". Първо трябва да сме сигурни за точната причина за оспорване на плащане и в документацията да се посочи вида на оспорване – нужен е доказателствен материал, който да се предостави, каза експертът по картови плащания Ваня Манова.", "date": "2019.02.25", "title": "Нова измама плъзна в интернет"}
{"url": "https://www.novinite.bg/articles/171552/Majdel-obsadi-transatlanticheskite-otnosheniya-s-Gordan-Sondland-poslanik-na-SASht-kam-ES", "text": "\"Дълго време близкото сътрудничество между ЕС и САЩ бе приемано за даденост. Исторически това партньорство има важна роля в развитието на Европа и света, днес обаче се налага да го преосмислим и да му влеем нова енергия.САЩ и ЕС са логични партньори в отбраната, търговията, дигиталната икономика, в борбата с тероризма и това трябва да са приоритетни сфери.\", заяви българският евродепутат Ева Майдел (ГЕРБ/ЕНП ) по време на дискусия на високо ниво, посветена на трансатлантическия диалог, организирана от Центъра за европейски политически изследвания (CEPS) на 22 февруари 2019г. в Брюксел. В дебата участваха посланика на Съединените американски щати към ЕС, Гордън Сондланд, както и Джоузеф Брамл от германския Съвет за външни отношения. Събитието е част от годишната конференция \"Лаборатория за идеи\" на брюкселския мозъчен тръст CEPS. Фокусът на дискусията бе съвместната политика между Европа и Съединените американски щати в настоящата геополитическа обстановка. \"В САЩ има нова администрация и нов дневен ред. Европа също се променя интензивно в последните 4 години. Не можем да си позволим да се стоим в миналото. Нов мост между двете страни на Атлантическия океан може да се изгради единствено чрез отворен диалог.\", коментира още Ева Майдел, която е заместник член на Делегацията към Европейския парламент за връзки със САЩ. Тематичният дебат между Майдел, Сондланд и Брамл бе проследен от над сто представители от академичните среди, дипломати, журналисти и политически анализатори.", "date": "2019.02.25", "title": "Майдел обсъди трансатлантическите отношения с Гордън Сондланд, посланик на САЩ към ЕС"}
{"url": "https://www.novinite.bg/articles/171538/Cvetanov-shte-uchastva-v-sreshta-na-Evropol", "text": "Делегация на Народното събрание, ръководена от председателя на Комисията по вътрешна сигурност и обществен ред Цветан Цветанов, ще участва в Четвъртата среща на Съвместната група за парламентарен контрол на Европол, която ще се проведе в Букурещ на 25 февруари 2019 г.Делегацията на НС включва още председателя на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения Димитър Лазаров и Мустафа Карадайъ, член на Комисията по вътрешна сигурност и обществен ред и Комисията за контрол над службите за сигурност.По време на срещата ще бъде изслушано ръководството на Европол и Европейския надзорен орган по защита на данните, на Еропейския център за киберпрестъпност и др. Цветан Цветанов ще представи доклад за участието си в срещите на Управителния съвет на Европол в периода септември 2018 г. - февруари 2019 г. ", "date": "2019.02.25", "title": "Цветанов ще участва в среща на Европол"}
{"url": "https://www.novinite.bg/articles/171546/Premierat-razgovarya-s-emira-na-Kuvejt", "text": "Преди началото на форума в египетския град Шарм Ел-Шейх министър-председателят Бойко Борисов проведе двустранни срещи с емира на Кувейт Сабах ал Ахмад ал Джабер ас Сабах и с вицепремиера за международните отношения и сътрудничеството на Оман Асаад Бин Тарик.Българският премиер изрази надежда, че срещата на върха между държавите-членки на Европейския съюз и държавите-членки на Лигата на арабските държави ще протече в дух на сътрудничество и доверие. Това ще покаже, че въпреки различията помежду ни, можем да водим честен и открит диалог, изтъкна премиерът Борисов. По думите му Европейският съюз и Лигата на Арабските Държави се сблъскват с редица общи проблеми, което прави евро-арабските отношения изключително важни.Премиерът Борисов отбеляза значението на дейността на Лигата на Арабските Държави и сътрудничеството с България в контекста на всеобщия стремеж към избягване на нови разделения и конфронтации на основата на религиозни или културни различия.Преди началото на срещата на върха в Шарм Ел-Шейх министър-председателят Бойко Борисов разговаря също с президента на Египет Абдел Фатах ас Сиси, както и с председателя на Европейския съвет Доналд Туск.", "date": "2019.02.25", "title": "Премиерът разговаря с емира на Кувейт"}
{"url": "https://www.novinite.bg/articles/171548/Maya-Manolova-Zakon-tryabva-da-ogranichi-pravomoshtiyata-na-bankite", "text": "\r\nЗаконопроект, който да ограничи свръхправомощията на банките и монополистите представя омбудсманът Мая Манолова. Тя ще се бори, това да стане с промени в Гражданския процесуален кодекс.\r\n\r\n“Предлагаме четири нива на защита и длъжникът може да обжалва клаузи по задължението“, каза пред НОВА Манолова. Омбудсманът обясни, че има наказателна процедура срещу България заради несъответствие с правото на Европейския съюз във връзка с неравноправните клаузи в потребителските договори. Еврокомисията ни е дала двумесечен срок за справяне с проблема, който започнал да тече от януари тази година..\r\nСпоред Манолова политическите сили трябва да се обединят за да се защитят правата на потребители.\r\n", "date": "2019.02.25", "title": "Мая Манолова: Закон трябва да ограничи правомощията на банките"}
