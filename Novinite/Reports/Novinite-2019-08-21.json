{"url": "https://www.novinite.bg/articles/179429/Poveche-ot-polovinata-britanci-iskat-referendum-za-eventualnoto-sporazumenie-za-Brexit", "text": "Повече от половината британци подкрепят идеята евентуалното крайно споразумение за Brexit да бъде подложено на референдум. Това показва представено в сряда допитване, съобщават Ройтерс и БТА.52% от запитаните смятат, че ако се постигне сделка, тя трябва да бъде гласувана на референдум, 29% са против, а 19% нямат мнение, показва анкетата на социологическа агенция Кантар.Според същото допитване управляващите консерватори имат значителна преднина пред опозиционната Лейбъристка партия по отношение на подкрепата на избирателите – 42% спрямо 28 на сто.", "date": "2019.08.21", "title": "Повече от половината британци искат референдум за евентуалното споразумение за Brexit"}
{"url": "https://www.novinite.bg/articles/179399/Nameriha-ostanki-napodobyavashti-choveshki-kosti-kraj-selo-Gradeshnica", "text": "Намериха останки, наподобяващи човешки кости край село Градешница. Това съобщиха от ОДМВР- Враца. На 20 август земеделски производител от селото е подал сигнал на тел. 112, че по време на работа в землището е намерил останки наподобяващи човешки кости. ", "date": "2019.08.21", "title": "Намериха останки, наподобяващи човешки кости, край село Градешница"}
{"url": "https://www.novinite.bg/articles/179436/Postoyanen-arest-za-shefa-na-specprokuraturata-v-Severna-Makedoniya", "text": "\r\nГлавният прокурор на Република Северна Македония Любомир Йовевски поиска постоянен арест за ръководителя на Специалната прокуратура Катица Янева.\r\n\r\n\r\n\r\n\r\n\r\n\r\n\r\n\r\n", "date": "2019.08.21", "title": "Постоянен арест за шефа на спецпрокуратурата в Северна Македония"}
{"url": "https://www.novinite.bg/articles/179389/Otnovo-shte-e-slanchevo-sled-obyad-i-goreshto", "text": "Днес отново ще е слънчево, след обяд и горещо, в източните райони с временни увеличения на облачността. Ще духа слаб до умерен североизточен вятър. Максималните температури ще са между 32° и 37°, за София – около 32°.В планините ще е предимно слънчево. Ще духа слаб до умерен североизточен вятър. Максималната температура на височина 1200 метра ще е около 24°, на 2000 метра – около 17°.По Черноморието ще е слънчево, около и след обяд с незначителна облачност. Ще духа слаб до умерен североизточен вятър. Максимални температури на въздуха между 28° и 31°. Температурата на морската вода е 26-27°. Вълнението на морето ще е 2-3 бала.", "date": "2019.08.21", "title": "Отново ще е слънчево, след обяд и горещо"}
{"url": "https://www.novinite.bg/articles/179400/Izlizat-rezultatite-ot-proverkata-na-Speshniya-centar-v-Sliven-sled-smartta-na-Kristin", "text": "Излизат резултатите от вътрешната проверка в Центъра за спешна помощ в Сливен. Тя започна, след като близките на убитото 7-годишно дете от село Сотиря, обвиниха лекаря, отзовал се на сигнала, че не е оказал адекватна помощ на момиченцето, посочва . Бабата на детето твърди, че докторът изобщо не е прегледал малката Кристин и не се е качил в линейката при тях.Лекарят отговори, че не е имал възможност да го направи, тъй като в състояние на афект, жената се е вкопчила в детето и му е попречила.От спешния център вече признаха, че качването на медика при шофьора на линейката е прецедент. Днес ще трябва да решат дали да му наложат наказание.Междувременно от държавното обвинение заявиха, че нараняванията на Кристин са били несъвместими с живота.", "date": "2019.08.21", "title": "Излизат резултатите от проверката на Спешния център в Сливен след смъртта на Кристин"}
{"url": "https://www.novinite.bg/articles/179395/Po-200-pojara-se-gasyat-vseki-den-v-Balgariya", "text": "\r\nНад 25 000 пожара са ликвидирани от началото на годината, спасени са 450 души. Само за последната седмица са възникнали над 1200 пожара. За същия период на територията на страната са извършени почти 10 000 спасителни операции.\r\nВсеки ден в България се гасят по 200пожара, като най-честата причина за тях е човешката дейност. Това съобщи в студиото на Сутрешния блок на БНТ старши комисар Красимир Шотаров, директор на Дирекция \"Оперативни дейности\" към Главна дирекция \"Пожарна безопасност и защита на населението\".\r\n\r\n\r\n\r\n\r\n\r\n\r\n\r\n", "date": "2019.08.21", "title": "По 200 пожара се гасят всеки ден в България"}
{"url": "https://www.novinite.bg/articles/179402/Nov-sluchaj-na-afrikanska-chuma-v-Yugozapadna-Balgariya", "text": "Нов случай на африканска чума е регистриран в Държавно ловно стопанство „Витошко-Студена“. Това съобщи инж. Дамян Дамянов, директор на Югозападно държавно предприятие, предаде агенция \"Фокус\".По думите му така случаите на територията на предприятието стават общо 4: новият случай и старите в ДЛС „Искър“, ДГС „София“ и ДГС „Елин Пелин“.„Няма намерени умрели трупове, а въпросното диво прасе е намерено в капан и пробата е положителна. Тъй като пробата е излязла вчера, днес трябва да излезе заповед от БАБХ и респективно веднага след това ще има заповеди от Изпълнителната агенция по горите, която ще определи инфектираната зона в рамките на 20 кв. км., за да се види къде ще бъде забранен лова и къде ще бъде ограничен достъпа за посещение в горските територии, доколкото е възможно“, посочи той.Инж Дамянов допълни, че за периода от началото на август в държавните райони на територията на Югозападно държавно предприятие са отстреляни 136 диви свине, а в районите на ловните сдружения са около 52-53 диви свине. Той добави, че ловците са направили над 500 претърсвания в техните ловно-стопански райони за трупове на диви свине, а в държавните ловно-стопански райони претърсванията са 230. Директорът на ЮЗДП каза още, че при ловците работят 50 капани за улов на дива свиня, а в държавните райони капаните са 90.", "date": "2019.08.21", "title": "Нов случай на африканска чума в Югозападна България"}
{"url": "https://www.novinite.bg/articles/179394/Sastoyanieto-na-Stefan-Danailov-e-stabilno", "text": "„Състоянието на Стефан Данаилов в момента е стабилно. Няма промяна в показателите му. Днес ще бъдат назначени допълнителни консултации и изследвания. Той ще бъде подготвен за евентуална операция, която обаче не е спешна. Кога точно ще бъде извършена интервенцията, ще се реши до 48 часа”, заяви в ефира на „Здравей, България” д-р Стоил Апостолов, управител на МБАЛ „Бургасмед“.Актьорът беше приет в ортопедичното отделение на лечебното заведение в понеделник. Той е със счупване на бедрена шийка. Инцидентът с легендата на българското кино и театър е станал в неделя в апартамента му в Приморско.", "date": "2019.08.21", "title": "Състоянието на Стефан Данаилов е стабилно"}
{"url": "https://www.novinite.bg/articles/179409/Prodaljava-razsledvaneto-na-pojara-v-skladovi-pomeshteniya-v-Botevgrad", "text": "Около 16 часа на 19 август на тел. 112 е подаден сигнал за възникнал пожар във фирмено хале в Ботевград. След активни действия на няколко пожарни екипа огънят е потушен. При извършения оглед на местопроизшествието е установено, че вследствие на пожара в работното хале са изгорели неопределено количество пластмасови отпадъци и автомобилни части. В резултат на разрастването на огъня са били обхванати и съседно складово помещение, където са изгорели неопределено количество моторно масло и авточасти, както и паркинг, където са изгорели осем автомобила. В хода на първоначалните процесуално- следствени действия е установена съпричастността на работник в халето към възникването на пожара. Действията по разследването продължават в рамките на образуваното по случая досъдебно производство за извършено престъпление по чл. 330, ал.2 от НК.", "date": "2019.08.21", "title": "Продължава разследването на пожара в складови помещения в Ботевград."}
{"url": "https://www.novinite.bg/articles/179407/Izplashtaneto-na-ednokratnata-pomosht-ot-300-lv-na-stopanstvo-shte-startira-sled-1-septemvri-2019-g", "text": "След 1 септември 2019 г. ще започне изплащането на еднократната помощ в размер на 300 лв. на стопаните, предприели мерки за почистване и дезинфекция на обектите, след доброволно усвояване на месото от прасетата в личните стопанства. Право на обезщетение имат стопанствата в 20 км санитарни зони около индустриалните ферми и тези, определени с висок епизоотичен риск от Областните епизоотични комисии.За по-голямо улеснение на собствениците на прасета, представители на Областните дирекции по безопасност на храните (ОДБХ) ще посетят населените места за изплащане на подпомагането, за което кметът предварително ще обяви  деня и часа. Средства ще се превеждат и по банков път. Допустими за подпомагане са собственици, които отглеждат до пет прасета за угояване, разположени в санитарни зони и отглеждани във ферми тип ,,лично стопанство\", които не продават на пазара, а добиват месо само за лична употреба. Те трябва да  бъдат включени в списък, изготвен от кмета на населеното място и заверен в срок до 26 август 2019 г.  Документът се представя в Областната епизоотична комисия, заверен от областния управител и от официалния ветеринарен лекар, с подпис и печат. Заявленията за обезщетение се подават в кметствата. Те са по образец, в който всеки собственик декларира, че е усвоил доброволно месото. За да се възползва от помощта той трябва да е извършил почистване и дезинфекция. Собственикът трябва да заяви, че няма да отглежда прасета в стопанството си за период най-малко от 12 месеца след последната дезинфекция. Кметовете на населените места ще изготвят Констативен протокол по образец за удостоверяване на доброволно усвояване на месото и почистване и дезинфекция на стопанството. Кметовете имат ангажимент да публикуват на публично място списъците със стопаните, които следва да получат помощ.", "date": "2019.08.21", "title": "Изплащането на еднократната помощ от 300 лв. на стопанство ще стартира след 1 септември 2019 г."}
{"url": "https://www.novinite.bg/articles/179392/Zapochva-zasipvaneto-s-prast-na-goryashtoto-smetishte-v-Svishtov", "text": "Започва засипването с пръст на горящото сметище в Свищов. Това е решението на местните власти. Пожарът на сметището причини сериозно задимяване на града. Това накара кмета да обяви бедствено положение.Пожарни автомобили от 4 града бяха изпратени да гасят огъня. Горящото сметище е закрито преди години. На него са депонирани близо 360 000 кубически метра отпадъци.", "date": "2019.08.21", "title": "Започва засипването с пръст на горящото сметище в Свищов"}
{"url": "https://www.novinite.bg/articles/179396/Pochitame-pametta-na-Sv-Simeon-Samokovski", "text": "На 21-ви август Българската православна църква почита паметта на Св. Симеон Самоковски, който е бил самоковски митрополит. Неговите мощи, донесени през 1737 година в Бельовата църква „Рождество Богородично“, се съхраняват в храма и до днес. Светското име на владиката е Симеон Попович.Няма данни за датата и мястото на неговото раждане. Но се знае, че той става Самоковски митрополит през август 1734 г.  През това време в Самоков се служи единствено в малката Бельова църква – по това време не е имало голям храм в града. Затова фактическото седалище на митрополит Симеон е в Дупница.Историческата обстановка по това време се характеризира с масирано турско насилие над българското население и особено над българското духовенство. Османската империя воюва на два фронта – с Руската и Австрийската империи. Подкрепян от висши духовници, включително и от сръбско-българския Ипекски патриарх Арсений ІV, митрополит Симеон става предводител и главен инициатор на заговор срещу османската власт, известен като Въстание на архиереите в Софийско и Самоковско.Център на заверата е долнолозенският манастир „Свети Спас”, скътан дълбоко в Лозенската планина. Узнавайки за съзаклятието, по заповед на Али паша Кюпрюглюоглу (командващ турските войски на австрийския фронт) в София са обесени около 350 свещеници, монаси и софийски граждани.През юли 1737 г. митрополитският дом е разбит и ограбен, а свети Симеон – окован и хвърлен в тъмница, където е измъчван 23 дни. Около 18 август, окован във вериги и с железни гюлета на краката, с оскубана брада и коса, целият в кръв и рани, той е отведен в София. Затворен е в турските казарми и е измъчван да се потурчи в продължение на още три дни. След показана от него твърдост и неотстъпчивост, владиката е съден като главен организатор и водач на заверата срещу султана. По заповед на Али паша е обесен на 21 август 1737 г. зад църквата „Света София”.Когато го окачили на бесилото – дървото се скършило. Втория път се скъсало въжето. Едва след третия опит той издъхнал. Тялото му останало да виси три дни, след което въжето отново се скъсало. Али паша забранил Симеон да бъде погребан в София и тялото му било пренесено в Самоков.Мощите на светеца са намерени при разкопки в Бельовата църква през 1994 г.. Археологът Веселин Хаджиангелов, открил тленните му останки в гробната яма заедно с евангелие, митрополитски жезъл и златотъкани архиерейски одежди. Легенди разказват, че този храм е издигнат по време на Второто българско царство от местния болярин Бельо и затова носи неговото име.Митрополит Симеон Самоковски е канонизиран като мъченик за вярата. Няколко години по-късно мощите на светеца са поставени на видно място в Бельовата църква, а денят на неговата смърт – 21 август, е обявен за празник на град Самоков. ", "date": "2019.08.21", "title": "Почитаме паметта на Св. Симеон Самоковски"}
{"url": "https://www.novinite.bg/articles/179397/Dneven-horoskop-za-sryada", "text": "Поставяте оценка на околните, но самите вие мразите да чувате мнения по свой адрес. Недейте да съдите другите за начина, по който са избрали да живеят живота си. Това си е лично тяхна работа.Осуетявате събитие, което би донесло много болка на хората, които обичате. По този повод ще срещнете искрената обич и благодарност на близките си. Те вече със сигурност знаят, че могат да разчитат на вас.Ползвате се с уважението на колегите си, но днес дребна спънка заплашва то да бъде разклатено. Не забравяйте, че дори в лоши времена един лидер не се обръща срещу подчинените си!Вижте повече на:", "date": "2019.08.21", "title": "Дневен хороскоп за сряда"}
{"url": "https://www.novinite.bg/articles/179405/Jena-se-spana-v-perkite-na-Grafa-majat-j-gi-izkarti", "text": "Столичанин изкърти част от ограничителите на улица \"Граф Игнатиев\", след като жена му се спъна в тях. Човекът се разгневил, защото всеки ден някой се спъва. Той взел един крик, преместил ги и ги хвърлил на трамвайните линии в знак на протест, разказват от dnes.bg. Дошла полиция и го задържала. Отведен е в Първо районно управление. Пострадалата е приета в болница с охлузвания на челюстта. Мъжът е собственик на магазин на \"Граф Игнатиев\".  Случаите с пострадали след слагането на ограничителите са доста. Преди време от \"перките\" си изпати и линейка, пристигнала на адрес в района.", "date": "2019.08.21", "title": "Жена се спъна в \"перките\" на \"Графа\", мъжът й ги изкърти"}
{"url": "https://www.novinite.bg/articles/179401/7g-i-1m-zatvor-e-prisadata-za-sanitar-obvinen-v-grabej-na-vazrastna-jena-ot-dom-za-stari-hora", "text": "Варненският окръжен съд призна за виновен 41-годишния Добрин Ат., който извършил грабеж, като употребил за това сила, спрямо възрастна жена, настанена в дом за стари хора край Варна. Престъплението е извършено в условията на опасен рецидив, като предвиденото наказание за него в НК е „лишаване от свобода“ от 5 до 15 години, като съдът може да постанови и конфискация до една втора от имуществото на виновния.Окръжен съд припомня, че грабежът бил извършен на 12 април тази година, малко след полунощ в Дом за стари хора в местност „Ален мак“ във Варна. Извършителят влязъл в стаята на възрастна жена, притиснал с възглавница лицето й и със сила издърпал чантата й. Докато излизал от стаята на жената, 41-годишният санитар бил засечен от хигиенистката в дома. Тя го попитала дали има някакъв проблем, но той отрекъл и бързо се качи в обитавана от него стая, за да разгледа заграбеното, след което напуснал дома за стари хора. Хигиенистката влязла в стаята на възрастната жена, от която разбрала за грабежа и уведомила дежурната сестра. От ограбеното подсъдимият Добрин А. задържал мобилния телефон и сумата от 73,50лв., а останалото съдържание от чантата изхвърлил в контейнер. Общата стойност на отнетото със сила от възрастната пациентка е 164,71 лева.Подсъдимият е от Провадия, осъждан многократно и ефективно на „лишаване от свобода“ за престъпления от общ характер. Делото беше решено в едно заседание, след като ВОС уважи искането на защитата за съкратено съдебно следствие. В този случай, според НПК, при постановяване на осъдителна присъда, съдът задължително намалява наказанието, което е наложил с 1/3. Пред тричленния състав мъжът призна изцяло фактите и обстоятелствата изложени в обвинителния акт и отказа да се събират други доказателства в съдебната фаза. Варненски окръжен съд наложи наказание на подсъдимия Добрин Ат. за извършения грабеж от 7г.и 1м. „лишаване от свобода“, което намали с 1/3 до размер 4г. и 8 месеца, което да изтърпи при строг режим. Осъденият следва да възстанови нанесени имуществени вреди на пострадала в размер на 164,71 лева. Присъдата подлежи на обжалване и протест пред Апелативен съд – Варна.", "date": "2019.08.21", "title": "7г. и 1м. затвор е присъдата за санитар, обвинен в грабеж на възрастна жена от дом за стари хора"}
{"url": "https://www.novinite.bg/articles/179408/Franciya-mobilizira-13-200-policai-za-sreshtata-na-G-7", "text": "\r\nЗасилени мерки за сигурност във Франция преди срещата на Г-7. Лидерите на седемте водещи икономики в света ще бъдат във френския град Биариц между 24 и 26 август.\r\n\r\n\r\n\r\n\r\n\r\n\r\n\r\n", "date": "2019.08.21", "title": "Франция мобилизира 13 200 полицаи за срещата на Г-7"}
{"url": "https://www.novinite.bg/articles/179398/Blizo-45-000-narusheniya-na-skorostta-v-stranata-za-sedmica", "text": "44 539 нарушения на скоростта са установени на територията на цялата страна по време на специализираната полицейска операция за контрол на скоростта. Акцията се проведе от 12 до 18 август по линия на Европейската мрежа на службите на Пътна полиция TISPOL.Мобилните камери са установили най-големия брой нарушения  – 21 038. Със стационарно-преносимите са регистрирани 18 602, а със стационарните – 4 862.Статистиката сочи, че по-голямата част от 41 583-те установените нарушения са през деня. В нощните часове са регистрирани 2 956 случая.По време на операцията са установени 5 издирвани лица и 9 нелегални мигранти.", "date": "2019.08.21", "title": "Близо 45 000 нарушения на скоростта в страната за седмица"}
{"url": "https://www.novinite.bg/articles/179435/Signali-za-bombi-v-dve-letishta-i-medii", "text": "Сигнали за взривни устройства бяха подадени преди обяд за летище София, летище Пловдив и летище Бургас, както и за БНТ и вестник \"24 часа\".По данни на МВР анонимният сигнал за поставено взривно устройство на летище София е получен по мейл в 9.20 часа в сряда сутринта. На място са пристигнали екипи на Гранична полиция и Жандармерията. Следови кучета претърсваха района на Терминал 1. Тъй като взривно устройство не е намерено и затова не се е наложила евакуация на хора. Пътниците не са разбрали за проведената проверка и затова не имало паника. Всички полети излизат и кацат по разписание.Сигнал за бомба е имало преди обяд и на летище Пловдив. Сигналът е получен в 11 часа в дежурната част на ОДМВР в града. На място са пристигнали полицейски екипи. Наложило се е полет от Тел Авив да кацне със закъснение от около 15 минути. Първоначално е решено, че той ще бъде пренасочен към София, но след това е било преценено, че е безопасно да се върне на летището в Пловдив. След двучасова проверка се оказа, че сигналът е фалшив. Полетите и на трите летища се извършват по разписание.По принцип, управителите на фирми и дружества имат право на своя преценка дали да евакуират хората. Ако те решат, че бомбената заплаха е фалшива, не са длъжни задължително да ги оттеглят от региона.Към момента от 112 нямат точна информация колко са бомбените заплахи, защото хората, които са получили имейл, трябвало да ги уведомят, иначе няма как тази информация да бъде проследена.Малко преди 12 часа сигнал за взривно устройство е подаден и в БНТ. Служителите са били евакуирани за около три часа. „За сигнала за бомбата разбрахме когато отворихме редакционния имейл. В писмото има едно много странно пожелание „Честит полет”. Вероятно някой просто си играе, защото ако има кибератака би трябвало към имейла да има прикачен файл, който при отварянето да зарази компютъра, за да може да се получи пробив към сървъра. Това, което аз знам е, че няма такъв прикачен файл. Евакуацията продължи малко повече от три часа”, каза журналистът в БНТ Иво Никодимов.Сигнал за бомба в сградата на редакцията на \"24 часа\" е получен на електронните адреси на редакцията. Терористите заплашват, че ще взривят цялата сграда и пожелават на журналистите \"Приятен полет\", Съобщението отново се оказа фалшива новина.Ето цялото съобщение: \"Ние сме терористичната група Orwell. Информираме ви, че сме засадили взривни устройства (тринитротолуен) на територията на сградата на медийната компания \"24 chasa\" Детонацията може да възникне по всяко време от момента, в който отворите това писмо\".„Още нямаме изградена версия за какво става дума. От сутринта има няколко такива заплахи за тероризъм. Разбира се, една медия винаги има за какво да бъде заплашвана, особено пък „24 часа”. Установихме, че същият имейл провайдър е използван при терористични заплахи за училища в Лос Анджелис  през 2015 година. Полицията направи оглед, установи, че няма бомби и продължаваме работа”, каза зам.-главният редактор на вестник „24 часа” Юри Велев.По неофициална информация има получени подобни имейли и в редакциите на други медии.", "date": "2019.08.21", "title": "Сигнали за бомби в две летища и медии"}
{"url": "https://www.novinite.bg/articles/179403/10-oblasti-v-stranata-s-golyama-opasnost-ot-pojari", "text": "Места в десет области в страната са с екстремален индекс за пожароопасност, сочи справка на сайта на Националния институт по метеорология и хидрология (НИМХ).Индексът обхваща територии от областите Враца, Велико Търново, Плевен, Ловеч, Русе, Добрич, Бургас, Ямбол, Благоевград и Пазарджик.Екстремалният индекс означава, че са възможни бързо разпространяващи се много силни пожари с въвличане на дървесните корони.В почти цялата страна има много голям индекс за пожароопасност.", "date": "2019.08.21", "title": "10 области в страната с голяма опасност от пожари"}
{"url": "https://www.novinite.bg/articles/179411/Medicinski-centar-v-Sofiya-izhvarlya-biologichni-otpadaci-v-kontejneri-za-obshto-polzvane", "text": "Медицински център в София изхвърля биологичните си отпадъци в кофите за боклук за общо ползване, сигнализира зрител на Нова телевизия.По думите на живеещите в близост до лечебното заведение на ул. \"Враня\" това се случва от няколко месеца насам. Изхвърлените чували са пълни с опаковки от лекарства, марли и хартиени кърпи за избърсване след ултразвук", "date": "2019.08.21", "title": "Медицински център в София изхвърля биологични отпадъци в контейнери за общо ползване"}
{"url": "https://www.novinite.bg/articles/179412/Signal-za-bomba-i-v-BNT", "text": "Полицията проверява сигнал за бомба в сградата на Българската национална телевизия на ул.\"Сан Стефано\" 29. Сигналът е получен анонимно на редакционната ни поща. Служителите са евакуирани от сградата.Подобен сигнал има получен днес и на Летище София.Очаквайте подробности.", "date": "2019.08.21", "title": "Сигнал за бомба и в БНТ"}
{"url": "https://www.novinite.bg/articles/179413/NO-TIME-TO-DIE-e-zaglavieto-na-noviya-film-ot-poredicata-za-Djejms-Bond", "text": "Новият филм от историята на Джеймс Бонд се казва NO TIME TO DIE обявиха продуцентите на филма Майкъл Дж. Уилсън и Барбара Броколи. 25-ият филм от най- успешната шпионска кинопоредица излиза в кината в България на 10 април 2020 г. В ролята на легендарния агент 007 на Иън Флеминг за пети път влиза Даниел Крейг, а режисурата е поверена на небезизвестния Кари Фукунага (Безродни зверове, ТВ сериалът Истински детектив).Сценаристи са Нийл Първис и Робърт Уейд (Спектър, 007: Координати Скайфол), Кари Фукунага, Скор З. Бърнс (Заразяване, Ултиматумът на Борн) и Фийби Уолър-Бридж (ТВ сериалите Убивайки Ийв и Fleabag). NO TIME TO DIE все още се снима, като работата по филма и началото на снимките бяха оповестени със специално събитие в имението на самия Иън Флеминг в Ямайка в края на април. В социалните мрежи вече се появиха първи кадри от работния процес, от снимачните локации в Лондон и Ямайка, както и от посещението на Даниел Крейг на състезанието от F1 на пистата Силвърстоун и на емблематичните за Бонд поредицата автомобили Ягуар. Принц Чарлз от британското кралско семейство пък посети продукцията в края на юни в Лондон.В NO TIME TO DIE участват още Рами Малек, Леа Сейду, Лашана Линч, Бен Уишоу, Наоми Харис, Били Магнусен, Ана де Армас, Рори Киниър, Дейвид Денсик, Дали Бенсала, както и Джефри Райт и Рейф Файнс. В NO TIME TO DIE Джеймс Бонд вече не е на активна служба и се наслаждава на спокоен живот в Ямайка. Спокойствието му скоро е нарушено от стария му приятел от ЦРУ Феликс Лайтър, който търси помощта му. Мисията да спасят отвлечен учен се оказва доста по-коварна от очакваното, хвърляйки Бонд по следите на мистериозен злодей, който държи в ръцете си опасна нова технология. Казино Роял, Спектър на утехата, 007: Координати Скайфол и Спектър заедно натрупаха международен боксофис от 3.1 млрд. щ.д. 007: Координати Скайфол (1.1 млрд. щ.д.) и Спектър (880 млн. щ.д. ) са двата най-касови филма от поредицата за Джеймс Бонд.Джеймс Бонд се връща на служба с NO TIME TO DIE в кината на 10 април 2020.", "date": "2019.08.21", "title": "NO TIME TO DIE е заглавието на новия филм от поредицата за Джеймс Бонд"}
{"url": "https://www.novinite.bg/articles/179393/Evrostat-Balgariya-e-na-parvo-myasto-v-ES-po-broj-zaginali-pri-katastrofi-s-koli", "text": "България е на първо място в ЕС по брой загинали при катастрофи с леки автомобили на 1 милион жители. Това показва анализ на Евростат за тенденцията със злополуките на пътя с фатален край през 2017 г., цитиран от БТА.Характеристиката на фаталните инциденти при отделните категории превозни средства показва, че България се нарежда с най-висок дял смъртност в категорията на леките автомобили с 64 смъртни случая на милион жители. Това е почти шест пъти повече от най-ниското съотношение в Малта - 11. Средният показател за ЕС е 23 смъртни случая на 1 милион при категорията леки автомобили.Според данните на Евростат при катастрофи с леки автомобили у нас са загинали 456 души, при катастрофи с пътнически автобуси - 5 души, при фатални инциденти с велосипедисти - 35 души, загиналите пешеходци са 118, като общия сбор на загиналите при пътни инциденти у нас надхвърля 700 души.Данни от доклад на МВР показват, че най-висок дял смъртност има при катастрофите с челен сблъсък между автомобили - близо половината от фаталните инциденти се дължат на подобен вид ПТП.МВР отчита също, че най-тежките последствия при ПТП с челен сблъсък се дължат на навлизане по някаква причина в лентата за насрещно движение, неправилно изпреварване, разсейване, задрямване и др. Пак по данни на МВР за периода 2011-2017 г. при ПТП с челен сблъсък са загинали 910 души, а ранените са 6 995, като по-голямата част от пострадалите нямат никаква вина за катастрофата. Черната статистика на пътните инциденти с фатален край само за първите 6 месеца на тази година показва нелицеприятни факти: 254 загинали и 3 653 ранени при близо 3 000 пътно-транспортни инцидента. Това означава по около 250 инцидента всеки месец и 42 убити българи средно на месец при автомобилни инциденти.През 2017 г. на територията на ЕС при пътни инциденти са загинали около 25 хиляди души или около 50 смъртни случая на 1 милион жители, показват още данните от анализа на Евростат.Разликите между държавите членки за броя на загиналите при ПТП варират от 30 смъртни случая на милион жители във Великобритания и Швеция - до над 90 в България и Румъния, като тук статистиката обхваща всички по вид фатални инциденти на пътя.Според Евростат Румъния държи лидерството по няколко вида категории смърт на пътя: по общ брой фатални инциденти - 99 на 1 милион, по смърт на пешеходци - 37 на 1 милион и по смърт на велосипедисти - 30 на 1 милион.В Малта има най-малко инциденти с фатален край при автокатастрофи - 11 на 1 милион. В Дания има най-малко инциденти с пешеходци - 3 на 1 милион. В Естония няма регистрирана смърт на мотоциклетисти, а в Люксембург и Кипър няма загинали велосипедисти, показват данните на Евростат.Коефициентът на смъртност при ПТП показва доста отчетлива разлика в ЕС между страните с ниски и средни доходи, от една страна, и страните с висок доход, от друга, като позитивите, разбира се, са в полза на по-богатите страни, в които има по-малко инциденти с фатален край на пътя.Анализът отчита също, че Европейската комисията има амбициозна програма за пътна безопасност, като крайната цел е да се намали наполовина смъртта на пътищата в Европа до 2020 г. Програмата определя комбинация от инициативи на европейско и национално равнище, като се фокусира върху подобряване на безопасността на превозните средства, безопасността на инфраструктурата и поведението на участниците в движението.", "date": "2019.08.21", "title": "Евростат: България е на първо място в ЕС по брой загинали при катастрофи с коли"}
{"url": "https://www.novinite.bg/articles/179416/Galap-Polovinata-balgari-smyatat-che-darjavata-e-vinovna-za-problemite-im", "text": "Близо половината българи смятат, че държавата е виновна за проблемите им. Този начин на мислене е изразен по-силно при по-възрастните хора, докато по-младите винят повече себе си за личните си неблагополучия. Данните са от изследване на „Галъп Интернешънъл“, част от ежемесечната изследователска програма на социологическата агенция. Църквата е сред почитаните авторитети, но се отчитат и видими проблеми в нейния публичен образ, сочат още данните от проучването. Оказва се, че три десетилетия след началото на демократичните промени в България, 46% или близо половината от обществеността у нас е склонна да се съгласи, че държавата е виновна за повечето проблеми в живота ни. 42% е делът на тези, които не са съгласни с такова твърдение, а 12% не могат да кажат. Така обществото ни на практика е разделено на две половини по въпроса виновна ли е държавата за повечето проблеми в живота ни. Възрастта (и свързаният социален статус) е от значение за обществените нагласи спрямо ролята на държавата за личното ни благополучие. Най-младите респонденти между 18 и 25 години (или тези, родени след преломната 1989 г.) изглежда в по-голяма степен са склонни да винят себе си, а не толкова държавата, за проблемите в живота си. Вероятно, с възрастта нарастват и поводите да виним държавата, а и обективната вярност на това обвинение. Закономерно, привържениците на управляващите са и по-малко критични. 68% от участвалите в проучването споделят мнението, че най-важно е нещата в живота да са справедливи, а не винаги точно по закон, 19% казват, че това твърдение не се отнася за тях, а останалите 13% не могат да преценят. Това мнение се подкрепя от различни демографски групи. Ясно личи, че обществото ни по-скоро базира моралните си критерии на някакво усещане за здрав разум, отколкото на законовите детайли. Мнението на другите е традиционен регулатор на поведението на голяма част от хората, дори и неосъзнато. 57% от запитаните пълнолетни българи споделят, че обръщат внимание на мнението на околните за тях, за 38% твърдят, че то не е от значение. Оказва се, че мнението на околните е важен обществен регулатор за всички възрасти – дялове от над 50% определят общественото мнение като важно и сред най-младите и сред най-възрастните.На фона на останалите институции у нас Църквата се ползва със сравнително високи нива на доверие. След кратки колебания и кризисни моменти, породени от различни скандали, свързани с някои духовници у нас, след избора на патриарх Неофит през 2013 г. доверието в църквата се запазва на нива между 40 и 50% и като цяло е трайно по-високо от недоверието. Предишни изследвания на „Галъп Интернешънъл“ показват, че хората свързват Църквата и с редица хронични проблеми, като връзки с бизнеса и луксозен живот на духовници, липса на достатъчно близка до ежедневието на хората дейност, намаляване на ролята на религията в съвременното общество, принадлежността на висши духовници към бившата Държавна сигурност и др. Вероятно, негативно влияние върху образа на Църквата оказва и дейността на секти, ролята на атеистичното управление в близкото минало, липсата на добре подготвени духовници, липсата на достатъчно уважение към църквата от страна на активни части на обществото и др. Естествено, винаги когато става дума за доверието в Църквата, трябва да се има предвид и фактът, че в страната ни живеят представители на различни вероизповедания, както и че определящата роля на религията в редица европейски общества постепенно намалява – включително и в нашата страна. Все пак, към този момент Църквата се оказва, сред обществените регулатори, в които (макар и с колебания) българите имат най-голямо доверие, поне в сравнение с държавните институции.", "date": "2019.08.21", "title": "Галъп: Половината българи смятат, че държавата е виновна за проблемите им"}
{"url": "https://www.novinite.bg/articles/179415/Smenyat-terena-za-zagrobvane-na-4500-praseta-v-Karamanovo", "text": "\r\nСлед протест сменят отново мястото за загробване на животните от свинекомплекса в русенското село Караманово. 4500 животни ще бъдат унищожени.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.21", "title": "Сменят терена за загробване на 4500 прасета в Караманово"}
{"url": "https://www.novinite.bg/articles/179417/Vidin-Obrabotka-sreshtu-komari-i-gasenici-i-dezinfekciya-na-detski-ploshtadki", "text": "Тази сутрин Общината предприе последваща обработка срещу бълхи и кърлежи на зелени площи и детски площадки в град Видин, както и в град Дунавци и село Капитановци. Също така отново са третирани срещу бяла американска пеперуда силно засегнатите дървета в жилищните квартали „Ал. Стамболийски“, „Строител“ и „Вида“. При подходящи метеорологични условия на 22 август късно вечерта ще бъде извършена поредна аерозолна имагоцидна обработка срещу комари на територията на Видин.", "date": "2019.08.21", "title": "Видин: Обработка срещу комари и гъсеници и дезинфекция  на детски площадки"}
{"url": "https://www.novinite.bg/articles/179418/Balgariya-predostavya-148-395-lv-pomosht-na-Sarbiya-Cherna-gora-Armeniya-i-Gruziya", "text": "България предоставя 148 395 лв. безвъзмездна помощ на страни от Западните Балкани и Източното партньорство за финансиране на проекти за развитие на образованието, социалната интеграция и гражданското общество.Правителството прие решение Министерството на външните работи да сключи споразумения за предоставяне на безвъзмездна финансова помощ за изпълнението на проектите със страните-партньори.Одобрени са общо 3 проекта, които ще се осъществят в Република Сърбия, Черна гора, Република Армения и Грузия. Средствата за финансиране на проектите са от бюджета на Министерството на външните работи за 2019 г., предназначени за официална помощ за развитие и хуманитарна помощ.България и Черна гора ще си сътрудничат в областта на здравеопазването и медицинската наукаПроектът „Младите хора в съвременното общество“ цели да създаде устойчиви механизми за съхранение, развитие и инвестиране в младежта като социален капитал, което е обществено значим въпрос за Република Сърбия и е на стойност 15 000 лв.Регионалният проект, обхващащ Армения и Грузия, свързан със защитата на правата на децата, цели създаването на качествени детски грижи в страните- реципиенти, като неговата стойност е 43 623 лв.За първи път България ще реализира проект по Официална помощ за развитие (ОПР) в Черна гора, който е свързан с опазването на околната среда и е на стойност 89 772 лв.Изборът на проектите е извършен заедно със страните - бенефициенти и е в съответствие със задачите на българската външна политика, сред които са укрепване на европейската перспектива на държавите от Западните Балкани и стимулиране на социално-икономическото развитие на страните-партньори.", "date": "2019.08.21", "title": "България предоставя 148 395 лв. помощ на Сърбия, Черна гора, Армения и Грузия"}
{"url": "https://www.novinite.bg/articles/179420/Intenziven-trafik-na-chetiri-granichni-punkta", "text": "Интензивен е трафикът на ГКПП „Калотина“, ГКПП „Лесово“, ГКПП „Дунав мост“ и ГКПП „Дунав мост 2“. Това съобщиха от ГД „Гранична полиция“. Информацията за трафика на граничните пунктове е към 13.00 часа. На границата със Сърбия трафикът е интензивен на ГКПП „Калотина“ на изход от леки автомобили. На границата с Турция трафикът е интензивен на ГКПП „Лесово“ на изход от товарни автомобили. На границата с Румъния трафикът е интензивен на изход на ГКПП „Дунав мост“ и ГКПП „Дунав мост 2“ на изход за товарни автомобили. На границата със Северна Македония и Гърция трафикът е нормален на всички гранични контролно-пропускателни пунктове.", "date": "2019.08.21", "title": "Интензивен трафик на четири гранични пункта"}
{"url": "https://www.novinite.bg/articles/179414/Osvobodiha-ot-dlajnost-nachalnika-na-NSO", "text": "Правителството прие решение, с което дава съгласие генерал-майор Данчо Дяков да бъде освободен от длъжността началник на Националната служба за охрана считано от 30 август 2019 г., съобщиха от правителствената пресслужба.В съответствие с чл. 7. т. 1 от Закона за Националната служба за охрана освобождаването на началника на службата се извършва след съгласуване с Министерския съвет.Според Закона за НСО президентът назначава и освобождава началника на службата след съгласуване с Министерския съвет.Данчо Дяков беше назначен с указ президента Румен Радев на длъжността началник на Националната служба за охрана. Държавният глава удостои Дяков с висше офицерско звание генерал-майор, считано от 7 март 2018 г.Това се случи, след като януари същата година правителството даде съгласието си генерал-лейтенант Ангел Антонов да бъде освободен от длъжността началник на Националната служба за охрана. Той беше депозирал пред президента на Румен Радев писмо, с което желае да бъде освободен от поста. От НСО заявиха, че мотивите за оставката са преминаване на дипломатическа служба. Ангел Антонов е Генералният консул на България в Санкт Петербург.", "date": "2019.08.21", "title": "Освободиха от длъжност началника на НСО"}
{"url": "https://www.novinite.bg/articles/179419/REShENO-Gabrovo-shte-ima-nova-bolnica", "text": "В Габрово ще заработи първата болница, създадена с решение на Министерския съвет.Тригодишният бизнес план за развитие на \"МБАЛ Свети Иван Рилски Габрово\" ЕООД предвижда лечебно заведение да разполага със 107 легла.То ще изпълнява медицински дейности по вътрешни болести, пневмология и фтизиатрия, кардиология, гастроентерология, нефрология, ендокринология и болести на обмяната, нервни болести, физикална и рехабилитационна медицина и образна диагностика.В мотивите е посочено, че в областта са напълно изчерпани възможностите за разкриване на нови легла по специалностите гастроентерология, ендокринология и болести на обмяната, нервни болести, а за нови легла по специалностите кардиология, нефрология, пневмология и др. са ограничени.Според НЗОК пък било нецелесъобразно увеличаване на финансирането на лечебните заведения за болнична помощ в област Габрово за заплащане на дейности, които се изпълняват от тях.В срок от три месеца управителят на дружеството трябва да подаде заявление до министъра на здравеопазването за издаване на разрешение по Закона за лечебните заведения.", "date": "2019.08.21", "title": "РЕШЕНО: Габрово ще има нова болница"}
{"url": "https://www.novinite.bg/articles/179422/Martin-ot-s-Sotirya-v-bolnica-oshte-sedmica-pod-zasilena-ohrana", "text": "21-годишният Мартин Трифонов от с. Сотиря, който е обвинен за убийството на 7-годишната Кристин, продължава да се лекува в областната болница на Сливен. Той бе заловен след преследване, при което бе ранен на две места в единия крак и бе получил фрактура на другия.Престоят му ще бъде удължен още седмица, след като бе опериран.\"В добро състояние е\", каза зам.-директорът на лечебното заведение д-р Хрисант Хрисантов, цитиран от \"Труд\". На изнесено съдебно заседание в болницата съдът му наложи най-тежката мярка за неотклонение \"задържане под стража\".Трифонов се сдоби с три обвинения - за убийство на малолетно дете, извършено с особена жестокост и по особено мъчителен начин, за изнасилване и за блудство.Засега подробности за съдебно-медицинската, както и за другите назначени експертизи по случая, не се огласяват. От обвинението още преди дни подчертаха, че няма данни обвиняемият Трифонов да е психично болен и да не може да носи наказателна отговорност.Служебният му адвокат заяви, че Мартин Трифонов е признал за убийството пред него, но не иска да се впуска в подробности. Стана ясно, че е извършил деянието след употреба на алкохол.Наложеният му постоянен арест няма да бъде обжалван пред Бургаския апелативен съд. До края на престоя му в болницата Трифонов ще е под засилена полицейска охрана.Междувременно стана ясно, че директорът на Центъра за спешна медицинска помощ в Сливен подготвя становище за действията на екипа, изпратен след получения сигнал на тел. 112 за намереното тежко пострадало дете в село Сотиря.\"Становището ще бъде предоставено на Регионалната здравна инспекция. Предстои проверка от Изпълнителна агенция \"Медицински одит\", след което ще бъде изготвено официално заключение\", уточни д-р Мариета Божидарова, завеждаща Филиала за спешна медицинска помощ в Сливен. Уточнени са всички факти и обстоятелства, дадени са писмени обяснения от реанимационния екип, реагирал на спешното повикване.", "date": "2019.08.21", "title": "Мартин от с. Сотиря в болница още седмица под засилена охрана"}
{"url": "https://www.novinite.bg/articles/179425/ViK-drujestvata-v-Pernik-Vidin-i-Silistra-shte-izgrajdat-vodna-infrastruktura-sas-sredstva-po-OPOS", "text": "Министърът на околната среда и водите Нено Димов подписа договори за изграждане на водна и канализационна инфраструктура с ВиК дружествата в Перник, Видин и Силистра. С реализирането на проекта на „ВиК“ ООД - Перник ще бъде увеличен събраният и третиран товар на замърсяване преди заустването на отпадъчните, ще се намалят загубите на вода във водопреносните мрежи и ще бъде подобрено водоснабдяването на населението в обособената територия, обслужвана от дружеството.По проекта ще бъде доизградена и реконструирана канализационната мрежа за отвеждане на водите до реконструираната пречиствателна станция – гр. Батановци. Реализираните дейности ще подобрят екологичното състояние на водоприемника - река Струма, което ще спомогне за възстановяване на биоразнообразието и качеството на местообитанията на растителни и животински видове в ареала на река Струма.Общият размер на инвестицията е близо 105 млн. лв. Оперативна програма „Околна среда 2014-2020 г.“ (ОПОС) осигурява безвъзмездна финансова помощ в размер на 78,6 млн. лв. По проекта на „ВиК“ ЕООД - Видин ще бъде реконструиран довеждащ водопровод от помпена станция „Сланотрън“ до гр. Видин. Предвижда се частична реконструкция на канализационния колектор, което ще повиши ефективността на работата на пречиствателната станция, която предстои да бъде пусната в експлоатация до края на 2019 г. C ycпeшнoтo изпълнeниe нa дeйнocтитe близо 40 000 житeли щe имaт дocтъп дo пoдoбpeнo вoдocнaбдявaнe.Проектът е на обща стойност 23,6 млн. лв. ОПОС осигурява близо 18 млн. лв. Проектът на „ВиК“ ООД – Силистра цели повишаване ефективността при ползване на водите и намаляване на загубите на вода във водопроводните мрежи на населените места Силистра, Айдемир, Калипетрово и Тутракан. С изпълнение на дейностите допълнително 45 500 жители ще имат достъп до подобрено водоснабдяване. Проектът предвижда доизграждане и реконструкция на над 100 км ВиК мрежа и довеждащи водопроводи. За повишаване на ефективността на управлението на ВиК системите е предвидено проектиране и изграждане на интегрирана географска информационна система. Общият размер на инвестицията е близо 79,4 млн. лв. ОПОС осигурява безвъзмездна финансова помощ в размер на 59,4 млн. лв. Срокът за изпълнение и на трите проекта е 49 месеца.", "date": "2019.08.21", "title": "ВиК дружествата в Перник, Видин и Силистра ще изграждат водна инфраструктура  със средства по ОПОС"}
{"url": "https://www.novinite.bg/articles/179428/V-oshte-dva-kvartala-na-Veliko-Tarnovo-sa-postaveni-kontejneri-za-stari-mebeli", "text": "В още два квартала на Велико Търново вече са поставени контейнери за стари мебели и други отпадъци от дърво – „Картала“ и „Чолаковци“. От няколко месеца насам голям съд за смет от същия тип е разположен и в кв. „Бузлуджа“. Старите мебели и отпадъците от дърво се използват за рециклиране. За улеснение на великотърновци в кварталите предстои разполагане и на съдове за стари дрехи и текстил.Във връзка със зачестилите случаи на нерегламентирано изхвърляне на смет, нямаща характер на битова, Община Велико Търново припомня, че глобата за това нарушение е до 2500 лева. В контейнерите за битова смет е забранено оставянето на строителни, опасни, производствени, леснозапалими и взривоопасни отпадъци, автомобилни гуми, електронно и електрическо оборудване, стари мебели. Сигнали за констатирани замърсявания, както и за установени нарушители могат да бъдат подавани на телефони 062619502 и 062619522, в работни дни от 8,30 до 17,00 ч., а в останалото време – на телефон 112, Притежателите на строителни отпадъци следва да ги транспортират до общинската площадка в с. Леденик, като за количества до 1 тон не се заплаща такса. Растителни отпадъци, отпадъци от домакинството, стари дрехи и други текстилни отпадъци могат да бъдат депонирани в Регионалната система за управление на отпадъците в с. Шереметя. За количества до 3 кубични метра приемането е безплатно. Обемът се декларира със служебна бележка, която всеки може да получи в отдел „Околна среда“ в Община Велико Търново - стая 502.", "date": "2019.08.21", "title": "В още два квартала на Велико Търново са поставени контейнери за стари мебели"}
{"url": "https://www.novinite.bg/articles/179410/Speshno-proveryavat-samnitelen-bagaj-na-Letishte-Sofiya", "text": "МВР проверява съмнителен багаж на Терминал 1 на Летище София.Сигналът е подаден около 9:20 ч. тази сутрин, като в момента специалисти извършват проверка на място.Не се е наложила евакуация на терминала, нито отмяна на полети.", "date": "2019.08.21", "title": "Спешно проверяват съмнителен багаж на Летище София"}
{"url": "https://www.novinite.bg/articles/179427/Otchujdavat-chastni-imoti-za-stroitelstvoto-na-Hemus", "text": "По решение на правителството се отчуждават частни имоти за изграждане на около 17 километра от автомагистрала \"Хемус\", включително пътен възел \"Плевен\".Имотите се намират в землищата на селата Каленик в община Угърчин, Лисец, Баховица и Славяни в община Ловеч, както и Николаево и Бохот в община Плевен.Средствата за обезщетяване на собствениците са за сметка на Агенция \"Пътна инфраструктура\".Решението може да се обжалва пред административния съд по местонахождението на имотите в 14-дневен срок от съобщаването му на заинтересованите.С друго решение на правителството ще се направи разширение на съществуващия пристан за кораби за сезонен превоз на пътници на остров Света Анастасия, ще се изгради убежище за малки плавателни съдове в акваторията на острова, както и защита на брега от вълните.", "date": "2019.08.21", "title": "Отчуждават частни имоти за строителството на \"Хемус\""}
{"url": "https://www.novinite.bg/articles/179432/Stroitelnata-firma-s-nezakonen-avtopark-pod-most-na-AM-Struma", "text": "Строителната фирма, която изгради автомагистрала „Струма“ от Кулата до Сандански, ползва незаконно голям терен под мостово съоръжение и в сервитута на магистралата край благоевградското село Бяло поле, съобщи БНР.Информацията е на АПИ, като е разпоредено незабавно премахване на камионите и строителната техника до 23 август. От дружеството е изискано и почистване на подмостовото пространство. Преместената пътноподдържаща техника ще бъде разположена на друг терен, с който фирмата разполага.Мощната строителна фирма „Грома Холд“, позната в недалечното минало като „Агромах“ отдавна ползва терена от над 10 декара, изключителна държавна собственост, като автопарк за строителната си и пътноподдържаща техника.Под виадукта край село Бяло поле ежедневно се паркират и леки автомобили. В непосредствена близост до магистралата е и основната база на дружеството.От компанията заявиха, че на този етап няма да коментират случая.", "date": "2019.08.21", "title": "Строителната фирма с незаконен автопарк под мост на АМ „Струма“"}
{"url": "https://www.novinite.bg/articles/179423/Idnata-sedmica-stava-yasna-globata-na-NAP-za-techa-na-lichni-danni", "text": "Другата седмица председателят на Комисията за защита на личните данни Венцислав Караджов ще оповести размера на глобата, която ще бъде наложена на Националната агенция за приходите (НАП) заради това, че е допуснала изтичането на личните данни на над шест милиона български и чужди граждани.Проверката е приключила, а в петък на НАП ще бъде връчен акт за административно нарушение, каза Веселин Целков, член на Комисията.Засега е ясно е, че НАП  не е направила абсолютно нищо, за да бъдат защитени тези лични данни, както и че един милион от тези над шест милиона са данни на починали хора.Веселин Целков коментира, че и преди КЗЛД е имала кореспонденция с Приходната агенция по темата \"сигурност на личните данни\", като на НАП е било дадено указание да въведе втори идентификатор за търсене на информация в масивите ѝ освен ЕГН. Отговорът бил, че това ще е рождената дата.„Отидохме на проверка, защото помислихме, че това е недоразумение или че изпълнителният директор на НАП е бил подведен. Оказа се, че това е мнението на експертите в НАП. След като вие си мислите, че рождената дата може да бъде втори личен идентификатор след ЕГН-то, тогава естествено може да се направи изводът за експертното знание…“, каза той.Веселин Целков постави проблема с изтичането на данни от НАП в контекста на общото отношение на „висшия мениджмънт на държавата“ към проблема с опазването на личните данни. И коментира вчерашното назначение на вицепремиера Марияна Николова за шеф на Съвета по киберсигурност:„Виждаме колко късно – повече от 6 месеца (след създаването на правителствения орган) е назначен председател на Съвета по киберсигурност. Законът е приет декември месец миналата година. Да не говорим, че назначаването на различни постове трябва да изисква една изключителна експертиза“, посочи Веселин Целков.", "date": "2019.08.21", "title": "Идната седмица става ясна глобата на НАП за теча на лични данни"}
{"url": "https://www.novinite.bg/articles/179421/Promenyat-vremenno-dvijenieto-na-bul-Prezident-Linkaln", "text": "Променя се временната организация на движение за бул. „Президент Линкълн” заради ремонт. Това съобщиха от пресцентъра на Столична община. От 22 август 2019 г. до 15 септември 2019 г. във връзка с ремонта се забранява последователно влизането на пътни превозни средства първо по южното пътно платно на бул. „Президент Линкълн“ в участъка от ул. „Монтевидео“ до ул. „Зеленика“.Движението ще се извършва двупосочно по северното пътно платно на булеварда в същия участъка. След това се забранява движението по северното пътно платно на бул. „Президент Линкълн“ в участъка от ул. „Монтевидео“ до ул. „Зеленика“, като движението ще се извършва двупосочно по южното пътно платно на булеварда в същия участък. За времето от 22 август 2019 г. до 24.00 часа на 15 септември 2019 г. временно се изместват спирките на автобусни линии № 11, 60, 73, 102 и N3 на бул. „Президент Линкълн“ в участъка от ул. „Монтевидео“ до ул. „Зеленика“.", "date": "2019.08.21", "title": "Променят временно движението на бул. „Президент Линкълн”"}
{"url": "https://www.novinite.bg/articles/179430/Deloto-sreshtu-Banevi-tragva-v-kraya-na-septemvri", "text": "Делото срещу бизнесмена Николай Банев, съпругата му Евгения и майка му Мария тръгва в края на септември.Прокуратурата е приключила разследването срещу тримата и е внесла обвинителния акт в Специализирания наказателен съд, съобщава БНР. Тримата са обвинени за участие в организирана престъпна група за данъчни престъпления и пране на пари. Обвиненията завариха семейството в Ница. След неколкомесечен престой във френски арест те бяха екстрадирани в България. В момента под стража е само Николай Банев, а съпругата му Евгения е на свобода срещу „подписка“ по здравословни причини.", "date": "2019.08.21", "title": "Делото срещу Баневи тръгва в края на септември"}
{"url": "https://www.novinite.bg/articles/179433/PFK-Levski-Potreseni-sme-ot-poboya-nad-Cvetan-Valchev", "text": "Ръководството и служителите на „ПФК Левски“ АД са потресени от инцидента, разиграл се посред бял ден на територията на стадион „Георги Аспарухов“ на 21 август. Това написаха в позиция от футболния клуб. \"Нашият колега Цветан Вълчев беше жестоко пребит от непознати засега лица и в момента е в болница, където се полагат всички необходими грижи за стабилизирането му.Сигурни сме, че служителите на реда ще извършат всички необходими действия, за да открият извършителите и подбудителите на този позорен и варварски акт. Уверени сме, че Цветан ще се възстанови бързо и ще бъде отново сред нас скоро!\", написаха още от \"Левски\".", "date": "2019.08.21", "title": "ПФК „Левски“: Потресени сме от побоя над Цветан Вълчев"}
{"url": "https://www.novinite.bg/articles/179390/BSP-Pod-samnenie-e-chestnostta-i-prozrachnostta-na-izborite-v-Starozagorska-obshtina", "text": "Коалиция „БСП за България” в Стара Загора очаква решението на ЦИК кой да е секретар на Общинската избирателна комисия в Стара Загора. Упълномощените представители  на левицата настояват  за  секретарската позиция, заради това че Коалицията е втората по численост парламентарно представена политическа сила със 79 народни представители, което й отрежда квота от 4 представители в ОИК Стара Загора.  В същото време  ДПС е четвърта с 25 народни представители и ще има 2 представители в ОИК, като вторият член е в резултат на преизчислението (т. 12.2 от Решение № 600-МИ на ЦИК). „Следователно представителността на нашата Коалиция предполага предоставяне на тази втора по значение длъжност в ОИК на „БСП за България. Считаме, че всяко друго решение поставя под съмнение честността и прозрачността на изборния процес в Старозагорска община на предстоящите местни избори.”, подчерта лидерът на социалистите в Стара Загора Валентина Бонева, участник в политическите консултации при кмета, на които до споразумение не се стигна. Сред мотивите на левицата, посочени в „Особеното мнение”  са и следните факти:-     На произведените през 2015 г. местни избори Местна коалиция „БСП лява България – за Стара Загора” спечели 6 545 гласа и има избрани 6 общински съветници в Общински съвет Стара Загора, докато партия „ДПС”  получи 1677 гласа и има 2 общински съветници. В работата си през този мандат съветниците от партия „ДПС” изразяваха трайна подкрепа за политиката на управляващата общината ПП ГЕРБ. Следователно на територията на Община Стара Загора местната коалиция на „БСП за България” представлява значително по-голям брой граждани в сравнение с ДПС и интересите на нашите съграждани заслужават длъжността секретар на ОИК да се предостави на наш представител.-     В Изборния кодекс ясно са разписани отговорностите на председател и секретар на ОИК (чл. 85, ал. 4 и ал. 6) – двамата подписват всяко решение и протокол на ОИК. Законодателят е предоставил това правомощие на секретаря на ОИК с цел осъществяване на контрол върху работата на ОИК от различните политически партии и като гаранция за законност, тъй като е недопустимо да е представител на една и съща политическа партия с председателя. Спазването на принципа за пропорционалност на представителството на парламентарно представените политически партии в състава на ОИК гарантира честно и прозрачно провеждане и на местните избори, поради което от особена важност е двете позиции – председател и секретар да бъдат заети от представители на най-големите парламентарно представени партии ГЕРБ и Коалиция „БСП за България”.-     От особена важност е участието на юристи в ОИК, които са носители на професионализъм в прилагането на изборните норми, залегнали в ИК. От страна на Коалиция „БСП за България” е спазена препоръката на чл. 80, ал. 2 на ИК, членовете на ОИК да са преобладаващо юристи, като при квота от 4 членове, предлагаме 3 юристи, един от които – за секретар. Предложената от нас кандидатура е на юрист с богата професионална практика и с опит в предишни състави на РИК и ОИК. В същото време от партия .„Очевидно, безпристрастната преценка на изложените обстоятелства изисква назначаването на предложения от Коалиция „БСП за България“ кандидат за секретар на ОИК Стара Загора”, заяви Валентина Бонева. След като кметът на Община Стара Загора изпрати предложенията и документите, заедно с „Особеното мнение” на „БСП за България” до ЦИК, решението на нейните членове трябва да бъде в срок до 6-ти септември.", "date": "2019.08.21", "title": "БСП: Под съмнение е честността и прозрачността на изборите в Старозагорска община"}
{"url": "https://www.novinite.bg/articles/179434/Kiberzastrahovaneto-navliza-i-v-Balgariya", "text": "Правителството и IT индустрията трябва да си сътрудничат в създаването на инфраструктура за защита от кибератаки, заяви председателят на Българската асоциация по киберсигурност Мирослав Стефанов по време на открита дискусия на тема „Възможности за публично-частно партньорство в областта на киберсигурността“. Бизнесът винаги върви с няколко крачки напред, каза още той.Пример за това е и превръщането на полиците за киберсигурност в една от горещите теми на световния застрахователен пазар. Павел Димитров, изпълнителният директор на компанията „Лев инс“, която разработва такава застраховка за България от около две години, обясни какво точно представлява тя. Полицата включва не само застрахователно покритие, но и поддръжка и реакция в случай на необходимост от IT екип. За целта дружеството създава и собствена киберакадемия.  Хакерската атака срещу НАП и изтичането на данните на милиони българи подейства като студен душ и насочи общественото внимание към киберзаплахите и необходимостта от адекватна защита. Вече близо две години „Лев инс“ работи върху създаването на застраховка за киберсигурност, изпълнителният директор на компанията Павел Димитров пред \"Дарик\". “Лев инс“ създава и собствена киберакадемия, която ще поддържа и подпомага всички застраховки, свързани с дигитализацията на живота ни. Полицата за киберсигурност ще има две страни – застрахователно покритие и техническа поддръжка от IТ екип, обясни израелският експерт Орен Елимелех, съветник по киберсигурност на Министерството на транспорта и пътната безопасност в Израел, както и консултант по кибер и информационна сигурност на Bank of Jerusalem, и още над 500 компании.„Заедно с „Лев инс“ както оттук, така и от Израел ще помагаме на клиенти, организации, компании в България. Ще реагираме незабавно по телефона или чрез дистанционна връзка. Ще им помагаме да отстраняват вируси, да поправят уязвимости, ще предоставяме застрахователно покритие. Целта ни е помогнем на бизнеса да реагира по-бързо на киберзаплахи чрез киберзастраховка“.Такива полици вече има в Израел, добави Орен Елимелех и даде за пример партньорска компания, която застрахова малки и средни фирми, както и домакинства.„Ако има киберинцидент, клиентите ни се обаждат по телефона. Също така наблюдаваме офиса дистанционно. Ако има пробив или уязвимост, ние я виждаме и веднага ги уведомяваме, че има проблем“.Разработват се три нива на покритие, уточни Павел Димитров. Информираността, квалификацията и IT образованието са изключително важни, ако искаме да не допуснем киберинциденти като хакерската атака и изтичането на данни от НАП, изтъкна Орен Елимелех.„Можете да постигнете това, като използвате вече случилия се пробив, за да въведете задължително минимално ниво на подготовка за киберинциденти за служителите в правителствената администрация, в различни организации, малки фирми, за предприемачи.“Образованието е първото, от което трябва да започнем, смята и председателят на Българската асоциация по киберсигурност Мирослав Стефанов. Образованието по киберсигурност трябва да има и за децата, категорични са експертите. Според Орен Елимелех в училищата трябва да има такова обучение. Под думите му, най-големите рискове в киберпространството в момента са рискът от изтичане на данни и блокирането на IT системите ни чрез зловреден софтуер. ", "date": "2019.08.21", "title": "Киберзастраховането навлиза и в България"}
{"url": "https://www.novinite.bg/articles/179391/Sreshta-pri-ombudsmana-na-advokati-Agenciyata-po-vpisvaniyata-i-pravosadnoto-ministerstvo-za-Targovskiya-registar", "text": "Днес, 21 август 2019 г., сряда от 12.00 часа в институцията на омбудсмана /гр. София, ул. Георг Вашингтон 22/, общественият защитник Мая Манолова ще се срещне с представители на Министерството на правосъдието, ръководството на Агенцията по вписванията и адвокати, представители на Фейсбук общността на българските адвокати /ФОБА/. Тема на разговор ще са методическите указания, приложими в дейността на длъжностните лица по регистрация в процеса по разглеждане и произнасяне по заявления, искания, актове на съда, на държавни органи за вписване и заличаване на обстоятелства и обявяване на актове в Търговския регистър и регистъра на юридическите лица с нестопанска цел, както и други проблеми, които адвокатите срещат.Припомняме, че те бяха публикувани на сайта на Агенцията по вписванията на 17 юни т.г., след като правосъдният министър Данаил Кирилов и служители на Агенцията поеха ангажимент на среща с Манолова и адвокати от фейсбук общността в ресорното министерство. На нея бяха представени проблемите, с които те се сблъскват в работата си с Търговския регистър. Дни по-рано те сезираха омбудсмана с отворено писмо по казуса и настояха тя да защити гилдията и клиентите им заради системното постановяване на неправомерни откази от страна на длъжностните лица от Търговския регистър.", "date": "2019.08.21", "title": "Среща при омбудсмана на адвокати, Агенцията по вписванията и правосъдното министерство за Търговския регистър"}
{"url": "https://www.novinite.bg/articles/179406/Pravitelstvoto-obsajda-bezvazmezdno-predostavyane-na-imot-na-KPKONPI", "text": "Започна днешното редовно заседание на правителството, което е с дневен ред от 16 точки. Сред тях е и обсъждане на безвъзмездно предоставяне за управление на имот - публична държавна собственост, на Комисията за противодействие на корупцията и за отнемане на незаконно придобитото имущество. Вносител на тази точка е регионалният министър Петя Аврамова.Сред останалите точки в предварителния дневен ред на заседанието на кабинета са и промени в Закона за пазарите на финансови инструменти, както и промяна в правилника за дейността на Съвета за развитие на гражданското общество.На вниманието на министрите ще бъде и внесено от транспортния министър предложение за определяне на състава на българската делегация за участие в третия извънреден конгрес на всемирния пощенски съюз. ", "date": "2019.08.21", "title": "Правителството обсъжда безвъзмездно предоставяне на имот на КПКОНПИ"}
{"url": "https://www.novinite.bg/articles/179426/Problemite-s-Targovskiya-registar-shte-badat-obsadeni-na-shirok-debat-prez-septemvri", "text": "Редица натрупани проблеми с работата на търговския регистър ще бъдат обсъдени на широка дискусия през септември. Договорката беше постигната по време на среща между омбудсмана Мая Манолова, адвокати, заместник-министъра на правосъдието Десислава Ахладова, директора на Агенцията по вписванията Габриела Козарева, съобщи БГНЕС.На разговора присъстваха представители от Фейсбук общността на българските адвокати, които запознаха Агенцията по вписванията за редица събрани и натрупани във времето частни казуси, които са в ущърб на техните клиенти.Фейсбук сдружението изрази мнение, че една широка обществена дискусия би била полезна за решаването на проблемите, но прекаленото отлагане на разговора ще задълбочи още повече работата на адвокатите. Като цяло мнението на адвокатите е, че разговорите във формат омбудсман - Агенция по вписванията дават макар и трудно видими резултати.В средата на май 64 адвокати от сдружението написаха отворено писмо до Мая Манолова, в което се оплакаха от практиките в Търговския регистър. Юристите твърдят, че длъжностните лица по регистрацията използват практики на \"ръба на закона\", които създават усещането, че Търговският регистър работи предимно за събиране на такси от фирмите. В писмото се настоява Мая Манолова да се намеси и да предложи законови промени, които да прекратят \"своеволията\". Адвокатите разказаха в писмото до Манолова, че някои служители в Търговския регистър си позволяват да дават дори указания по заявленията за вписване. Според тях регистърното производство се е превърнало в машина за произвеждане на откази от вписване на заявените фирмени промени. Безконтролно и безнаказано се издават противоречиви откази и указания, невъзможни за изпълнение. Юристите настояват да се въведе дисциплинарна отговорност и глоби за длъжностните лица по регистрацията, които извършват подобни действия.От своя страна, Мая Манолова заяви, че е е внесла проектозакон, който да реши въпроса с присъждането на разноските по съдебни дела срещу актове на Агенцията по вписванията, спечелени от граждани и адвокати или от фирми. „Надявам се депутатите да намерят време да разгледат това законодателно предложение“, отбеляза Манолова.Заместник-министърът на правосъдието Десислава Ахладова заяви, че по време на първата среща със сдружението са поставени редица и важни проблеми, които касаят работата на Търговския регистър. Ахладова отхвърли твърдението на адвокатите, че нямат становище по поставените въпроси. Според нея до тях е изпратено становище в над 17 страници, в което Агенцията по вписванията е отговорила. Препоръката е всички възникнали въпроси да бъдат поставяни пред новосъздадения Консултативен съвет към Агенцията по вписванията.Директорът на Агенцията по вписванията Габриела Козарева заяви, че е факт, че „редица указания, които се дават, са непълни и те към нито един момент не могат да бъдат пълни, тъй като материята е динамична. Т.е няма как да твърдим, че указанията ще обхванат всичко и няма да се променят“.", "date": "2019.08.21", "title": "Проблемите с Търговския регистър ще бъдат обсъдени на широк дебат през септември"}
{"url": "https://www.novinite.bg/articles/179431/Pojar-gorya-na-smetishteto-v-Karlovo", "text": "\r\nПожар горя в депото за битови отпадъци в Карлово. Екипи на пожарната успяха да овладеят огъня след повече от 5 часа. В момента на места има само тлеещи огнища.\r\n\r\n\r\n\r\n\r\n\r\n\r\n", "date": "2019.08.21", "title": "Пожар горя на сметището в Карлово"}
{"url": "https://www.novinite.bg/articles/179404/BNB-prognozira-rast-na-BVP-ot-37-na-sto-prez-tazi-godina", "text": "През 2019 година растежът на външното търсене на български стоки и услуги ще се забави, пише във втория брой на Икономически преглед на БНБ, публикуван днес от Централната банка. Данните за икономиката на страната в него са към 24 юни тази година.\r\nЗабавянето на външното търсене на наши стоки е поради продължаващото отслабване на растежа на световната търговия, повишената несигурност, свързана с международните външнотърговски конфликти и Брекзит, неблагоприятната икономическа ситуация в Турция, както и поради очакванията за забавяне на икономическия растеж в Румъния и в някои страни от Еврозоната, посочват от БНБ.\r\nС изчерпването на негативния принос на Турция БНБ прогнозира растежа на външното търсене на български стоки и услуги да се ускори през 2020 - 2021 г.\r\nЗа периода 2019 - 2021 г. експертите на Централната банка очакват цената на петролните продукти в долари да се понижи спрямо 2018 г., докато цените на неенергийните продукти в долари първоначално да се понижат през 2019 г., но впоследствие да се повишат през 2020 г. и 2021 г. \r\nБНБ прогнозира, че през 2019 г. темпът на нарастване на реалния БВП на България да се ускори спрямо 2018 г. и ще възлезе на 3.7 на сто. За периода 2020-2021 г. БНБ очаква растежът на реалния БВП да се забави плавно спрямо 2019 г. и да достигне 3.4 на сто през последната година на прогнозния хоризонт. Годишната инфлация, чиято динамика до голяма степен се влияе от международните цени на петрола и храните в евро, се очаква да се ускори слабо в края на 2019 г., възлизайки на 2.6 на сто, след което да се забави и да остане на нива близо до 2 процента до края на прогнозния хоризонт. \r\nРисковете за макроикономическата прогноза клонят към реализиране на по-слаб растеж на реалния БВП и произтичат най-вече от външната среда, където има рискове от по-слабо от прогнозираното нарастване на търсенето на български стоки и услуги. Вътрешен фактор, който създава несигурност за реализиране на прогнозата, е динамиката на съфинансираните от ЕС и от националния бюджет публични инвестиции.Рисковете пред реализирането на прогнозата за инфлацията произтичат най-вече от възможността за по-висока цена при енергийните продукти и при базисните компоненти.\r\n", "date": "2019.08.21", "title": "БНБ прогнозира ръст на БВП от 3,7 на сто през тази година"}
{"url": "https://www.novinite.bg/articles/179424/Martin-Dimitrov-AEC-Belene-shte-ni-struva-10-mlrd-evro", "text": "Вспор за очакваната цена на електроенергията от евентуалното строителство на АЕЦ \"Белене\" влязоха икономистът и бивш председател на СДС Мартин Димитров и изпълнителният секретар на българския атомен форум \"Булатом\" Станислав Георгиев по време на участието им в предаването „Бизнес старт“ с водещ Живка Попатанасова, след като енергийният министър Теменужка Петкова потвърди заявеното желание за участие на 13 компании в строежа на електроцентралата.„Несериозно е да се говори, че проектът трябва да бъде завършен, защото вече са инвестирани много средства в него. Минималната цена за завършването на „Белене“ ще бъде 10 млрд. евро. Цената на тока ще бъде поне два пъти по-висока от сегашната средна цена на енергийния микс. Дори доклада на БАН не успя да ни убеди, че България има нужда от нови мощности, след като стана ясно, че животът на АЕЦ „Козлодуй“ бе удължен до 2040 г“, каза Димитров пред Bloomberg TV Bulgaria.В отговор Георгиев отвърна, че при настоящия формат на процедурата много ясно е посочено, че държавни гаранции и дългосрочни договори за изкупуване на електроенергията няма. Така се гарантира сигурността, че българският потребител няма да бъде натоварен и енергията ще бъде търгувана на борсови цени. И все пак експертът се съгласи, че изменения „през задната врата“, както се изрази икономистът, биха навредили сериозно на пазара.Все още сме в първия етап на преговорите за инвеститори в АЕЦ „Белене“ потвърдиха и двамата гости в предаването. От тук насетне има още осем стъпки в период от една година, в който да се изгладят всички подробности преди подписването на договора за строежа на електроцентралата.„Очаквам една конфигурация между инвеститорите от руска страна, китайска или корейска страна и за мен е задължително участието на българските фирми в строежа на АЕЦ „Белене“, коментира Станислав Георгиев.", "date": "2019.08.21", "title": "Мартин Димитров: АЕЦ \"Белене\" ще ни струва 10 млрд. евро"}
