{"url": "https://www.novinite.bg/articles/183197/Falshivi-stoki-za-nad-4-mln-leva-spipaha-mitnicheski-slujiteli-pri-proverkata-na-pratka-ot-Kitaj", "text": "Митнически служители от Главна дирекция „Митническо разузнаване и разследване“ и Митническо бюро София Запад, в структурата на Териториална дирекция Югозападна, задържаха фалшиви маратонки и портмонета, имитиращи продукти с пазарна стойност над 4 млн. лева.При проверка на стока, пристигнала от Китай и представена пред митническото бюро за оформяне на 08.10.2019 г., митническите служители установили, че пратката съдържа 1608 чифта маратонки, носещи защитени елементи на “Adidas” и 2800 портмонета с обозначения „Louis Vuitton“.В същия товар са намерени и 2000 портмонета с обозначения “Gucci”, 6000 броя имитации на шалове от луксозната марка „Hermès“ и 96 чифта маратонки, копиращи модел на марката „Balenciaga“. Стоките са задържани на основание Регламент (ЕС) № 608/2013 на Европейския парламент, уведомени са представители на притежателите на марките, които са потвърдили, че стоките не са оригинални. Част от артикулите вече са унищожени, а за други това предстои и засега те остават задържани под митнически контрол по искане на притежателите на марките. Получател на стоката е българска фирма, но няма информация дали пратката е била предназначена само за българския пазар или и за други пазари в ЕС.", "date": "2019.12.04", "title": "Фалшиви стоки за над 4 млн. лева спипаха митнически служители при проверката на пратка от Китай"}
{"url": "https://www.novinite.bg/articles/183215/Vnuchkata-na-Todor-Kolev-chaka-bebe-ot-anglichanin", "text": "Внучката на Тодор Колев - Теодора, е бременна в шестия месец и очаква първото си дете. Актрисата се омъжи за приятеля си - британеца Джоузеф Гууд, през януари и оттогава живее в Лондон. \"Да, със съпруга ми чакаме бебе\", призна самата Теодора. По думите й детето се чака в края на февруари 2020-а.Теодора завършва НАТФИЗ в класа на Ивайло Христов. Когато решава да учи в Академията, тя кандидатства, без никой да знае за роднинската й връзка с Тодор Колев. Тя става позната с ролята си на доктор Войнова в \"Откраднат живот\", пише \"България днес\".", "date": "2019.12.04", "title": "Внучката на Тодор Колев чака бебе от англичанин"}
{"url": "https://www.novinite.bg/articles/183210/Sekssimvolat-Brad-Pit-ne-bil-plakal-ot-20-godini", "text": "Списание Interview публикува разговор между актьорите Брад Пит и Антъни Хопкинс, по време на който те стигнаха до извода, че хората стават по-уязвими с възрастта.„Не съм плакал от около 20 години, но сега станах по-емоционален. Разстройвам се от деца, приятели, новини “, призна Пит. „Мисля, че това е добър знак“. Хопкинс, който се снима с Пит във филма „Легенди за страстта“ (1994) и „Да срещнеш Джо Блек“ (1998), добави, че такива сълзи не се проливат от тъга.„Когато остарееш, откриваш, че понякога просто искаш да плачеш. Не става въпрос за мъка. Става въпрос за величието на живота“, коментира носителят на„ Оскар“ Антъни Хопкинс.Актьорите обсъждат грешки, допуснати в миналото. Според Брад Пит хората не трябва да бъдат съдени за грешките си, а за това как реагират на тях.„Живеем във време, в което всички съдят твърде строго за грешките. Ние придаваме твърде голямо значение на това“, подчерта Пит. „Но винаги ще грешим. Много по-важно е да се види каква стъпка ще предприеме сгрешилия след случилото се“, каза той.", "date": "2019.12.04", "title": "Секссимволът Брад Пит не бил плакал от 20 години"}
{"url": "https://www.novinite.bg/articles/183232/GDBOP-udari-grupa-kompyutarni-izmamnici", "text": "\r\nГДБОП и спецпрокуратурата са ударили компютърни измамници, действали чрез фишинг мейли и ощетили фирми в Европа и САЩ за десетки милиони евро, научи ексклузивно \"По света и у нас\". По наша информация са задържани шестима души.\r\n\r\n\r\n\r\n\r\n\r\n\r\n", "date": "2019.12.04", "title": "ГДБОП удари група компютърни измамници"}
{"url": "https://www.novinite.bg/articles/183234/Parviyat-trejlar-na-Smartta-moje-da-pochaka-e-tuk", "text": "7:30 ч., Good Morning America: GMA – едно от най-популярните американски предвания. Това са координатите на официалния ексклузивен дебют на най- дългоочаквания трейлър в света на киното. На Times Square NYC са и всички ключови актьори от 25-ия филм на най-успешния франчайз в света, които превръщат повода в истинска сензация. Минути по-късно целият свят става свидетел на първите кадри от Смъртта може да почака и внушителното присъствие на незаменимия Даниел Крейг в ролята на Джеймс Бонд.Главоломният успех на предишните филми от света на култовия агент 007 съвсем естествено предполага очакванията на зрителите да са огромни. И напълно в стила на Бонд можем да заявим, че още първото видео от продукцията дава сериозна заявка за нищо по-малко от истинско зрелище, разтърсващ сюжет и едно много класно актьорско присъствие. Освен Даниел Крейг, който за пети път се превъплъщава в ролята на тайния агент и е най-успешен Бонд на всички времена, участие в Смъртта може да почака вземат и редица други изключителни актьори. Рами Малек, който надхвърли очакванията на зрители и критици с ролята си в Бохемска рапсодия, предизвика истинска сензация с новината, че в Смъртта може да почака той влиза в кожата на злодея.Мистериозният му образ, който представлява изключителна заплаха и провокация за Бонд, поставя нови перспективи и дава заявка за една успешна симбиоза между едни от най-впечатляващите холивудски актьори. Сред останалите звезди във филма са Лашана Линч (Капитан Марвел), която ще бъде изключително противоречив герой във филма и успя да привлече доста внимание със спекулациите дали ще бъде следващият агент 007, невероятната Леа Сейду (Мисията невъзможна: Режим Фантом), която запомнихме още със Спектър и със сигурност, искахме да видим пак, Наоми Харис (007 координати: Скайфол, Спектър, Карибски пирати: На края на света) като един от най- вдъхновяващите образи, Ралф Файнс също се завръща като М, „поемайки щафетата“ от Джуди Денч, Бен Уишоу, Били Магнусен, Ана де Армас, Рори Киниър и други. В Смъртта може да почака плановете на Джеймс Бонд за заслужена почивка отново са нарушени от поредната опасна мисия, възложена от ЦРУ. А този път може би и най опасната. Но очаква ли някой агент 007 да предпочете спокойствието? Залогът е голям, желанието за справедливост също. А това означава единствено, че филмът гарантира разтърсващи емоции и много адреналин! Наистина ли Смъртта може да почака? Ще разберем всичко на 10 април в кината и IMAX.", "date": "2019.12.04", "title": "Първият трейлър на \"Смъртта може да почака\" е тук!"}
{"url": "https://www.novinite.bg/articles/183189/Makron-Ruskite-raketi-mogat-da-porazyat-Evropa", "text": "\"Трябва да инициираме диалог без излюзии с Русия, за да намалим конфликтността\" с Москва, изтъкна Макрон на съвместна пресконференция с американския президент Доналд Тръмп. На свой ред американският му колега бе категоричен, че САЩ и Русия искат нов договор за ядрените оръжия.Двамата президенти разговарях преди началото на срещата на върха на НАТО в Лондон по случай 70-ата годишнина на алианса. Русия е сред водещите теми, които ще засегнат в разговорите си държавите от НАТО.\"Франция, Германия и другите европейски страни са застрашени сега от нови руски ракети. Не бива да демонстрираме никаква наивност по отношение на Русия, но не мисля, че статуквото е най-доброто решение\", подчерта френският лидер и отбеляза, че е необходим нов договор за ядрените оръжия със среден обсег.Макрон посочи и предварително условие за диалог с Русия: \"нужен е напредък по въпроса с разрешаването на конфликта между Русия и Украйна\". Среща в Нормандски формат между лидерите на Русия, Украйна, Франция и Германия е предвидена за 9 декември.Тръмп изрази оптимизма си за решаването на конфликта между Русия и Украйна. \"Мисля, че срещите с Русия и Украйна са много важни. Възможно е да бъде постигнат сериозен прогрес\" на тези срещи. \"Нужен им е мир, защото се бият от доста дълго време. Мисля, че има големи шансове това да стане\", изтъкна американският президент.\"Положението с ядрените оръжия не е добро. Сложихме край на Договора за ракетите със среден обсег, защото насрещната страна (Русия) не го спазваше, но тя иска да сключи договор и ние също го искаме и аз мисля, че това би било нещо велико. Откровено казано, мисля, че това е едно от най-важните неща, които можем да направим\". каза американският президент Доналд Тръмп. Китай също е заинтересуван да се присъедини към преговорите, добави той.\"Те бяха изключително развълнувани\" от идеята да участват, заяви президентът на САЩ. \"Така че във връзка с това може да се случат някои много добри неща\".През август Вашингтон официално денонсира Договора за ликвидиране на ракетите със среден и малък обсег, позовавайки се на нарушения от страна на Русия. Москва отрича тези обвинения, припомня Ройтерс.Остарелите блокови стереотипи на мислене, свойствени на НАТО, не могат да бъдат инструмент за сътрудничество в бързо променящия се свят, каза днес руският президент Владимир Путин, цитиран от ТАСС. Той говори на съвещание, посветено на държавните отбранителни поръчки за нуждите на Военноморския флот.\"Днес, както е известно, Съветският съюз го няма. Няма го и Варшавският договор, т.е. военният пакт, създаден в отговор на създаването на НАТО, а НАТО не само продължава да съществува, но и се развива\".В момента Русия разработва нови системи за изстрелване на ядрено оръжие, на които САЩ нямат аналози, каза помощник-държавният секретар на САЩ по въпросите на международната сигурност и неразпространение на ядрено оръжие Кристофър Форд, в изказване пред Комитета по външните работи в американския сенат.\"Русия в момента разработва изключителна нова серия от ядрени системи, на която Вашингтон няма аналози\", заяви дипломатът по време на изслушване в комисията по политиката на САЩ спрямо Русия, цитиран от ТАСС и \"Фокус\". Той посочи като пример ракетната система \"Сармат\", както и автоматизирана подводница, оборудвана със собствена мини-атомна електроцентрала. Форд даде за пример и ракетата \"Буревестник\".РС-28 \"Сармат\" е нова руска ракетна система, изстрелвана от подземни бункери, работеща с тежка междуконтинентална балистична ракета.", "date": "2019.12.04", "title": "Макрон: Руските ракети могат да поразят Европа"}
{"url": "https://www.novinite.bg/articles/183199/Trima-balgari-zakaraha-umstveno-izostanala-v-Ispaniya-i-ya-zastaviha-da-prostituira", "text": "Трима български граждани на възраст между 28 и 54 години са арестувани от Националната полиция в Испания за склоняване към проституция и незаконно задържане на 19-годишна жена в Мурсия, съобщава La opinion de Murcia.Младата жена, която е умствено изостанала, е била докарана насилствено от България, за да проституира. Момичето е било принудено да поддържа сексуални отношения с много мъже, а заработеното е прибирано от тримата сводници, пише информационният сайт на българите в Испания bulgaros.ovh.Младото момиче, също български гражданин, успяло да избяга от пленниците си и се е качила на влак за Аликанте, където потърсила помощ в полицейското управление на Националната полиция.Тримата души, мъж и две жени, са обвинени за трафик на хора и склоняване към проституция. В процеса на разследването криминалистите установили, че тримата задържани са се опитали да продадат момичето за 700 евро на по-възрастен мъж, с когото е трябвало да се ожени.Делото срещу тримата е гледано от Окръжния съд в Мурсия. Обвинението иска за М. Т. И., който се смята за организатор на престъплението 14 години затвор и обезщетение от 18 000 евро, а за другите двама, които са били съучастници – 7 години и половина за всеки един.", "date": "2019.12.04", "title": "Трима българи закараха умствено изостанала в Испания и я заставиха да проституира"}
{"url": "https://www.novinite.bg/articles/183209/Kitajski-GMO-bliznaci-s-nepredvideni-mutacii-v-genomite-si", "text": "Двете китайски близначки, родени миналата година въз основа на генномодифицирани ембриони чрез използване на технологията CRISPR, вероятно са с непредвидени мутации в геномите си, предаде Франс прес. Това заяви журналист, който се сдобил с непубликувана версия на свързаното с експериментите изследване. Вестта за експериментите шокира целия свят през ноември 2018 г. ученът Хъ Цзянкуей разкри в Хонконг, че модифицирал ембриони в рамките на инвитро оплождане за двойка, за да се опита да създаде геномна мутация, която би осигурила имунитет срещу вируса на СПИН. Става въпрос за процедура, за която няма медицинско оправдание, тъй като съществуват технологии, които възпрепятстват заразяването от серопозитивен баща. След раждането им двете близначки бяха кръстени с псевдонимите Лулу и Нана, но останаха анонимни, както и родителите им. Журналист на \"MIT Technology Review\" се сдобил с ръкопис на изследването, което Хъ Цзянкуей се опитал да публикува в престижни научни списания и което подробно описва неговия метод и получените резултати.", "date": "2019.12.04", "title": "Китайски ГМО близнаци с непредвидени мутации в геномите си"}
{"url": "https://www.novinite.bg/articles/183212/Ludost-Rusnak-strelya-po-jivi-misheni-ubi-edna-jena", "text": "Жител на руския град Перм устрои истински кървав екшън в сряда сутринта. Мъжът първо открил огън по минувачите от прозореца на апартамента си, но след като не уцелил никого, излязъл на улицата. С ловно оръжие в ръка той започнал да стреля на посоки, при което ранил смъртоносно една жена. С огнестрелни рани в болница са настанени случаен минувач и един от дошлите на място служители на реда. Повредени са и паркираните в района автомобили. По-късно стана ясно, че нападателят е 50-годишният гражданин на Перм Дмитрий Коростильов, който има зад гърба си съдебни присъди. Според следствието, в момента на стрелбата той се намирал в състояние на силно наркотическо или алкохолно опиянение. Оръжието, от което открил стрелба, било незаконно притежавано. Стрелецът е задържан, срещу него са повдигнати няколко обвинения, сред които убийство от хулигански подбуди и посегателство на живота на сътрудник на органите на реда. По непотвърдена информация, убитата жена е съпруга на Коростильов. Според очевидци, те се скарали в дома си и тя излязла на улицата, където мъжът й я застрелял.", "date": "2019.12.04", "title": "Лудост: Руснак стреля по живи мишени, уби една жена"}
{"url": "https://www.novinite.bg/articles/183202/Dneven-horoskop-za-sryada", "text": "Намеренията ви са осуетени и трябва да изградите друг план, за да осъществите всичко, планирано за днес. Не бива да пропускате нито един детайл, защото действията ви днес ще се окажат от ключово значение за бъдещето ви.Любовта кацва на рамото ви днес, но вие може и да не я забележите. Свикнали сте тя да ви подминава и присъствияето ѝ в деня ви ви изненадва. Прегърнете я и я приемете такава, каквато е - чиста и истинска.Хрумва ви идея, която може да ви придвижи нагоре в кариерата. Недейте обаче да се втурвате презглава в новото начинание. Необходимо е първо да го обмислете добре - с всичките му положителни и отрицателни страни. Вижте повече на: ", "date": "2019.12.04", "title": "Дневен хороскоп за сряда"}
{"url": "https://www.novinite.bg/articles/183214/Protesti-v-Evropa-Subway-izbyagva-otgovornostite-si-za-humanno-otnoshenie-kam-jivotnite", "text": "В общоевропейска кампания коалицията  призовава веригата за бързо хранене Subway да повиши стандартите си за хуманно отношение за пилета-бройлери. Днес сутринта (4 декември) коалицията започна петиция и онлайн кампания в протест срещу статуквото. 20 организации за защита на животните от 14 различни държави, включително сдружение КАЖИ в България, отправят критика, че гигантът за сандвичи отказва да предприеме постижими промени, които могат да намалят страданието на милиони животни. По света има над 42 000 ресторанта, асоциирани със Subway, от които 42 у нас.“Subway твърдят, че високите етични стандарти, устойчивостта и социалната отговорност са важни за бизнеса им. Въпреки това, изглежда реалността е точно обратното: бройлерите, които се озовават в сандвичите и салатите на Subway, живеят и умират в ужасяващи условия.”, казва Светослав Чекелев от сдружение КАЖИ.Пренебрегването на изискванията за по-високи стандарти в хуманното отношение към бройлерите се отразява пряко и на употребата на антибиотици, респективно и на крайния продукт, консумиран от човека. Значителни здравословни проблеми на птиците поради неестествено бърз растеж, теснота, висока гъстота на отглеждане и неефективни методи за зашеметяване преди клане са част от ежедневието в индустрията за пилета-бройлери. За да намалят най-лошите проблеми, около 30 организации за животните са се обединили и са описали нови минимални стандарти за тази индустрия под формата на т.нар. . Около 200 компании от САЩ и Европа вече са поели ангажимент да изпълнят изискванията.Subway избягват конкретни изявления относно декларацията European Chicken Commitment през последните две години, въпреки че компанията вече се е съгласила да имплементира по-високи стандарти за хуманно отношение за бройлери в САЩ и Канада. Чекелев казва още:“Още с приетата на 25 октомври 2018 г. от Европейския парламент Резолюция, включваща императивни препоръки за неотложни действия по благосъстоянието на бройлерите, стана ясно, че минималните стандарти за отглеждането им не са достатъчни за да предотвратят болката и страданието на тези животни. Подписването на European Chicken Commitment от компании като Subway е една малка крачка за намаляване на страданието на милиардите бройлери, скрити от очите на обществото.”Изискванията на European Chicken Commitment включват критерии, касаещи пространство, климата в халетата, устройството им, осветлението и зашеметяването преди клане. Ангажиментът също включва неизползване на породи и хибриди пилета, които не могат да ходят в края на цикъла на угояване поради неестествено бързия им растеж и прекалено високото тегло.", "date": "2019.12.04", "title": "Протести в Европа: Subway избягва отговорностите си за хуманно отношение към животните"}
{"url": "https://www.novinite.bg/articles/183224/Balgariya-uchastnik-v-mashtabna-akciya-na-Evropol-nad-200-aresta-za-prane-na-pari", "text": "Правоприлагащите органи на 31 държави, подкрепени от Европол, Евроюст и Европейската банкова федерация (ЕБФ), засилиха усилията си за борба със схемите за незаконен трансфер и пране на пари, съобщава Европол.Петата по рода си акция срещу пране на пари се проведе между септември и ноември 2019 г., в резултат на което бяха идентифицирани 3 833 финансови „мулета“ заедно с 386 вербуващи мулетата, от които 228 бяха арестувани. Бяха открити 1 025 криминални разследвания, много от които все още продължават. Повече от 650 банки, 17 банкови асоциации и други финансови институции са помогнали със съобщения за 7 520 измамни сделки с мулета на пари, предотвратявайки обща загуба от 12,9 милиона евро.Органите на реда, съдебни и финансови власти от Австрия, Белгия, България, Чехия, Дания, Естония, Финландия, Гърция, Германия, Унгария, Ирландия, Италия, Латвия, Литва, Люксембург, Малта, Холандия, Полша, Португалия, Румъния, Словения, Словакия, Испания, Швеция, Австралия, Молдова, Норвегия, Швейцария, Великобритания, САЩ и Украйна са участвали в тази международна операция.Европол и Евроюст организираха различни оперативни и координационни срещи в Хага, за да обсъдят уникалния подход на всяка държава-членка за справяне с паричните измами в съответната държава. По време на тримесечната акция Европол подкрепи операциите, като подпомогна националните органи при кръстосани проверки на бази данни и събиране на разузнавателни данни за по-нататъшен анализ. Евроюст пък допринесе за бързото придвижване и улесняване на изпълнението на европейските заповеди за разследване.Паричните мулета, за разлика от колегите им за търговия с наркотици, не прекарват незаконни стоки през физическа граница. Вместо това те участват – често несъзнателно – в дейности за пране на пари, като получават и прехвърлят незаконно придобити пари в банкови сметки и/или държави.Вербуващите паричните мулета измислят гениални начини да примамят набелязаните субекти. Тази година случаите, свързани с „романтични измами“, отчитат възход, като престъпниците все повече набират мулета на пари в сайтове за онлайн запознанства, изучавайки жертвите си във времето, за да могат да ги убедят да открият банкови сметки за изпращане или получаване на средства. Престъпниците също все повече се обръщат към социалните медии, за да наемат нови съучастници чрез онлайн реклами за бързо забогатяване. Тази техника е особено популярна сред студенти и млади хора.Дори и мулетата на пари да действат неволно, те извършват престъпление. Правните последици могат да бъдат тежки. В зависимост от правната рамка на страната, мулетата могат да бъдат изправени пред дълъг затвор и да се сдобият с криминални досиета, които биха могли да им навредят сериозно до края на живота им, като никога не бъдат в състояние да се сдобият с ипотека или да открият банкова сметка.За да се повиши осведомеността за този вид измами, днес стартира кампанията за осведомяване #DontbeaMule в цяла Европа. С материали за повишаване на осведомеността, достъпни за изтегляне на 25 езика, кампанията ще информира обществеността за това как действат тези престъпници, как можем да се защитим и какво да направим, ако станем жертва.През следващата седмица международни партньори от органите на реда и съдебните органи, заедно с финансовите институции, ще подкрепят кампанията на национално ниво.„Мислите ли, че можете да бъдете използвани като муле? Действайте сега, преди да е станало твърде късно: спрете да превеждате пари и незабавно уведомете банката и националната си полиция“, се казва в текста на кампанията.", "date": "2019.12.04", "title": "България участник в мащабна акция на Европол, над 200 ареста за пране на пари"}
{"url": "https://www.novinite.bg/articles/183206/Boj-mejdu-Kobrata-i-Antani-Djoshua-nyama-da-ima-kakvoto-i-da-stava", "text": "Бой между Кубрат Пулев и Антъни Джошуа няма да има в скоро бъдеще, каквото и да се случи. В това са категорични куп боксови анализатори във Великобритания, нищо че българинът може да се окаже задължителен претендент за евентуалните световни титли на британеца. AJ има мач с Анди Руис на 7 декември, от който победителят ще излезе с коланите на световен шампион в IBF, WBA и WBO. А Кобрата е задължителен претендент за отличието във версия IBF. Но ако Джошуа е победител, такъв мач няма да има. На Албиона разкриха и причината. Ако Джошуа победи, каквито са очакванията на букмейкърите, самият той ще натисне съперника си за трети мач помежду им. За да се случи такъв, двамата ще трябва да се откажат от титлите си и в трите версии, но с оглед на факта, че ще има огромен интерес на рекламодателите и ще получат умопомрачителни хонорари, изглеждат готови за трето издание на сблъсъка им. Ако Руис надделее, трети мач няма как да има, защото надмощието му над този съперник ще е доказано категорично. А евентуална втора загуба от мексиканеца ще сложи под огромна въпросителна и кариерата на Джошуа като цяло, а имиджът му ще е пред рухване. \"Анди Руис беше в съзнанието ми пет седмици преди първия ни мач, защото тогава разбрах, че ще играя с него. Но след онзи сблъсък на 1 юни, той ще е в съзнанието ми завинаги. Ако Анди остане отдаден на бокса, със сигурност ще имаме и трети мач.\"\"Правим страхотни мачове помежду си и определено ще направим и трети сблъсък. Гарантирам, че и предстоящата ни битка ще завърши с нокаут. Това желаят да видят феновете - кръв, нокаут, затова ще го дадем на феновете\", сподели Джошуа в навечерието на мача. Този път няма клауза за реванш в договора между двамата. Но именно заради огромните пари за трети мач между тях при загуба на Руис, очакванията са такъв да има. Ако това се случи, Кобрата ще играе за овакантената титла на IBF, а съперникът ще стане ясен скоро.", "date": "2019.12.04", "title": "Бой между Кобрата и Антъни Джошуа няма да има каквото и да става"}
{"url": "https://www.novinite.bg/articles/183229/Erdogan-i-Tramp-provedoha-dvustranna-sreshta-v-London", "text": "Турският и американски президенти Тайип Ердоган и Доналд Тръмп проведоха двустранна среща в кулоарите на срещата на НАТО в Лондон, съобщава Anadolu в сряда.Детайлите за преговорите не се съобщават.Доставките на най-новите руски системи за ПВО С-400, които предизвикаха криза в отношенията между Турция и САЩ, започнаха в средата на юли. Според турския президент С-400 ще бъде напълно действащ през април 2020 г. Вашингтон поиска отказ на сделката и в замяна да придобие американски системи Patriot, заплашвайки да забави или дори да отмени продажбата на най-новите изтребители F-35 в Турция, както и да наложи санкции в съответствие с CAATSA (Закон за противодействие на противниците на Америка чрез санкции). Анкара отказа да прави отстъпки.", "date": "2019.12.04", "title": "Ердоган и Тръмп проведоха двустранна среща в Лондон"}
{"url": "https://www.novinite.bg/articles/183226/Zimnite-gumi-v-ES-s-novi-etiketi-palni-s-info", "text": "Подновяването на етикета за гуми на ЕС е особено полезно за потребителите на зимни гуми, тъй като той вече ще включва информация за сцепление на сняг и лед. Досега нямаше маркировки свързани с нужните характеристики за взискателно зимно време. Целта на етикета за гуми е да насочи потребителите към гуми, които са по-икономични, безопасни и тихи. Новият етикет ще влезе в сила през май 2021 г.Досега шофьорите нямаха начин да отсеят между различните зимни гуми проектирани за различни условия. Европейският Съюз се съгласи, че етикетите обозначаващи разходът на енергия и характеристиките на гумите ще бъдат актуализирани. Новите етикети правят по-лесно сравнението между различните модели гуми и помагат при избора на потребителите, които пазаруват онлайн.Според по-ранния регламент, всички гуми на леки коли и ванове е нужно да имат стикер, който показва сцеплението на гумата на мокра настилка, шумът при търкаляне и влиянието върху разхода на гориво. Стикери досега не са били нужни за гуми на камиони, но информацията трябва да е налична. В Централна и Източна Европа, сцеплението на мокра настилка и на сняг са ключови за безопасното шофиране през зимата, докато в Скандинавските страни сцеплението на лед е по-важно. Досега не е имало изискване за етикет определящ тези две категории.\"Допреди информацията на етикетите на гумите беше подвеждаща за потребителите в Скандинавските страни, докато дилемата пред потребителите в Централна и Източна Европа не беше толкова голяма. Новата маркировка за сцепление на лед ще отличава гумите, които са подходящи за Скандинавия, от други зимни гуми. Маркировката за сцепление на сняг ще бъде позволена за гуми с представяне на сняг, което е достатъчно добро за зимата в Централна и Източна Европа.\", казва Ярмо Суннари, мениджър \"Стандарти, правила и одобрения\" в Nokian Tyres.Зимите са предимно влажни в Централна и Източна Европа, което прави сцеплението на мокра настилка основна грижа. Скандинавските зимни гуми от друга страна са специално разработени за лед.\"Най-големият проблем досега беше, че не всички гуми с маркировка за зимни гуми бяха подходящи за всички зимни условия. Гумите проектирани за зимата в Централна и Източна Европа са напълно различни от гумите нужни за скандинавската зима. Сцеплението на мокра настилка и сцеплението на лед са взаимоизключващи се характеристики; потребителят може в крайна сметка да закупи грешни гуми, ако информацията на етикета не е правилна.\", казва Суннари.Маркировката за сцепление на лед първоначално ще се използва само при гумите за леки коли, докато маркировката за сцепление на сняг ще бъде налична и при гумите за миниванове, леки камиони, камиони и бусове. Маркировките са базирани на интернационални стандарти и регулации. В момента вървят тестове за стандартизация на сцеплението на лед в Международната Организация по Стандартизация (International Organization for Standardization, ISO), докато сцеплението на сняг бива разглеждано от регулациите на Икономическата Комисия за Европа на Организацията на Обединените Нации (United Nations Economic Commission for Europe, UNECE).-Гумите за леки автомобили и ванове имат етикет за гуми на ЕС, който показва сцеплението, шумът при търкаляне и влиянието им върху разхода на гориво.-Актуализиране на етикетите на ЕС, което да предостави информация за сцеплението на сняг и лед.-Новите етикети улесняват потребителя да избере конкретен модел гуми, а също така улесняват и потребителите, които пазаруват онлайн.-Новата регулация няма да бъде приложена за гуми с шипове.-Новите етикети ще бъдат въведени на 1 май 2021 г.", "date": "2019.12.04", "title": "Зимните гуми в ЕС с нови етикети, пълни с инфо"}
{"url": "https://www.novinite.bg/articles/183230/V-Rusiya-odobriha-pravila-za-otglejdaneto-na-jivotni", "text": "Руският премиер Дмитрий Медведев подписа указ за одобряване на правилата за държавен надзор в областта на отношението към  животни, съответният документ е публикуван на официалния интернет портал на правната информация.„Да одобрим приложените правила за организацията и осъществяването на държавен надзор в областта на отглеждането на животни“, се казва в документа, информира РИА НОВОСТИ.Решението ще влезе в сила на 1 януари 2020 г. По-рано Министерството на природните ресурси разработи методични  препоръки за развитие на държавния надзор в работата с животни. Препоръките са разработени от агенцията, за да се спазят изискванията на закона „За отговорното отглеждане на  животни и за изменение на някои законодателни актове на Руската федерация“. Законът установява, че третирането на домашни любимци и животни без собственик трябва да се проверява в рамките на държавния надзор от страна на изпълнителните органи на съставните структури на Руската федерация в областта на работата с животни.Законът за отговорно отглеждане беше приет от Държавната дума през декември 2008 г., осем години след въвеждането му; в края на 2018 г. той е подписан от руския президент Владимир Путин. Законът предвижда изрична забрана за отглеждане на диви животни в апартаменти, частни къщи, домакинства, градински парцели и т.н. Законът също така забранява контактните зоологически градини, които работят в търговски центрове, въвежда правила за разходка, включително потенциално опасни породи кучета. Напълно забранява убиването на  животни по всякакъв повод и предвижда създаването на специални приюти.", "date": "2019.12.04", "title": "В Русия одобриха правила за отглеждането на животни"}
{"url": "https://www.novinite.bg/articles/183213/Obviniha-shestima-rumanci-v-iznasilvane-na-sobstvenite-im-deca", "text": "Шестима души са задържани в Румъния по обвинение, че са насилвали сексуално собствените си деца, за да забавляват американски граждани, съобщава БТА. Прокурори от Дирекцията за разследване на престъпленията на организираната престъпност и тероризма обискираха във вторник жилищата на 15 души в Букурещ и окръзите. Според прокурорите в периода 2014-2018 г. заподозрените лица са осъществявали орални сексуални контакти със собствените си деца, които към периода на извършване на деянията са били на възраст между 4 и 9 години, с цел да предоставят детска порнография на американски граждани посредством електронно приложение. Обвинените са се възползвали от неспособността на жертвите да се защитят и да изразят собствената си воля, посочва прокуратурата.", "date": "2019.12.04", "title": "Обвиниха шестима румънци в изнасилване на собствените им деца"}
{"url": "https://www.novinite.bg/articles/183228/Ti-da-vidish-Kubrat-Pulev-i-Andrea-se-sdobriha-i-pak-sa-zaedno", "text": "Боксьорът Кубрат Пулев и певицата Андреа отново са заедно. Ексклузивната новина беше потвърдена от фенове на фолкпевицата. Те забелязаха звездната двойка в Пловдив.Двамата пристигнаха в Стария град и отседнаха в местния грандхотел. Кобрата прекара няколко дни в родното място на своя баща Венко. Претендентът за световната титла в тежка категория е главен организатор на галавечер, която ще се проведе на 14 декември. В зала „Колодрума\" на ринга ще се качи неговият брат Тервел, който ще премери сили с Дишон Уебстър.Още при самото пристигане в града Пулев и Андреа се настаниха заедно в хотела. Докато боксьорът уреждаше бизнес дела, певицата направи бърза обиколка из магазинчетата във фоайето. „Изглеждаше много щастлива и доволна\", потвърди очевидец пред „България днес\".В специално интервю наскоро Кубрат Пулев разкри как изпитва сантименти към Андреа. Това се случи няколко седмици след официалната раздяла.„Мъчно ми е за Андреа. Тя е много готин и истински човек - изля душата си Пулев. - За да се съберем, трябва да има промяна в хората. Те трудно се променят. Има варианти. Всеки ще си направи изводите. Смятам, че през цялото време съм давал всичко от себе си. И то не беше никак малко.\"Андреа първа обяви раздялата през лятото. Тя публикува енигматично съобщение в социалните мрежи. Певицата разкри как се наслаждава на необвързания живот.Събирането на Кобрата и фолкпевицата съвпадна с ново начало за Андреа. През последните дни блондинката отново стана активна в Инстаграм. Тя блестеше на купона за рождения ден на своята близка приятелка Николета Лозанова.Плеймейтката и гаджето й Ники Михайлов седяха до Андреа при последния мач на Кобрата в София срещу Хюи Фюри.Андреа се е захванала да си върне и топформата и се поти здраво във фитнеса. Близки на певицата разказват как тя е изпаднала в депресия след края на връзката с Пулев.Медиите допълнително жегнаха фолкаджийката със снимки, които показваха фотошоп манипулации в тежък за нея момент. Сега обаче всичко изглежда, че е останало зад гърба й и Андреа е дала старт на ново начало.", "date": "2019.12.04", "title": "Ти да видиш! Кубрат Пулев и Андреа се сдобриха и пак са заедно"}
{"url": "https://www.novinite.bg/articles/183231/Shestima-rumanci-nasilvali-seksualno-svoite-deca-za-da-prashtat-pornoto-na-amerikanci", "text": "Шестима души са задържани в Румъния в рамките на разследване на родители по обвинение, че са насилвали сексуално собствените си деца, за да забавляват американски граждани, съобщава информационният сайт Зиаре.Прокурори от Дирекцията за разследване на престъпленията на организираната престъпност и тероризма обискираха жилищата на 15 души в Букурещ и в окръзите Илфов, Галац, Яломица, Олт, Прахова и Яш по подозрение в разпространяване на детска порнография, изнасилване, сексуално развращаване на малолетни и сексуална агресия.Според прокурорите в периода 2014-2018 г. заподозрените лица са осъществявали орални сексуални контакти със собствените си деца, които към периода на извършване на деянията са били на възраст между 4 и 9 години, с цел да предоставят порноспектакли на американски граждани посредством електронно приложение, пише БТА.Обвинените са се възползвали от неспособността на жертвите да се защитят и да изразят собствената си воля, посочва прокуратурата.", "date": "2019.12.04", "title": "Шестима румънци насилвали сексуално своите деца, за да пращат порното на американци"}
{"url": "https://www.novinite.bg/articles/183235/Spodeleno-majchinstvo-Lesbijski-rodiha-bebe-ot-dve-utrobi", "text": "Британска лесбийска двойка се сдоби с първото бебе, родено от две утроби, съобщава Телеграф. Бебето е родено в рамките на забележителна процедура, наречена \"споделено майчинство\". Жасмин Франсис-Смит роди синът си Отис преди два месеца, използвайки яйцеклетка, имплантирана с помощта на инвитро процедура, с която за първи път е била оплодена съпругата й Дона. Процедурата, извършвана от Лондонската женска клиника, включва един партньор, който предоставя яйцеклетката, докато другият впоследствие износва плода. И докато над 100 бебета вече са родени от лесбийски двойки, използващи изкуствено оплождане, тази процедура преминава една стъпка по-напред, тъй като в нея взимат участие и двамата родители. Дона Франсис-Смит, 30-годишна, от Нотингаммшир, каза пред „Телеграф“: „Имате много еднополови двойки, в които единият партньор прави всичко - забременява и ражда, докато с тази процедура и двете сне ангажирани изцяло в процеса. Това определено ни сближи емоционално. Ние така или иначе сме много близки, но сега и двете имаме специална връзка с Отис, което беше подпомогнато от начина, по който го направихме. Това е моята яйцеклетка, която след инвитро процедурата беше поставена обратно в тялото ми за 18 часа, преди да бъдат инплантирана в тялото на Жасмин, и тя да забременее.“ Дона е в армията от 11 години, като служи дори в Афганистан. Двете се оженили през април миналата година, след като се срещнали през 2014 г. чрез онлайн сайт за запознанства, след като Дона се завърнала от мисия в Кипър.  Двете споделят, че искат Отис да стане астронавт, но всъщност може да бъде какъвто си поиска. \"Винаги ще го подкрепяме във всичко, което иска да направи\", заключват двете щастливи майки. \"Просто сме щастливи, че се получи толкова добре и информацията е закодирана там. Това ще помогне на хората в бъдеще - ще ги сближи, вместо да чувстват, че единия има по-голяма връзка от другия.\" ", "date": "2019.12.04", "title": "\"Споделено майчинство\": Лесбийски родиха бебе от две утроби"}
{"url": "https://www.novinite.bg/articles/183191/Oblachno-s-prevealyavaniya-ot-darj-shte-e-vremeto-dnes", "text": "Днес преди обяд все още на места в крайните южни райони и в планините ще превалява слаб сняг, но до обяд валежите навсякъде ще спрат. Облачността от север ще продължи да се разкъсва и намалява и след обяд над много райони ще се установи предимно слънчево. Ще духа до умерен североизточен вятър и с него ще продължи да нахлува студен въздух. Максимални температури между 1° и 6°.Над планините до обяд облачността ще е значителна, с превалявания от сняг главно в южните райони на страната. След обяд облачността ще намалее до предимно слънчево. Ще духа до умерен източен вятър. Максимална температура на височина 1200 метра около минус 1°, на 2000 метра - около минус 6°.По Черноморието ще духа умерен, временно и силен север-североизточен вятър. Облачността от север ще се разкъсва и намалява до предимно слънчево. Сутринта на места в крайните южни райони все още ще превалява дъжд и сняг. Максимални температури на въздуха: 4°-8°. Температурата на морската вода е 13-14°. Вълнението на морето ще е 2-3 бала.", "date": "2019.12.04", "title": "Облачно с превеалявания от държ ще е времето днес"}
{"url": "https://www.novinite.bg/articles/183237/Putin-Balgariya-bavi-Turski-potok", "text": "България бави реализацията на продължението на \"Турски поток\" на своя територия. Това заяви руският президент Владимир Путин на пресконференция след разговори със сръбския президент Александър Вучич, съобщават ТАСС и БГНЕС.„Русия ще намери други възможности за реализирането на „Турски поток“, ако България не иска“, каза още стопанинът на Кремъл.Той подчерта, че сръбският участък от „Турски поток“ вече е готов на 81% и и целият тръбопровод се очаква да бъде завършен в близките седмици. Сърбия може да участва в транзита на руски газ през „Турски поток“, добави Путин.Руският президент заяви след срещата със сръбския президент Александър Вучич, че „ако България не иска да реализира „Турски поток“, Русия ще намери други възможности за транзитиране на газ в Южна Европа.Полагането на газопровода „Турски поток“ през Сърбия ще бъде завършено през следващите седмици, заяви руският президент.\"Сърбия се присъедини към изграждането на газопреносна система, която е сухопътно продължение на газопровода \"Турски поток\" в Южна Европа. Полагането на тръбите на сръбска територия ще бъде завършено през следващите седмици\", заяви руският държавен глава.По думите на Путин, постигнато е споразумение за увеличаване на капацитета на подземните газови хранилища, разположени в Сърбия, от 750 милиона на 2 милиарда кубически метра.„Убедени сме, че изпълнението на тези мащабни енергийни проекти ще помогне значително да се засили енергийната сигурност не само на Сърбия, но и на целия балкански регион и на Европа като цяло“, заяви руският лидер.Путин съобщи на пресконференцията, че е обсъдил с Вучич ситуацията на Балканите и проблема с Косово.Русия е готова на компромиси по косовския проблем, ако Белград и Прищина стигнат до такъв, заяви президентът.Той каза още, че неговият сръбски колега Александър Вучич е приел поканата да гостува в Москва за Деня на победата на 9 май 2020 г.\"Следващата година ще бъде важна дата за всички нас - 75-годишнината от Победата във Великата Отечествена война. Г-н Вучич прие покана да дойде на тържествата, които ще се проведат на 9 май в Москва\", заяви руският държавен глава.Путин подчерта още: \"Ние ще се радваме да видим сръбските военни сред участниците в парада на Червения площад.\"", "date": "2019.12.04", "title": "Путин: България бави \"Турски поток\""}
{"url": "https://www.novinite.bg/articles/183227/Naj-svirepiyat-televizionen-jurnalist-vav-Velikobritaniya-Tramp-prilicha-na-Houmar-Simpsan", "text": "Изражението на президента Доналд Тръмп на срещата на върха на НАТО в Англия е все едно да гледате Хоумър Симпсън, опитвайки се да не предизвиква касапница, каза един от водещите журналисти на Великобритания. \"В главата ми той леко се е превърнал в Хоумър Симпсън\", каза Емили Мейтлис пред Би Би Си във вторник, като се позова на смущаващия герой в \"Семейство симпрън\".\"Той се опитва отчаяно да бъде тих , а в главата му върви:\" Не споменавайте Борис Джонсън. Не споменавайте Brexit. Не споменавайте Борис. Не споменавайте Brexit. Не споменавайте Борис ... ! \" Заяви Мейтлис, като намеси и премиера на Обединеното кралство Борис Джонсън и цитир фраза от детското филмче. През последните седмици британските журналисти притискаха Тръмп да изясни дали след сделката за Brexit между САЩ и Великобритания ще се включи Националната здравна служба (NHS). През юни Тръмп заяви, че НЗО - според анкетите на Ipsos Mori, е най-критичният въпрос за избирателите във Великобритания - трябва да бъде \"на масата\" при всяка бъдеща търговска сделка. Въпреки това той каза пред репортери във вторник, че няма да включва NHS в търговските преговори, дори ако това е „връчено на сребърна чиния“. \"Най-добре е да имате близки приятели и съюзници като САЩ и Великобритания ... нито една от страните да не участва в предизборните кампании на други\", заяви Джонсън пред радио LBC миналата седмица. Според лондонската издание на Politico, Джонсън е „толкова запален да не се снима с американския президент, че дори не го поздрави на вратата, когато той и съпругата му Мелания пристигнаха“.Мейтлис се смята за най-свирепия телевизионен журналист във Великобритания. Тя проведе скандалното ноемврийско интервю, в което принц Андрю беше на скара заради приятелството си с опозоряния финансист Джефри Епщайн, в резултат, на което беше изваден от множество бизнеси и беше освободен от всички свои публични задължения в обозримо бъдеще.", "date": "2019.12.04", "title": "Най-свирепият телевизионен журналист във Великобритания: Тръмп прилича на Хоумър Симпсън"}
{"url": "https://www.novinite.bg/articles/183192/Godishen-horoskop-za-2020-Telec-Lyubov-pari-kariera-zdrave", "text": "2020 г. ще бъде година, в която всички  ще могат да поставят ново начало, както в личния си живот, така и във финансов аспект.Според вашия хороскоп за 2020 година, това ще бъде една много изграждаща година. Усилията, които ще положите и сте полагали до сега ще имат видими ефекти в живота ви.Телец е земен знак и се управлява от планетата Венера, точно както зодиакалните знаци Козирог и Дева. Ако вашият рожден ден е между 21 април и 31 април. Периодът от края на март до началото на май ще донесе много допълнителна енергия. Тази енергия ще бъде фокусирана върху постигането на вашите цели и ще успеете да се справите с неща, които са изглеждали невъзможни. Възползвайте се от този период и приемайте всяка възможност. Ако сте родени между За хората, родени под астрологичния знак Телец, 2020 г. е идеалната година за любов, семейство и дом. Юпитер ще бъде във връзка с Плутон, което ще донесе значителни печалби. Тези печалби могат да се отнасят за подаръци, пари, наследство и други.До 20 декември Юпитер ще бъде до Сатурн и заедно ще донесат просперитет, но и ще ви принудят да вземате важни решения през тази година, особено от финансов характер.Управляван от Венера, древната богиня на любовта, планетата на любовта и красотата, Телецът обикновено се наслаждава на момента и често сменя партньорите - особено в младостта, преди да се оженят и да открият комфорта на семейния живот. Венера, вашата управляваща планета, може да усили всички видове проблеми във връзката и всичко може да започне от факта, че партньорът ви иска да инвестира пари в нещо, което вие в момента не намирате за полезно. Оттук нещата ще се задълбочат и ще доведат до спорове, може би дори до заплахи за раздяла. Вижте повече на: ", "date": "2019.12.04", "title": "Годишен хороскоп за 2020- Телец: Любов, пари, кариера, здраве"}
{"url": "https://www.novinite.bg/articles/183195/Spasi-Sofiya-kam-Fandakova-vzemete-speshni-merki-za-korekciya-na-bul-Patriarh-Evtimij", "text": "От Спаси София, Велоеволюция и Съюза на урбанистите в България изпратиха отворено писмо до кмета на София по повод скандала с превръщането на централния булевард Патриарх Евтимий в огромен паркинг. В него, те остро критикуват решението на Столичната община да изостави от проекта предвидената БУС лента и велосипедни алеи и призовават г-жа Фандъкова за спешно свикване на работна група, която да изработи нов проект, който взима предвид и нуждите на останалите участници в движението. От Спаси София припомнят, че още през 2018 г. проектът за ремонт на булеварда е бил разглеждан на специална работна група. “След дълъг анализ и разглеждане на множество варианти, постигнахме съгласие, че е подходящо по цялата дължина на бул. Патриарх Евтимий да бъдат изпълнени БУС лента и двупосочна велосипедна алея, две ленти за движение и една за паркиране. Обещанието беше, че след приключване на работата по метрото, от Общината ще изпълнят именно този проект.” - заяви Андрей Зографски от Спаси София и участник в работната група. “Неприятно сме изненадани от поредната сериозна грешка, допусната от администрацията, ръководена от г-жа Фандъкова.В предизборната кампания тя говори за нов подход в градското планиране, даващ пространство за безопасно и удобно придвижване на всички участници в движението, а всъщност се прави точно обратното. Първи градски ринг е прекалено важен и централен булевард, за да бъде превърнат в паркинг, докато всички останали участници в движението са напълно игнорирани. Вместо да дава добри алтернативи за придвижване с градски транспорт и велосипед, най-замърсената столица в целият ЕС продължава да се грижи само за автомобилите. Това е недопустимо, затова настоявам за незабавна промяна на проекта и поемане на лична отговорност на служителите, одобрили това.” - категорично заявява независимият общински съветник, Борис Бонев. В писмото си до г-жа Фандъкова, организациите припомнят, че по бул. Патриарх Евтимий, са предвидени БУС ленти и велосипедни алеи не само в стратегическите документи на Столичната община (ОУП, ПУГМ, Програма за развитие на велосипеден транспорт за изпълнение през 2017 г., ГПОД и др.), но и Наредба РД 02-20-2 за ППКТСУТ, Визия за София и Доклада на арх. Геел.Всички те недвусмислено казват, че приоритет трябва да се дава на градския транспорт и велосипедното движение като форми, щадящи градската среда, ограниченото пространство и екологията. “Призоваваме и очакваме г-жа Фандъкова, незабавно да насрочи нова среща на работната група, на която да се обсъди и намери окончателно, ефективно и функционално решение за изпълнение на бул. Патриарх Евтимий. Настояваме кмета лично да води заседанието, за да се избегне досегашната практика на поемане на ангажименти, които никой в Столичната община няма намерение да изпълни. Този аматьорски начин на работа категорично трябва да бъде прекратен.” - заявяват в писмото от Спаси София, Велоеволюция и Съюза на урбанистите в България.", "date": "2019.12.04", "title": "Спаси София към Фандъкова: вземете спешни мерки за корекция на бул. Патриарх Евтимий"}
{"url": "https://www.novinite.bg/articles/183196/Predstaviha-dizajna-na-scenata-na-Evroviziya-2020-SNIMKA-VIDEO", "text": "С всеки изминал ден организаторите на Евровизия 2020 открехват все повече вратата към тазгодишното издание на най-голямата музикална надпревара в света. След като миналата седмица беше представена графичната опаковка на конкурса в Ротердам, Националната телевизия на Нидерландия обяви как ще изглежда дизайна на сцената, на която ще видим изпълненията на всички 41 участници в престижния музикален форум на 12, 14 и 16 май.Дизайнът на забележителната сцената е вдъхновен от мотото на 65-ото издание “Open Up” и типичните холандски пейзажи. Друг важен момент е връщането обратно в залата при многохилядната публика на “зелената стая”. Там изпълнителите изчакват своя звезден момент и гледат изпълненията на конкурентите си. “Дизайнът показва връзката между небето, морето и сушата. Хоризонтът свързва тези елементи и служи като отворен прозорец към света на Евровизия. Подът на сцената е вдъхновен от каналите и мостовете, които свързват земята и водата в Нидерландия.С този дизайн се стремим да приближим максимално артистите към публиката”, споделя немският дизайнер Флориан Видер, който е проектирал сцени на наградите на MTV, наградите “Еми”, реалити шоуто “America got talent” и други популярни международни шоу предавания. Сред тях са и сцените на Евровизия 2011, 2012, 2015, 2017, 2018 и 2019. Сцената в Ротердам се откроява с нетрадиционната, минималистична и модерна концепция, която има за цел да предостави атрактивно представяне на всяка една от песните и участниците в надпреварата.В краят на месец ноември беше обявено, че младата певица VICTORIA ще представи България на Евровизия 2020. Новината предизвика голям медиен интерес, като беше отразена от над 80 международни и над 130 български медии. Песента ѝ за Ротердам ще бъде представена през март месец, като преди това VICTORIA ще работи с български и международни композитори във Виена, Лондон и София. В социалните мрежи талантливата певица сподели възхищението си от дизайна на сцената в Ротердам.", "date": "2019.12.04", "title": "Представиха дизайна на сцената на Евровизия 2020 (СНИМКА/ВИДЕО)"}
{"url": "https://www.novinite.bg/articles/183198/Bezplatna-hrana-i-leglo-za-bezdomni-v-krizisten-centar-v-Sofiya", "text": "Заради снега и минусовите температури общината прибра бездомниците от улиците на София и ги настани в приют, съобщава bTV. От 1 декември заработи кризистният център за временно настаняване.Той е отворен за всеки, който няма дом. В стая се настаняват по четирима души. Осигурени са дрехи и топла баня. Приютът осигурява на бездомните хора три път на ден безплатна храна. Те могат да дойдат, да се нахранят, да преспят, на сутринта да си тръгнат и вечерта отново да дойдат. Приютът им дава подслон и храна от 1 декември до 31 март.", "date": "2019.12.04", "title": "Безплатна храна и легло за бездомни в кризистен център в София"}
{"url": "https://www.novinite.bg/articles/183193/Petya-Dimitrova-s-nagrada-Banker-na-godinata-za-zavoyuvano-doverie-na-akcionerite", "text": "На стилна церемония, която се проведе късно снощи, г-жа Петя Димитрова, главен изпълнителен директор и председател на УС на Пощенска банка, бе отличена със специалната награда „Банкер на годината 2019“ за спечеленото доверие на акционерите на банката и доказаните умения да ръководи екип. Призът ѝ беше връчен от зам.-председателя на парламентарната група на ГЕРБ и председател на парламентарната Комисия по вероизповеданията и правата на човека Красимир Велчев.Това е поредно отличие за г-жа Димитрова, след като през 2012 г. и 2015 г. бе удостоена със същата награда, а през 2017 г. за успешния мениджмънт и съхраненото доверие на клиентите. „За нас тази година бе изключително трудна, но и една от най-успешните. Успяхме да се обединим с Банка Пиреос само за четири месеца и поставихме рекорд на пазара, за което благодаря на моите колеги. Това за нас е голямо постижение. Благодаря на организаторите за това прекрасно събитие, надявам се, че и след още 25 години отново ще го организирате и ще бъдем тук, за да споделим успехите си“, коментира г-жа Петя Димитрова.„С енергията, работохолизма и харизмата си една жена не само се справи с всички трудности, но го направи и с шампионско темпо. Обединената през тази година институция се изкачи в челната петица на най-големите банки в България и увеличи печалбата си до 104 млн. лева към края на септември. В същото време продължи да се развива в крак с времето и да отделя сериозен ресурс в сферата на дигитализацията“, заявяват организаторите по време на официалната церемония.Наградите „Банкер на годината“ се провеждат за двадесет и шести път и отличават най- успешните банкови мениджъри в страната, които през годината са показали забележителни мениджърски умения, а управляваните от тях институции отчитат ръст във финансовите резултати по всички пет показателя. Събитието традиционно се организира от в. „Банкер“ и събира на едно място финансовия елит на страната.*** Петя Димитрова е главен изпълнителен директор и председател на Управителния съвет на Пощенска банка от 2012 г. Тя е член на управителните съвети на Асоциацията на банките в България, БОРИКА, Фондация „Атанас Буров“, сдружение „Ендевър България“ и Международния банков институт. Член е и на Университетския съвет на Американския университет в България, Форума на младите световни лидери към Световния икономически форум, както и на Young Presidents’ Organization (YPO) и др. Носител е на над 20 престижни български и международни награди, сред които „Мисис Икономика“ и наградата на фондация „Атанас Буров“ за банково и финансово управление. Под нейно ръководство Пощенска банка става една от най-награждаваните финансови институции у нас и е отличена в две поредни години като „Най-добра банка в банкирането на дребно в България“ от престижното финансово издание World Finance Magazine, а само преди няколко седмици получава най-високото отличие за осигуряването на отлично клиентско преживяване в банкирането в един от най-престижните европейски конкурси в банковия сектор - The Retail Banking: Europe 2019 Awards.", "date": "2019.12.04", "title": "Петя Димитрова с награда „Банкер на годината“ за завоювано доверие  на акционерите"}
{"url": "https://www.novinite.bg/articles/183190/Snegat-skova-patishtata-iz-stranata-nyakolko-prohoda-spirat-kamionite-Snegorinite-sa-v-akciya", "text": "Зимна обстановка в сковала пътищата из страната. През цялата нощ около 2 хиляди снегорина почистваха пътищата, съобщава Нова телевизия.Малко след полунощ от пътната агенция въведоха пълна забрана за движение на превозни средства над 12 тона за цялата територията на област Смолян. Спират се тировете и в прохода Предела, както и на прохода Троян-Кърнаре (Беклемето).От „Столична община” обявиха, през последните часове над сто машини са обработвали пътищата срещу заледяване. В момента се работи във кварталните улици и стръмните райони. Пътят за „Алеко” във Витоша е затворен за движение.Шефът на Дирекция \"Поддържане на пътната инфраструктура\" към АПИ Даниел Величков съобщи пред БНТ, че 608 снегопочистващи машини работят към момента в цялата страна, а 1800 са в готовност.„Остава ограничението за тежкотоварно движение и при прохода Предела и Троян-Кърнаре. Имаме мъгли по магистрала \"Тракия\", на териториите на област Велико Търново и Разград. С изключение на област Смолян, всички останали области засега са с код жълто. В Смолян снеговалежът е от мокър сняг“, добави експертът.Той каза, че машините не са спирали да работят и пътната настилка се обработва превантивно - магистралите са осоляват, първокласните пътища - също, на третокласните се използват смеси от сол и пясък.", "date": "2019.12.04", "title": "Снегът скова пътищата из страната, няколко прохода спират камионите! Снегорините са в акция"}
{"url": "https://www.novinite.bg/articles/183201/Za-Nikulden-Yadem-sharan-ot-frizera-ili-riba-ot-Maroko-i-Kanada", "text": "Дни преди Никулден рибата се скри в морето. Много рибари вече няма да влизат в морето за прясна риба, обясняват от селището Ченгене скеле. Тук там по някоя лодка опитвала, но морето не давало риба.На рибната борса “Краснодар” в Бургас шаранът върви по 6 лева. И миналата година цената за празника беше същата, но след Никулден падна с 2 лева. По сергиите на търговците в града има и сафрид по 5 лева, зарган по 12 лева килото и чернокоп – по 10 лева за килограм. Рибарите от Поморие преди няколко дни наловили доста сафрид, и го продали по 10 лева килото, пише \"Труд\".На рибната борса във Варна шаранът се предлага по 7 лв., като цената му се повиши с левче, а таранката- неин първи братовчед, върви по 3,50 лв./кг. Транжиран на порции, шаранът се продава по 10 лв., а толстолобът по 7 лв./кг. За почистване на цяла риба на място търговци вземат по 2 лв./кг.Сергиите са заредени с пъстърва по 12 лв., моруна по 20 лв. и други сладководни риби. Най-много жива стока по борсите във Варна идва от Ямбол, от язовира в Цонево и близки развъдници. Варненци предпочитат обаче пресния морски улов, който тази есен беше твърде слаб и затова е и по-скъп.Срещу празника на моряците и рибарите може да се намери едър черноморски сафрид по 12 лв./кг – отличен за скара, а по-дребният върви между 8 и 10 лв./кг. Чернокопът удари цена от 15 лв./кг, защото се оказа дефицитен. Зарганът се предлага на същата цена, паламудът поскъпна до 17 лв./кг, а леферът, както винаги държи рекорда от 40 лв.Калканът също поскъпна от 25-30 лв./кг на 35 лв. На пазара във Варна се предлагат котлети от сьомга по 20 лв./кг, филе от акула по 12 лв., ципурата е 14 лв./кг. Замразена скумрия от Норвегия е по 5,50 лв./кг. Раци и миди има в изобилие – от 3,50 – 5 лв. до 10 лв./кг.За първите 6 месеца на тази година у нас са внесени 19 540 тона риба, други водни организми и преработени рибни продукти, което е с 8,8% повече в сравнение със същия период на 2018 г. Това показва последният Аграрен доклад на земеделското министерство.Доставките от ЕС се свиват с 5% на годишна база, възлизайки на 11 180 тона, докато вносът от трети страни бележи ръст от близо 35%, до 8 360 тона. Най-големи количества идват от Канада (3 хил. тона), Исландия (1,4 хил. тона), Мароко (1,4 хил. тона), Турция (1,3 хил. тона) и Китай (1,2 хил. тона).В същото време износът на риба от България се свива с 5,6% през 2018 г. спрямо година по-рано и достига 16 709 тона. Чувствително намалява износът на мекотели и живи риби. Въпреки това стопанският улов на риба у нас расте. По данни на ИАРА за първите пет месеца на тази година уловът на риба и други водни организми възлиза на 4 034,72 тона, което е с 53% повече в сравнение със същия период на 2018 г.Най-голям принос има ръстът при улова на цаца – с 28% и на рапани – с 2,5 пъти (от 639,8 тона до 1 596,2 тона).Автентичният дунавски шаран отдавна е изчезващ вид от трапезата на местното население. В навечерието на Никулден на няколко места във Видин вече са инсталирани мобилни пунктове с жива и прясна риба, най-вече шаран, но изцяло доставена от развъдници. Най-скъпо се продават сомът – между 12 и 14 лева за килограм, а цената на шарана е 6 лева килото.Най на сметка излизат огромните толстолоби – по 5-6 лв., които на общинския пазар във Видин се продават по 3 лева за килограм. Хората купуват и шайби толстолоб, които са на цена 6-7 лева за килограм, но са по лесни за приготвяне. Най-вече върви скобарът – по 3 – 3, 50 лева за кг – изчистен.За тези, които не им се занимава да чистят и не искат да си вмирисват къщата на риба, кулинарни магазини предлагат пържена риба, но цените са доста по-високи. В навечерието на празника пържената цаца и хек се продават по 13,90 лв. за килограм. Шайби от неголяма есетра, отгледана в развъдник, са по 20 лева килото, печена на скара скумрия върви по 12 лева за килограм.", "date": "2019.12.04", "title": "За Никулден: Ядем шаран от фризера или риба от Мароко и Канада"}
{"url": "https://www.novinite.bg/articles/183207/Nyakoj-zabelyaza-li-stroenite-snegorini-na-Carigradsko-nyakolko-minuti-predi-da-zavali", "text": "\"Някой забеляза ли строените снегорини на “Цариградско” няколко минути преди да завали снега? За едни спасители питам ... И да припомня - тези машини все още не разполагат с опция “улавяне на снежинки във въздуха!”Честита зима!\"  ", "date": "2019.12.04", "title": "Някой забеляза ли строените снегорини на „Цариградско“ няколко минути преди да завали?"}
{"url": "https://www.novinite.bg/articles/183208/3-sela-v-Smolyanska-oblast-bedstvat-bez-tok", "text": "Снежната покривка по високите места в област Смолян достига 30 см, информират от Областната администрация.Въведено е ограничение за движение на автомобили над 12 тона в цялата област, както и за превозни средства с ремаркета и полуремаркета, съобщиха от Областното пътно управление.Проходите в областта са проходими при зимни условия. Снегът е предизвикал прекъсване на електричеството тази сутрин в селата Хвойна, Орехово и Малево, според информация от Областната администрация.Минус 8 градуса бе температурата в Пампорово сутринта, а натрупаният сняг в курорта е около 20 см, по данни от Планинската спасителна служба. Снеговалежът в област Смолян продължава.", "date": "2019.12.04", "title": "3 села в Смолянска област бедстват без ток"}
{"url": "https://www.novinite.bg/articles/183200/Noviyat-Klientski-savet-kam-EVN-Balgariya-provede-parvata-si-sreshta", "text": "На 30 ноември 2019 г. в гр. Стара Загора се проведе първата работна среща на новия състав на Клиентски съвет към EVN България - група от битови клиенти, които участват в дискусии с представители на компанията. Новият, четвърти състав е продължение на инициативата, стартирала преди 6 години за близост до клиентите. Участниците в Клиентски съвет имат възможност да предложат конструктивни идеи и препоръки за подобряване услугите и дейността на компанията. Заседанието в гр. Стара Загора беше общо 15-то поред за инициативата. Eксперти от EVN България обсъдиха с участниците актуални въпроси, касаещи дейности по зимната подготовка на дружеството, полезни съвети за ефективно потребление на енергията през зимния сезон и др.  Участниците в Клиентския съвет бяха избрани през ноември 2019 г. след процедура по кандидатстване като участието е доброволно и безвъзмездно. Клиентският съвет се организира под мотото „Вашите идеи създават промяна“ и е в подкрепа на непрекъснатия стремеж на дружеството за повишаване на клиентската удовлетвореност. Той има консултативна роля за дейността на дружествата в групата EVN България, които подлежат на стриктни регулативни норми съгласно българското законодателство.", "date": "2019.12.04", "title": "Новият Клиентски съвет към EVN България проведе първата си среща"}
{"url": "https://www.novinite.bg/articles/183188/Pochitame-sveta-Varvara-pokrovitelkata-na-pochinalite-ot-vnezapna-smart", "text": "На 4 декември православната църква почита света Варвара, която е покровителка на починалите от внезапна смърт – тези, които са нямали време да се покаят и причестят.Света Варвара, родена в семейството на аристократ езичник от Илиопол, се е отличавала с особена красота. Тя се запознава с християни и приема свето кръщение и когато бащата научава, че дъщеря му е станала християнка, той нарежда да я бичуват и получава съгласието на управителя на града Мартиан да я осъди на смърт. По нареждане на бащата Варвара е обезглавена.Поверието гласи, че Божието възмездие настига бащата на Варвара и управителя на града – двамата са поразени от мълния. През VI век мощите на Света Варвара са пренесени в Константинопол.В някои райони на страната Света Варвара е приемана за покровителка на болните деца, по-специално на заболелите от дребна шарка, затова и хората я наричали „Баба Шарка“. Жените месели и раздавали за здраве „къпани“ питки. Друг обичай е да се вари боб и да се слагат по няколко зърна на коляното на детето и то да ги изяде без ръце.На други места Света Варвара се почитала като покровителка на домашните птици. Празникът се наричал още Женска Коледа, тъй като девойките се пременявали, обикаляли домовете и пеели песни за здраве.На този ден по седенките се извършвали гадания коя девойка за кой момък ще се омъжи.В българския фолклор за обичаите, съпътстващи празниците на Света Варвара – Свети Сава (5 декември) и Свети Никола (6 декември), има поговорка: „Варвара вари, Сава пече, Никола гости посреща“.", "date": "2019.12.04", "title": "Почитаме света Варвара -  покровителката на починалите от внезапна смърт"}
{"url": "https://www.novinite.bg/articles/183194/Ot-4-ti-do-6-ti-dekemvri-v-Sofiya-shte-se-provede-izlojenie-Obicham-balgarskata-riba", "text": "От 4-ти до 6-ти декември, в София ще се проведе изложение „Обичам българската риба“, организирано от Изпълнителната агенция по рибарство и аквакултури и Министерство на земеделието, храните и горите. Производители ще продават прясна българска риба от видовете шаран, акула, калкан, морска лястовица, толстолоб, сом, веслонос, както и миди и рапани.Събитието ще се проведе на площад “Бански“ (пред Софийската баня) от 12:00 до 19:00 ч. Утре, 4 декември, в 13:00 часа, изложението ще бъде посетено от министъра на земеделието, храните и горите Десислава Танева и изпълнителния директор на ИАРА доц. д-р Галин Николов. Предвидена е кулинарна демонстрация и последващо състезание, базирано на демонстрираната рецепта, с участието на шеф-готвача Сандра Алексиева.", "date": "2019.12.04", "title": "От 4-ти до 6-ти декември в София ще се проведе изложение  „Обичам българската риба“"}
{"url": "https://www.novinite.bg/articles/183216/Doklad-Pazarat-na-seks-uslugi-v-Balgariya-se-razrastva", "text": "Разрастване на пазара на секс услуги у нас, показва доклад на Центъра за изследване на демокрацията (ЦИД). Експертът Тихомир Безлов поясни: \"Българският вътрешен пазар на секс услуги, такива, които са обявили, че са ползвали секс услуги през годината, поне веднъж, са около 13%. Големият фактор са така наречените \"уикенд туристи\". Това са тези туристи, които започнаха да използват ниско бюджетните самолети и споделените апартаменти, показа, че рязко имаме покачване на този приход. Сега целият проблем не можем да го сметнем точно, направихме някакви усилия с интервюта по летищата\".", "date": "2019.12.04", "title": "Доклад: Пазарът на секс услуги в България се разраства"}
{"url": "https://www.novinite.bg/articles/183211/Parite-za-majchinstvo-ostavat-380-lv", "text": "380 лв. на месец остава размерът на обезщетението за отглеждане на дете до 2 години, решиха депутатите с одобрените на второ четене текстове в Закона за бюджета на Държавното обществено осигуряване (ДОО) за 2020 година.Парите за младите майки стават непроменени, като първата година след раждането те ще продължат да получават средства в размер на 80% от сумата, на която са осигурявани, а от първата до втората година на детето – 380 лв. на месец.„Раждат се все по-малко деца и трябва да обърнем посоката на политиките за стимулиране на семействата“, настоя Надя Клисурска от БСП която от парламентарната трибуна аргументира неприетото от мнозинството предложение на опозицията парите за отглеждане на дето между първата и втората година да нараснат на 650 лв. месечно. „От 2013 г. обезщетението за отглеждане на дете е почти замразено“, каза тя и припомни, че парламентарната ѝ група за втора поредна година предлага алтернативен бюджет, който предвижда завишаване на сумата.От ГЕРБ признаха, че сумата е малка, но отправиха въпрос към опозицията. „Смятате ли вие, че ако направим 650 лв. тази сума, това ще доведе до повишаване на раждаемостта“, попита депутатът Румен Генов.Според него смисълът на тези разпоредби е да се създаде стимул за майките да се върнат на работните си места максимално бързо.Участие в дебата взе и новоизбраният социален министър Деница Сачева, която определи като добри мерките, предприемани от държавата за насърчаването на раждаемостта. Според нея стимулирането на младите семейства да имат деца „не минава единствено“ през парични стимули, а изисква „комплексен подход“. Тя припомни още че правителството има тригодишна програма за изграждане на детски градини, а таксите за децата от социално слаби семейства да бъдат поети от бюджета.От „Воля“ също има собствено предложение, предвиждащо парите за майчинство да бъдат в размер на минимална работна заплата, но то също не получи подкрепата на мнозинството.", "date": "2019.12.04", "title": "Парите за майчинство остават 380 лв."}
{"url": "https://www.novinite.bg/articles/183222/MVR-s-prakticheski-preporaki-za-8-dekemvri", "text": "Поредният студентски празник дава началото на младежките увеселения. Студенти от всички учебни заведения планират почивки, свързани с пътувания до избраните хижи, хотели и други примамливи места в страната или извън нея. Тази година 8 декември е в неделя, което предполага по-ранно отпътуване към местата за купоните и връщане обратно в началото на работната седмица. Времето създава прекрасни условия за комбиниране на студентски празник и с Никулден на 6 декември.Ако попадате в групата на празнуващите повече от два дни и на пътуващите за купон в планината или на друго приятно и атрактивно място, подгответе се за изживяването, като си осигурите не само храна, напитки и музика, а и безопасно движение по пътищата на страната.И тази година пътуванията в края на седмицата ще започнат още в петък. В неделя, а и в понеделник много хора ще се отправят с автомобилите си обратно към работните си места, използвайки максимално времето за почивка извън големия град. Времето през последните дни показа, че е вече зима. Започнаха снеговалежи, а на повечето места валят дъждове, като нерядко се образуват и аквапланинги, температурите особено рано сутрин и късно вечер са ниски, има поледици, падат слани и мъгли. Усойните места в планините и в районите с пресечен релеф са „климатични капани“ и за опитни, и за неопитни шофьори. Студентският празник е особено преживяване особено за първокурсниците. За да бъде празникът незабравим, „Пътна полиция“ съветва всички НАСТОЯЩИ, БИВШИ и БЪДЕЩИ студенти:ПРЕПОРЪКИ ЗА НАЧАЛОТО:Планирай пътуването си така, че да не ограничиш нито една от възможностите за забавление!Пътувай с обществен транспорт до мястото на празненството, като предварително си резервираш билет! Ако сте група, ползвайте промоциите и пътувайте организирано с обществен превоз.По пътя във влака или в автобус емоциите и купонът също носят настроение, а и не шофираш ти!Ако няма да ползваш обществен транспорт обаче, по-добре си намери шофьор с кола за отиване и връщане и си гарантирай, че той няма да пие алкохол! ПЪТУВАНЕ С ЛИЧЕН ТРАНСПОРТНЕ ЗАБРАВЯЙ ДА ВЗЕМЕШ:- документите си – лична карта, свидетелство за управление на МПС;- документите на автомобила;- сключената задължителна застраховка „Гражданска отговорност“ на автомобилистите; - документ за платена пътна такса;- документ за преминат годишен технически преглед; - финансови средства;- документите за резервация. ПРЕДИ ПОТЕГЛЯНЕ ПРОВЕРИ:- автомобилът технически изправен ли е – спирачки, чистачки, светлини;- гумите подходящи ли са за зимни условия и достатъчно напомпени ли са;- имаш ли резервна гума и инструменти за смяна;- има ли достатъчно антифриз;- има ли достатъчно масло и спирачна течност;- аптечката напълно ли е оборудвана и медикаментите в нея в срок на годност ли са;- светлоотразителната жилетка в колата ли е – нека е на леснодостъпно място;- обезопасителният триъгълник на мястото си ли е – не го оставяй най-отдолу под багажа;- има ли пожарогасител в колата с преминат годишен преглед;- парното работи ли – ако не работи, не потегляй с тази кола. ЗА ПО-ГОЛЯМА СИГУРНОСТ ЗАРЕДИ:- в резервоарчето незамръзваща течност за чистачки;- достатъчно гориво;- храна и вода за из път; - мобилния си телефон и си осигури зарядно за автомобил;- постави в багажника вериги за сняг, буксирно въже, може и други подръчни инструменти за чистене на сняг – лопата, метла/четка; - препарат против замръзване на уплътнители и чистачки;- сложи и одеяло.", "date": "2019.12.04", "title": "МВР с практически препоръки за 8 декември"}
{"url": "https://www.novinite.bg/articles/183204/Bashtata-na-pochinalata-rodilka-Izpadnahme-v-shok-ne-ni-davat-nikakvo-obyasnenie", "text": "Все още не е ясна причината за смъртта на 17-годишната родилка от Панагюрище, която почина в частна болница. Младата майка родила здраво момченце на 27 ноември. Но два дни по-късно починала. Роднините на жената се съмняват в лекарска грешка. Това е второ раждане за загиналата жена, преди година и половина тя е родила в същата болница. Бащата на младото момиче Огнян Янев заяви, че след раждането дъщеря му се е оплакала за болки в гърлото и че не може да преглъща. „От тогава до сега не сме си видели детето изобщо. Да ни кажат от какво е починала и да я погребем. Обадиха ни се от родилното и ни казаха, че е починала. Ние изпаднахме в шок. Дойдохме да търсим тялото – няма нищо, не ни дават и обяснение”, коментира бащата пред Нова.Лелята на починалата родилка Зоя Янева разказа, че младата жена е била настанена в интензивното отделение на болницата в много тежко състояние. Д-р Петър Бътовски, който е израждал 17-годишното момиче, не пожела да коментира. Преди трагедията, пред роднините той е обяснил, че раждането е преминало нормално и след два дни ще я изпишат. След инцидента бащата потърсил отново медика в частния му кабинет, но той не бил запознат за трагичния изход от операцията. „Очакваме резултатите от назначената съдебно-медицинска експертиза и резултатите от аутопсията. Ние съдействаме на компетентните институции за установяване на истината, съчувстваме на семейството – това е огромна трагедия”, каза Марина Тричкова, говорител на частната болница в Панагюрище. От лечебното заведение заявиха, че новороденото е в добро здравословно състояние и близките могат да го вземат. Те от своя страна са отговорили, че ще дойдат да го вземат, когато имат готовност. Медикът все още е на работа в болницата и не е отстранен от длъжност. По случая е образувано досъдебно производство. До две седмици трябва да излязат резултатите от тройната съдебно-медицинска експертиза.", "date": "2019.12.04", "title": "Бащата на починалата родилка: Изпаднахме в шок, не ни дават никакво обяснение"}
{"url": "https://www.novinite.bg/articles/183225/Nepravitelstveni-organizacii-poiskaha-po-visok-akciz-za-cigarite", "text": "Неправителствени здравни и стопански организации поискаха по-висок акциз за цигарите и тютюневите изделия като част от политиките за подобряване на общественото здраве. Целта е ограничаване на тютюнопушенето, чрез увеличаване цената на цигарите с по 50 стотинки годишно. Повишаването на акциза и цените на цигарите и тютюневите изделия е признат като най ефективен метод за ограничаване на употребата им в европейски мащаб, твърди Константин Крачовски, консултант на Световната банка по облагането с данъци на тютюневите изделия: \"Хората твърдяха, че няма кой знае какъв ефект или, че ефекта подклажда незаконната търговия, когато извършихме реформата, но това бяха проучвания, финансирани от самата тютюнева индустрия. А цифрите показват друго - хората започнаха по-малко да пушат, а процентът на незаконните цигари остава същият\". У нас според плана на икономисти, акцизът трябва да расте стъпаловидно, а парите от него трябва да се разпределят именно за здраве. Това е европейска политика, която страната ни споделя, обяви зам.-здравният министър Светлана Йорданова: \"У нас всяка една стъпка, която би предпазила хора и подобряването на здравния ефект е стъпка, която ние ще подкрепим задължително\".", "date": "2019.12.04", "title": "Неправителствени организации поискаха по-висок акциз за цигарите"}
{"url": "https://www.novinite.bg/articles/183233/Pernik-Ima-opasnost-ot-zarazi-zaradi-lipsata-na-voda", "text": "От регионалната здравна инспекция в Перник алармират, че заради промяната в качеството на водата е възможно да се повиши рискът от епидемии. Холера, коремен тиф, хепатит – болести, за които се смята, че отдавна не са заплаха за развитите общества – са напът да се завърнат.Пред заплахата са изправени близо 100 хил. души от региона заради задълбочаващата се криза с водата. От регионалната здравна инспекция алармират, че заради въведения режим и промяна в качеството на водата е възможно да се повиши рискът от епидемии.Заразяването с бактерии и вируси може да стане както при пиене на вода, така и при използването на ресурса за битови нужди. Голяма част от микроорганизмите, които се намират в замърсена вода, имат висока издръжливост.Дори преваряването на водата на висока температура, може да не ги унищожи напълно, а те да станат причина за развитието на инфекциозни заболявания. Въздействието на замърсената вода върху здравето може да варира от физическо неразположение до тежко заболяване или дори смърт.Най-често предаваните животозастрашаващи зарази при консумация са холера, коремен тиф, хепатит А и дизентерия. За всички е характерно, че се разпространяват от остарели водопроводни мрежи и замърсени питейни водоеми. Чревните и бактериални инфекции не трябва да се подценяват, защото са опасни за живота.Холерата е чревно заболяване, което е съпроводено с тежка диария и води до обезводняване. То е силно заразно, като е възможно заразен пациент да умре в рамките на часове, ако не бъде рехидратиран. Заразяването с коремен тиф става при попадане на бактерии през устата до тънките черва. Болестта се характеризира с коремни болки, главоболие и обрив по кожата.Диарията не е задължителен симптом. Хепатит А, познат още като болестта на мръсните ръце, протича с повишена температура и умора, диария, повръщане, загуба на апетит и жълтеница. При тежки случаи може да се появи чернодробна недостатъчност.Дизентериятае инфекциозно заболяване на червата, протичащо със силна диария, а понякога и повръщане. Може да нанесе поражения на стомашно-чревния тракт, както и на целия човешки организъм.С по-голям риск от водопреносимите заболявания са: родилки, кърмачета и малки деца; хора с малнутриция или недохранените; болни и хора с имунен дефицит (например с ХИВ и СПИН); възрастни хора.", "date": "2019.12.04", "title": "Перник: Има опасност от зарази заради липсата на вода"}
{"url": "https://www.novinite.bg/articles/183203/BSP-lyuti-zaradi-cherveni-bokluci-ot-Garnevski-deputatite-reshiha-minimalnata-pensiya-da-e-250-leva", "text": "Над час днес сутринта Парламентът отдели на поведениено на Спас Гърневски, вместо да обсъжда бюджета. Прдставители ва всички политически сили се събраха, за да вземат някакво решение по казуса, след като бившият кмет на Пловдив и настоящ депутат от ГЕРБ нарече Левицата от трибуната „червени боклуци“.Скандалът е от снощи, когато не се прие предложението на Воля минималната пенсия да стане 300 лева. След процедурна грешка „червените“ скочиха, но срещнаха яростен отпор от пловдивския хардлайнер, който получи криле от трибуната и се развихри в коментарите си срещу Столетницата.От него и от други „гербери“ се чуха и други обидни квалификации, не само „червени боклуци“.И днешното парламентарно заседание, което продължава дебатите и гласуването на бюджет 2020, започна на висок тон. Председателят на парламента Цвета Караянчева наказа Спас Гърневски с порицание заради вчерашното му поведение. От БСП останаха недоволни, защото настояваха пловдивчанинът да бъде отстранен от мининум едно заседание заради възгласите вчера.„Вчера бе един ненормален пленарен ден. Целият ден всички бяхме свидетели на провокации и обиди.“, защити се днес Гърневски. Повече не трябвало да се случват подобни неща, по думите му. Трибуната била обсадена, което провокирало и него.Социалистът Георги Гьоков излезе и поиска извинение. Съпартиецът му Иван Ченчев определи поведението на Гърневски като непристойно.  Малко по-късно Георги Свиленски излезе и отново поиска изгонването на Спас Гърневски от заседанието. Самият депутат в крайна сметка се съгласи, че е прекалил и прие наказанието „порицание“, което бе финалното решение на Цвета Караянчева.Иначе – минималният размер на пенсията за осигурителен стаж и възраст от 1 юли бе решено да е 250 лв. Депутатите гласуваха за това на второ четене на текстове от бюджета на Държавното обществено осигуряване (ДОО).При гласуването на текста за определяне на този размер на минималната пенсия гласуваха 214 депутати, 137 бяха за, 61 против, 16 се въздържаха.", "date": "2019.12.04", "title": "БСП люти заради \"червени боклуци\" от Гърневски, депутатите решиха минималната пенсия да е 250 лева"}
{"url": "https://www.novinite.bg/articles/183221/Mele-na-patya-Yambol-Bezmer", "text": "Днес, малко преди 08:00 ч. на тел 112, в ОДМВР-Ямбол е получен сигнал, че на пътя Ямбол-село Безмер, в близост до селото е настъпило тежко пътнотранспортно произшествие между два леки автомобила. Това съобщиха от ОДМВР-Ямбол. При инцидента на място е загинал 65-годишен мъж - водач на единия автомобил. Другият участник е военнослужещ – 25-годишна жена, транспортирана и настанена в МБАЛ – Ямбол, без опасност за живота. На местопроизшествието се извършват процесуално-следствени действия от военен следовател при ВОП - Сливен. Движението в участъка на катастрофата се подпомага от служители на пътна полиция.", "date": "2019.12.04", "title": "Меле на пътя Ямбол - Безмер"}
{"url": "https://www.novinite.bg/articles/183205/Avramova-Vsichki-patnopochistvashti-firmi-imat-gotovnost", "text": "\r\nВсички пътнопочистващи фирми имат готовност. Засега няма проблеми и кризи в нито едно населено място. Това заяви министърът на регионалното развитие и благоустройството Петя Аврамова в началото на правителственото заседание.\r\n\r\n\r\n\r\n\r\n\r\n\r\n\r\n", "date": "2019.12.04", "title": "Аврамова: Всички пътнопочистващи фирми имат готовност"}
{"url": "https://www.novinite.bg/articles/183217/Ne-alkoholat-i-skorostta-a-Fejsbuk-i-Instagram-ubivat-naj-mnogo-mladi-shofori", "text": "За шести път поред Студентският съвет на Университета по хранителни технологии (УХТ) в Пловдив провежда кампания за безопасно движение по пътищата под наслов „Празнувай отговорно!“. Социално-отговорната инициатива бе създадена по идея на ръководството на ВУЗ-а и възпитаниците му, след тежка загуба на четирима техни колеги при катастрофа по време на празниците за 8-ми декември преди години. През времето ги подкрепиха и продължават да го правят от „Пътна полиция“ при ОД на МВР – Пловдив, Община Пловдив и БЧК. Преди две години Националното представителство на студентските съвети в България прегърна идеята също.„Не високата скорост и употребата на алкохол са водещите причини за произшествия при младите шофьори, а социалните мрежи Инстаграм и Фейсбук. Най-често катастрофи с младежи днес стават, след като за секунди дори вниманието се отклони към екраните на смартфоните,“ коментира инж. Иво Финков, заместник-председател на Националното представителство на студентските съвети и председател на Съвета на студентите в УХТ.Той благодари за подкрепата, участието и популяризирането на информационната кампания на Ректора проф. д.т.н. инж. Кольо Динков, на МВР,  от Държавна агенция „Безопасност на движението по пътищата“ и местната администрация, но заяви, че студентите очакват по-голяма подкрепа от отговорните институции в лицето на Министерството на младежта и спорта, и образователното ведомство.От днес студентите ще раздават листовки с информация, как колегите им да празнуват отговорно. Предвидени са и серия лекции по темата. На 4 декември в УХТ ще има говорят за пътна безопасност. Освен това участниците в кампанията ще символично  ще затворят улицата пред висшето училище. Доброволци на БЧК ще демонстрират правилата за указване на първа помощ на пострадали в ПТП. Организаторите са предвидили и игри за превенцията на пътя, както и дегустации.Инспектор Ботьо Гергинов от Пътна полиция съобщи, че периода 2009-2019 година в дните от 5 до 10 декември на територията на областта са станали 172 катастрофи с 220 ранени и 13 жертви. Само за миналата година от 5 до 10 декември има регистрирани 17 катастрофи без жертви, но ранените са 25 човека.В борбата с пътните нарушения превенцията е основата и е най-важна. Толерантността на пътя ще доведе до спазване на правилата и намаляване на травматизма, акцентира Росен Рапчев – представител на Държавна агенция „Безопасност на движението по пътищата“. Той се обърна към пътуващите в автомобилите студенти с призив, да не позволяват емоциите от празника да пречат на водачите.Aкo мяcтoтo нa прaзнувaнe e в грaдa, в кoйтo живeeтe и учитe, e пo-дoбрe дa нe шoфирaтe и дa ocтaвитe aвтoмoбилa cи. Тaкa щe избeгнeтe притecнeния и eвeнтуaлни риcкoвe.Aкo пътувaтe c aвтoмoбилa нa пo-дaлeчнo рaзcтoяниe /дo зaвeдeниe, хижa, хoтeл/, първo прeцeнeтe дaли oпитът ви кaтo шoфьoр e дocтaтъчeн, зaщoтo ca възмoжни зимни изнeнaди – cнeгoвaлeж, пoлeдици. Aвтoмoбилът трябвa дa e нaпълнo пoдгoтвeн – cъc зимни гуми, изпрaвни cвeтлини, чиcтaчки и oтoплeниe. Нoceтe в бaгaжникa и вeриги зa cняг, лoпaтa, букcирнo въжe. Пo-дoбрe плaнирaйтe пътувaнeтo тaкa, чe дa избeгнeтe шoфирaнeтo нa фaрoвe.Aкo приятeлитe, кoитo вoзитe, зaпoчнaт дa ce чeрпят oщe прeди и пo врeмe нa пътувaнeтo, нe ce изкушaвaйтe дoри cъc cъвceм мaлкo кoличecтвo aлкoхoл. Oткaжeтe ce дa изчиcлявaтe кaквo би oтчeл урeдът зa прoвeркa, зaщoтo e дoкaзaнo, чe и мaлкитe кoнцeнтрaции нa aлкoхoл увeличaвaт знaчитeлнo риcкa oт кaтacтрoфa.Шумнитe рaзгoвoри и виcoкитe дeцибeли нa музикaтa при eуфoричнoтo нacтрoeниe в купeтo прeчaт знaчитeлнo нa кoнцeнтрaциятa и oтклoнявaт внимaниeтo нa шoфьoрa. Пoмoлeтe вaшитe приятeли дa ce cъoбрaзявaт c тoвa.При пътувaнe зaeднo в групa aвтoмoбили, нe ce пoддaвaйтe дa ви въвлeкaт в „cъcтeзaниe”, „гoнeницa” и риcкoви изпрeвaрвaния. Прeдупрeдeтe рaзвeceлeнитe cи кoлeги дa прeкрaтят c прoявитe нa риcкoвo пoвeдeниe.Пo пътя към мяcтoтo нa прaзникa и oбрaтнo зaдължитeлнo трябвa дa шoфирa нaй-oпитният вoдaч oт кoмпaниятa. Oтчитaйтe фaктa, чe упрaвлeниeтo нa чужд aвтoмoбил /c чиитo ocoбeнocти нe cтe cвикнaли/ e риcкoвo, зaтoвa ce нaлaгa дa гo упрaвлявaтe прeдвaритeлнo „трeнирoвъчнo” – c твърдe ниcкa cкoрocт пo къcи, нeнaтoвaрeни и нeкoнфликтни мaршрути. Нe пoвeрявaйтe вoлaнa нa нeoпитeн шoфьoр c мaлък cтaж, кoйтo нe e упрaвлявaл aвтoмoбилa, c кoйтo щe пътувaтe. Имaйтe прeдвид, чe кoгaтo пoвeчeтo oт кoмпaниятa ca пийнaли, ce cъздaвa гoлямa oпacнocт oт взeмaнe нa eмoциoнaлни, пoгрeшни рeшeния.Cлeд прaзничнaтa нoщ c мнoгo нaздрaвици e вaжнo дa cи пoчинeтe дoбрe и дa ce ocвeжитe нaпълнo. Нe cядaйтe зaд вoлaнa, aкo oщe нe cтe нaпълнo трeзвeн и aкo нe ca изминaли пoнe 8 чaca oт упoтрeбaтa нa aлкoхoл. Нe oмaлoвaжaвaйтe въздeйcтвиeтo нa т. нaр. „мaхмурлук”, зaщoтo в тoвa cъcтoяниe мoжeтe дa нaпрaвитe фaтaлнa грeшкa зaд вoлaнa.Нaй-дoбрe e oщe вeчeртa дa oпрeдeлитe кoй щe ви вoзи пo oбрaтния мaршрут. Тoй нe трябвa дa ce увличa в нaздрaвицитe в прaзничнaтa нoщ, зa дa e бoдър нa cлeдвaщия дeн.Aкo пoпaднeтe в cитуaция, чe нямa кoй дa шoфирa, зaщoтo вcички ca пoд въздeйcтвиeтo нa aлкoхoлa, нe прaвeтe кoмпрoмиc и нe пoтeгляйтe, мaкaр чe нe ви ce иcкa дa зaкъcнявaтe.", "date": "2019.12.04", "title": "Не алкохолът и скоростта, а Фейсбук и Инстаграм убиват най-много млади шофьори"}
{"url": "https://www.novinite.bg/articles/183218/Ninova-Upravlyavashtite-predlagat-deficit-ili-genocid-nie-argumentirano-i-spravedlivo-reshenie-za-pensionerite", "text": "„От ПГ на „БСП за България“ правим предложение в Бюджета на ДОО - за преизчисляване на всички пенсии. Аз съм сигурна, че няма среща на нито един от нас, независимо от коя политическа партия сме, на която пенсионери да не са ни питали кога ще им бъдат увеличени пенсиите. Този въпрос няма партиен цвят.“ Това заяви председателят на ПГ на „БСП за България“ Корнелия Нинова в Народното събрание.По думите й сериозна тема за разговор е народните представители да отговорят на всички възрастни хора, които очакват решение за подобряване на стандарта им на живот. „Не може да се живее с 200 или 300 лева. И вие го знаете. Значи трябва да дадем решение на въпроса. Ние предлагаме преизчисляване на пенсиите с нов средноосигурителен доход – нещо, което вече е правено от нас през 2008 година“, уточни още Нинова. Тя подчерта, че предложението е обмислено, разумно и е съобразено с дохода за 2016 г., за да не се срине финансовата стабилност, да се гарантира сигурността на бюджета на ДОО и да няма сериозен дефицит.„Ще се позова на думите на министър-председателя, който казва, че имаме сериозен ръст в икономиката – и в БВП. Значи ние, работещите, всяка година произвеждаме повече и БВП се увеличава. Той казва, че безработицата е рекордно ниска – следователно максимален брой българи работим и си внасяме осигуровките. Казва, че имаме рекорден излишък  - още един приход за увеличаване на пенсиите. Тогава защо не искате преизчисляване на пенсиите?“ По думите й управляващите се оправдават, че няма средства за увеличението. От левицата обаче предлагат парите да дойдат от увеличаване на максималния осигурителен доход, от излишък и от още едно място. „Уважаеми управляващи, къде са 10- те милиарда от Сребърния фонд? Когато беше създаден, по прогнози, днес в него трябваше да има 10 милиарда лева, и те трябваше да бъдат буфер в пенсионната система. Сега там има между 2 и 3 милиарда. А днес говорим за 1 милиард, нужни за преизчисляване на пенсии. Къде са парите?“, попита Нинова. Тя бе категорична, че има пари, но е важно каква цел си поставяш, какъв избор правиш, какъв проблем искаш да решиш. „Вие поставяте избора така – дефицит в НОИ или геноцид на тези близо 2 милиона българи. Между избора дефицит или геноцид, ние предлагаме трети – разумно финансово, аргументирано бюджетно и справедливо решение за тези, които са дали целия си живот за градежа на България и на които днес дължим най-малко това“, заключи Нинова.", "date": "2019.12.04", "title": "Нинова: Управляващите предлагат дефицит или геноцид, ние – аргументирано и справедливо решение за пенсионерите"}
{"url": "https://www.novinite.bg/articles/183220/Stoichkov-V-Balgariya-priemame-migranti-ne-e-vyarno-che-sme-rasisti", "text": "Винаги около церемонията за Златната топка единственият българин, печелил това отличие - Христо Стоичков - е търсен събеседник от медии по цял свят. Сега той даде интервю и пред Полското национално радио, в което говори по наболялата тема, с която българският национален отбор се прочу по света напоследък - расисткия скандал по време на мача с Англия през октомври. \"Не искам да чувам, че българите сме расисти. Такова нещо беше казал селекционерът на Англия Гарет Саутгейт. Аз не се чувствам расист, българите не сме расисти. Имаше 20 хил. души на стадиона и фактът, че 15-20 глупаци сред тях действаха неправомерно, не прави цялата ни нация расистка.\"\"Та в България идват много мигранти, отворихме границите си за тях, а и подобни расистки инциденти не са се случвали преди на други мачове. Ние сме приятели с противника на терена, цветът на кожата не е от значение. Нямаше нищо нередно на терена, в предишните мачове нямаше скандали и сега, заради 15-20 глупака, и целият свят твърди, че сме расисти. Ще обясня на Саутгейт, че не сме такива\", заяви Камата. Той сподели, че голяма увереност за спечелването на Златната топка преди четвърт век му е вдъхнал легендарният треньор Йохан Кройф, който лично го хареса и го взе в Барселона. За това е помогнал и успехът с националния отбор в САЩ. \"Финалът в КЕШ през 1992 г., когато победихме Сампдория на финала, беше много важен, защото извървяхме дълъг път дотам. Тогава Роналд Куман вкара гола, а две години по-късно на Световното в САЩ аз вкарах решителен гол срещу Германия на 1/4-финалите. Те тогава бяха действащ световен шампион.\"\"Този гол беше много важен за мен, защото на същия ден дъщеря ми Михаела има рожден ден. Тя поиска да вкарам и това да бъде подаръкът й. Имах възможност да вкарам, колегите ми също, но дойде прекият свободен удар в 75-та минута и вкарах.\"\"Това беше много важно за кариерата ми. А в нея огромна роля изигра и Йохан Кройф. Той вложи много време в мен. Докато работеше с мен един ден ми каза, че ще спечеля Златната топка. Тогава усетих, че треньорът вярва в мен. Той беше уникален човек, който изискваше много дисциплина и концентрация постоянно.\"\"Ако се случеше да не играя добре, той ме привикваше и дори веднага ме сменяше, ако беше по време на мач. Но такъв е футболът, трябва винаги да играеш на ниво, ако искаш да спечелиш Златната топка\", заяви Камата. ", "date": "2019.12.04", "title": "Стоичков: В България приемаме мигранти, не е вярно, че сме расисти"}
{"url": "https://www.novinite.bg/articles/183236/Harchim-naj-mnogo-za-mobilni-uslugi-v-ES", "text": "Най-голям дял от семейния бюджет на домакинствата в България спрямо останалата част на Европейския съюз отива за свързани с телекомуникациите разходи. Това показват данни на европейската статистическа служба Евростат. През 2018 г. домакинствата в блока са похарчили над 200 млрд. евро – 1,3% от европейския брутен вътрешен продукт, за комуникации – пощенски услуги, оборудване и услуги за телефон и факс. Това представлява 2,3% от общите потребителски разходи на домакинствата. Най-голям дял през 2018 г. е трябвало да отделят домакинствата на Балканите и по-конкретно в България – 4,8%, следвана от Гърция – 4,4% (данни за 2017 г.), Румъния (4,1%) и Хърватия (4%). На обратния полюс са Люксембург с най-малък дял от 1,3%, Великобритания – 1,6%, Дания и Австрия с по 1,9%. От всички основни бюджетни пера комуникациите отбелязват най-значителен спад на дела отделяни средства през последното десетилетие на територията на ЕС. Той намалява от 2,8% от всички разходи на домакинствата през 2008 г. до 2,3% през 2018 г. (понижение с 0,5 пр. п.).  В периода между 2008 г. и 2018 г. този процент намалява в повечето държави членки на блока, показват данните на Евростат. Най-голям този спад е в Естония – от 3,8% през 2008 г. до 2,5% десет години по-късно (спад от 1,3 пр. п.). След Естония по този показател се нареждат Холандия (-1,1 пр. п.), Полша (-1 пр. п.), Франция (-0,8 пр. п.), Ирландия (-0,7 пр. п.) и Чехия, Португалия и България с по -0,6 пр. п. В четири държави членки разходите за телекомуникации нарастват през последните десет години, като първото място е за държава от Балканите – Румъния (с 2 пр. п.). Тя е следвана от Литва (0,5 пр. п.), Швеция (0,4 пр. п.) и Хърватия (0,2 пр. п.).", "date": "2019.12.04", "title": "Харчим най-много за мобилни услуги в ЕС"}
{"url": "https://www.novinite.bg/articles/183223/Statuya-na-Borisov-iznenadva-gostite-na-Gabrovo", "text": "\r\nСтатуя на министър председателя Бойко Борисов изненадва гостите на Габрово.\r\n\r\nСтатуята се намира близо до най-емблематичната сграда в града, Дома на хумора. Очите и нощно време светят, подобно на тези на цар Самуил в София, а при спиране на човек пред нея, статуята започва да говори с гласа на премиера и звучи мелодията на „Батальона се строява”. В едната ръка на статуята има ножици, а в другата няколко книги. Проверка установи, че въпросната статуя всъщност е същата онази, която се появи за кратко в центъра на София на 1 април. Неин автор е скулпторът Андрей Врабчев. Той твърди, че посланието на проекта е за това, че днешите дела на родните политици ще бъдат записани в историята и ще останат за поколенията.\r\nЖителите на Габрово са на различно мнение по въпроса за появилата се статуя на Бойко Борисов и нейното бъдеще. Някои смятат, че трябва да бъде преместена в самия център на града и да бъде поставена на площада, или в реката, срещу тази на човека, приет за основателна Габрово, Рачо Ковача. „По времето на Борисов Габрово живна. Бяха отпуснати милиони за ремонтни дейности в града и за обходния път. Защо да не почетем премиера с една статуя приживе. Трябва ли човек вече да е покойник, за да се засвидетелства народното уважение към делата му”, твърдят поддръжниците на идеята статуята на премиера да остане в града. Разбира се, има и такива, които смятат, че това не е добра идея. „Бойко е добър политик, но няма нищо общо с Габрово. Още повече да поставяш паметник на жив човек, не говори добре. Кметицата донесе статуята без да ни пита. Да си я взема сега вкъщи”, възмущават се противниците на идеята статуята на премиера да остана в града.\r\n", "date": "2019.12.04", "title": "Статуя на Борисов изненадва гостите на Габрово"}
{"url": "https://www.novinite.bg/articles/183219/Rajna-Kabaivanska-i-Anna-Netrebko-v-La-Skala-za-Toska", "text": "Театро Ла Скала в Милано открива новия оперен сезон на 7 декември с „Тоска“ от Джакомо Пучини. Световното сопрано номер едно Анна Нетребко е в ролята на Флориа Тоска.  Диригент на спектакъла е Рикардо Шайи, режисьор Дейвид Ливърмор. Специален гост на събитието е легендарната интерпретаторка на ролята Райна Кабаиванска.Руското сопрано Анна Нетребко e абсолютната световна примадона на последното десетилетие. Тоска е шестата й роля в Ла Скала след дебюта й в „Дон Жуан“ (2011) и последвалите блестящи представяния в „Бохеми“ (2012), Жана Д‘Арк (2015),  „Травиата“(2016) и „Андре Шение“(2017). В интервю за Corriere della Sera (29.11.2019) Нетребко споделя: „Всички пеят Тоска, но добри съм виждала малко. Калас и Кабаиванска…Превъзходна е Тоска (на Кабаиванска) с Павароти от Римската опера, както и тази с Доминго във филма на Де Бозио. Райна за мен е модел.“Кабаиванска е недостижима в ролята на дивата Тоска, която изпълнява над 400 пъти в продължение на 33 години на най-големите световни оперни сцени – Ла Скала в Милано, Ковънт гардън в Лондон, Виенската Щатсопера, Театро Реал в Мадрид, Римската опера, Арена ди Верона, Большой театър в Москва - и в оперните театри в Болоня, Билбао, Берлин, Генуа, Катания, Мачерата, Модена, Мюнхен, Неапол, Парма, София, Торино, Триест, Токио, Хамбург, Щутгарт и др. Като художника Марио Каварадоси, са й партнирали тримата големи тенори на епохата. Италианският дебют на Хосе Карерас в ролята е „в обятията“ на Кабаиванска през 1976 г. в Театро Реджо в Парма. С Пласидо Доминго са аплодирани многократно в различни постановки на Пучиниевия шедьовър в продължение на повече от 10 години. Своеoбразен връх в творческото им партньорство е филма „Тоска“ – 1978 г. на режисьора Джанфранко де Бозио, определян като „ най-добрата „Тоска“ за всички времена“. С Лучано Павароти правят исторически спектакли в Ла Скала, Виенската Щатсопера и Римската опера. „Тоска на миналото е Мария Калас. Тоска на нашето време е Райна Кабаиванска.“ Казва Павароти във Виена през 1994 г.   На тържествената вечер в Ла Скала ще присъства президентът на републиката Серджо Матарела. Събитието ще се излъчва пряко по Rai1, Radio3 Rai и Rai Play.През септември 2020 г. Райна Кабаиванска ще бъде в София за своя юбилеен 20-ти Международен майсторски клас, организиран от Нов български университет.", "date": "2019.12.04", "title": "Райна Кабаиванска и Анна Нетребко в Ла Скала за \"Тоска\""}
