{"url": "https://www.novinite.bg/articles/172522/Arabadjievi-delyat-kiliya-s-teroristi", "text": "Бегълците от правосъдието Ветко и Маринела Арабаджиеви се намират в затвор на около 100 км северно от Мадрид, където държат терористи и членове на организираната престъпност, пише в. \"Телеграф\", като се позовава на източници от Испания.Занданът представлява предварителен арест за лица, подсъдни на Националния съд в Мадрид, който е подобен на нашия специализиран съд.Хотелиерите са в отделни сектори на затвора и нямат никаква връзка помежду си. В испанската столица е пристигнала по-малката им дъщеря Александра, която се е свързала с испански адвокат, който да поеме защитата им.По-големият им син и другата им дъщеря Златомира не са ги посетили. Причината за липсата на визита вероятно е сложността при свижданията.\"По принцип свиждания в предварителния арест в Мадрид се допускат само в редки изключения и задължително са с адвокат и с представители на съда\", обясни източникът.Милионерите категорично са отказали доброволно да бъдат екстрадирани в България и са предпочели условията в испанския арест. Делото им е било разгледано от съда в зала с бронирани стъкла и врати, а външни лица, които да наблюдават процеса, не са допуснати.", "date": "2019.03.16", "title": "Арабаджиеви делят килия с терористи"}
{"url": "https://www.novinite.bg/articles/172516/Slabo-zemetresenie-kraj-Devin", "text": "Земетресение с магнитуд 2.5 по Рихтер е регистрирано край Девин.Трусът е регистриран в 05.26 часа. Епицентърът му е на около 1 км южно от град Девин, на 29 км северозападно от Смолян и на 139 км югоизточно от София.Няма данни трусът да е бил усетен.", "date": "2019.03.16", "title": "Слабо земетресение край Девин"}
{"url": "https://www.novinite.bg/articles/172517/KZP-Usiliyata-ni-sa-nasocheni-kam-nedopuskaneto-na-opasni-stoki-na-pazara", "text": "Има определени изисквания и стандарти за безопасност. Съпоставянето на конкретните стоки с тези изисквания – най-често това се извършва в специални изпитвателни лаборатории, посочва недостатъците и несъответствията им. Отделно от това има изисквания при внос и при продажба продуктите да бъдат придружавани от сертификати и документи с информация за вида и произхода на материалите, асемблирането на дадените стоки и т.н. Ако нашите проверки установят липса на тези документи, имаме основание да се съмняваме, че това са опасни стоки.Това обясни председателят на Комисията за защита на потребителите (КЗП) Димитър Маргаритов в предаването „Директно” по телевизия Bulgaria ON Air, поканен да разясни и коментира основните права на гражданите при покупки на различен тип стоки. Той подчерта, че Комисията поставя акцент върху превенцията и нейните усилия са насочени към предотвратяване разпространението на пазара на опасни стоки, като целта е те да бъдат задържани още на границите. По думите му благодарение на двустранно подписана инструкция за взаимодействие с Агенция „Митници” контролният орган успява да не допусне изобщо навлизането на пазара на огромната част от стоките, за които се установява, че са опасни. „Такива, които все пак са стигнали до търговската мрежа, ги изтегляме, забраняваме тяхната продажба и се налагат санкции”, допълни Маргаритов. „Дрехите за деца може да имат дълги връзки, които при закачане за предмети или превозни средства да предизвикат опасности от задушаване или други травми. Може да имат дребни частици, които лесно да се откъснат и да бъдат погълнати. Т.нар. стоки, имитиращи храни от пластмаса или стиропор също могат да се срещнат на пазара и при определени условия да доведат до рискове за инциденти, най-вече по отношение на децата”, даде примери председателят на КЗП. В студиото на „Директно” Димитър Маргаритов посочи, че има европейска система за оповестяване наличието на опасни стоки, която се нарича RAPEX. По нея институциите обменят информация за всички открити на пазарите на различните държави членки рискови продукти, а България е една от най-активните страни по системата. На въпрос на водещия могат ли потребителите да познаят опасните стоки, Маргаритов отговори, че те по- скоро биха могли да се усъмнят и да подадат сигнал към КЗП, което обаче не се случва особено често. Когато Комисията установява наличието на опасни стоки, обикновено е при планираните проверки по това направление или по обменената информация от Агенция „Митници” и по системата RAPEX. „Всеки потребител, който желае да повиши информираността си относно това кои са най-често срещаните опасни стоки, какви са рисковете при тях, може да посети поддържания на сайта ни специален регистър на забранените продукти у нас и в Европа”, допълни председателят на КЗП. Понякога става дума не за опасни стоки, а за дефектни. В тези случаи сред по-често срещаните нарушения е търговците да препращат потребителите към сервизите, с които директно да осъществяват комуникация. „Това не може да бъде така, тъй като законодателят на първо място е дал – тъй като сделката се осъществява между потребителя и търговеца – търговецът да поеме отговорността за дефектите, които са настъпили в гаранционния срок. Той вече какви взаимоотношения има с тези, които поправят стоката – това е негов въпрос”, направи важно уточнение Маргаритов. Той добави също, че предявяването на рекламация пред търговец с верига от обекти, може да стане навсякъде, а не непременно там, откъдето е била закупена стоката.", "date": "2019.03.16", "title": "КЗП: „Усилията ни са насочени към недопускането на опасни  стоки на пазара“"}
{"url": "https://www.novinite.bg/articles/172518/Samo-1-ot-naselenieto-na-Balgariya-e-ot-strani-izvan-ES", "text": "Само 1% от населението на България е от страни извън ЕС 71 хил. граждани на страни извън Европейския съюз (ЕС) са пребивавали у нас към 1 януари 2018 г., което представлява около процент от населението на страната, което към същата дата наброява 7 050 000 жители, сочат данни на Евростат, свързани с миграционните процеси в страните на общността. По същото време у нас са пребивавали и около 13 хил. граждани на страни членки на ЕС, или 0,2% от българското население. 1870 чужденци пък са регистрирани като пребиваващи без поданство в България. Най-голям брой към 1 януари 2018 г. са били жителите от Русия (22 хил.), Турция и Сирия (12 800) и Украйна (6000), пребиваващи у нас. По същото време България е била сред държавите в ЕС със сравнително нисък миграционен натиск през последните години. През 2018 г. общо 2536 души са потърсили закрила у нас, а само на 317 от тях е бил предоставен статут на бежанец. 1362 души са получили отказ. Само през януари 2018 г. в България са потърсили закрила 147 души, като на 26 от тях е бил предоставен статут на бежанец. Евростат допълва, че през 2017 г. 4,4 млн. души са емигрирали в една от държавите членки на ЕС-28. 2,1 млн. от тях са граждани на страни извън блока. Други 2,3 млн. души, които притежават гражданство от страна членка на ЕС, са предприели вътрешна миграция, местейки се в някоя от държавите в общността. Най-голям брой емигранти през 2017 г. е имала Германия – 560 хил. След нея се нарежда Испания с 369 хил., а трета и четвърта са съответно Великобритания (359 хил.) и Франция (312 хил.). В абсолютно изражение най-голям брой чужденци, живеещи в някоя от държавите членки на ЕС на 1 януари 2018 г., са установени в Германия - 9,7 млн. души, Обединеното кралство - 6,3 млн., Италия - 5,1 млн., Франция - 4,7 млн. и Испания - 4,6 млн. Броят на онези, които през 2017 г. са придобили гражданство в държава членка на ЕС, е достигнал 825 хил., или със 17% по-малко спрямо предходната година. По този показател класацията води Италия, където почти 147 хил. души са придобили гражданство през 2 17 г. След нея се нареждат Великобритания (123 хил.), Германия (115 хил.), Франция (114 хил.) и Швеция (69 хил.) Люксембург е държавата членка на ЕС, която в относително изражение има най-висок дял на чужди граждани, защото там чужденците са около 48% от общото население. В другата противоположност попадат държавите, в които чужденците са едва 1 или малко повече процента от населението им. Такива са Полша и Румъния (с по 0,6%), Литва (0,9 на сто) и България (1,2%). ", "date": "2019.03.16", "title": "Само 1% от населението на България е от страни извън ЕС"}
{"url": "https://www.novinite.bg/articles/172520/Napadatelyat-ot-Nova-Zelandiya-e-noshtuval-dva-pati-v-Sofiya", "text": "Извършителят на вчерашните атентати в Нова Зеландия Брентън Тарант е нощувал два пъти в София по време на престоя си у нас, научи \"Хоризонт\". Австралиецът е нощувал в столицата в деня на пристиганет си у нас, както и вечерта, преди да отпътува. Според наши източници Тарант е атсядал в хотел на булевард \"Цариградско шосе\" близо до летище \"София\". Автомобил е наел от малка фирма за отдаване на коли под наем. Полицията продължава да изяснява подробности от престоя на мъжа у нас.По-рано главният секретар на МВР Ивайло Иванов потвърди, че 28-годишният Тарант е пътувал в България като турист и основно е посещавал исторически обекти.Главният секретар допълни, че към момента няма никакви данни, които да доказват дейност на австралиеца, свързана с тероризъм:\"През нощта колегите не са спрели да работят. Установен е контакт с партньорските служби, установен е целият маршрут на движение на територията за страната, сега се проверяват конкретни данни и връзки. Искам да успокоя всички, че до този момент категорично няма данни за някаква дейност, която да е свързана с тероризъм на територията на България. Засега данните, които имаме, е, че той е идвал в България като турист. Сега проверяваме местата, където е преспивал той, имаме информация.\" ", "date": "2019.03.16", "title": "Нападателят от Нова Зеландия е нощувал два пъти в София"}
{"url": "https://www.novinite.bg/articles/172513/Nad-100-Trabanta-na-Trabant-fest-vav-Veliko-Tarnovo", "text": "Над 100 собственици ще представят своите автомобили “Трабант“ днес във Велико Търново по време на 10-то юбилейно издание на фестивала, посветен на спрения от производство преди 28 години източногермански автомобил.С \"Трабант фест\"  във Велико Търново започват празниците на източно-германския автомобил в страната. Най-интересната част е изложението на автомобилите в центъра на града, обясни депутатът от Обединени патриоти доц. Милен Михов от организаторите на празника и собственик на \"Трабант\" от 31 години.\"Гражданите и гостите на Велико Търново ще имат възможност да разгледат всички автомобили, да разговарят със собственици, да обсъждат спомени. Децата ще могат да се качат и да пипнат волана на този много симпатичен и радостен автомобил“.В подножието на крепостта \"Царевец\" ще се проведе турнир по майсторско шофиране. ", "date": "2019.03.16", "title": "Над 100 “Трабанта“ на \"Трабант фест“ във Велико Търново"}
{"url": "https://www.novinite.bg/articles/172521/Kushii-po-sluchaj-Todorovden-se-sastoyaha-v-Asenovgrad", "text": "По стар обичай в Асеновград се състояха традиционните за Тодоровден кушии. Своеобразният празник бе предшестван от шествие до параклиса \"Св. Тодор\" в местността Параколово, където бе отслужен водосвет и служба за здраве. Конните надбягвания се проведоха на свободния терен, намиращ на изхода на Асеновград по пътя за Кърджали, съобщава БТА. Състезателите трябваше да преминат за най-кратко време разстоянието от 800 м., а изискванията към тях бяха да имат навършени 18 г. и конят да бъде оседлан с юзда и седло. Проведен бе и конкурс за най- атрактивни кон и ездач, а аз победителите в състезанието и конкурса имаше и награден фонд. Празникът е организиран от Сдружение по коневъдство и конен спорт \"Цар Иван Асен II\" с общината и Архиерейско наместничество в Асеновград. Състезания с коне имаше още край Съединение, в село Царацово, в Ново село, в първомайския квартал \"Дебър\" и на други места в региона. В Ново село участниците се съревноваваха в 200 м кушия бюнек, 800 м и надпревара с римски колесници. В конкурс бяха избрани още най-добрите коне \"теглачи\" и \"орачи\", като и за най-красив и най-грозен кон.", "date": "2019.03.16", "title": "Кушии по случай Тодоровден се състояха в Асеновград"}
{"url": "https://www.novinite.bg/articles/172524/V-Krim-i-Sevastopol-otbelyazvat-5-ata-godishnina-ot-referenduma-za-nezavisimost-ot-Ukrajna", "text": "На фона на новите европейски, американски и канадски санкции срещу Русия жителите на Крим и Севастопол тържествено отбелязват петата годишнина от референдума за независимост от Украйна.Празничните мероприятия включват митинги, шествия, концерти и уроци по патриотично възпитание в училищата.Тържествата започнаха още вчера с шествие в Симферопол, което премина от сградата на кримското правителство до площада пред парламента на републиката.В шествието участваха няколко хиляди души, сред които председателят на Държавната дума Вячеслав Володин, лидерите на парламентарните фракции, ръководителят на Република Крим Сергей Аксьонов и председателят на местния парламент Владимир Константинов.„Пет години отлетяха като един ден. Изминахме труден път, но ако беше необходимо, щяхме да го повторим хиляди пъти“, заяви Аксьонов.Лидерът на партията „Справедлива Русия“ Сергей Миронов предложи 16 март да бъде обявен за национален празник и почивен ден на територията на цяла Русия.„Донбас и Луганск са потънали в кръв и за това е виновна Москва. Те трябваше да бъдат защитени така, както Крим“, каза на свой ред председателят на Либерално-демократическата партия Владимир Жириновски.", "date": "2019.03.16", "title": "В Крим и Севастопол отбелязват 5-ата годишнина от референдума за независимост от Украйна"}
{"url": "https://www.novinite.bg/articles/172511/Intenziven-trafik-po-granicite-na-stranata", "text": "Трафикът на ГКПП \"Капитан Андреево\" на българо-турската граница, ГКПП \"Дунав мост-Видин\" и ГКПП \"Дунав мост-Русе\" на границата с Румъния е интензивен на изход за товарни автомобили, по данни към 18.00 часа.Това съобщиха от пресцентъра на ГД \"Гранична полиция\".На всички останали български гранични контролно-пропускателни пунктове трафикът е нормален.", "date": "2019.03.16", "title": "Интензивен трафик по границите на страната"}
{"url": "https://www.novinite.bg/articles/172531/16-godishen-poseche-s-bradva-bashta-na-6-deca", "text": "\r\n16-годишен жител на село Черна гора е задържан за 72 часа по обвинение в опит за убийство по особено мъчителен начин, хлапакът е закопчан след сигнал за посечен с брадва 50-годишен мъж, който е закаран по спешност в клиниката по анестезиология и интензивно лечение на старозагорската УМБАЛ „Проф. д-р Стоян Киркович“.\r\nИнцидентът, който само по една случайност не е  завършил трагично се е разиграл по обяд на 14 март в двора на къщата, обитавана от Гиньо Дешков и втората му съпруга.\r\n\r\nМъжът, който има от двата си брака общо 6 деца се скарал с втората си жена и започнал да я налага с тояга, при която завършилият наскоро основното си образование Д.Д. тръгнал да спасява жертвата, негова първа братовчедка. Възрастният мъж грозно напсувал хлапака и замахнал да удари и него с дървото, но тийнейджърът грабнал търкаляща се по двора брадва и нанесъл няколко удара с острието й по ръцете, раменете и темето на насилника.\r\nДешков паднал в безсъзнание, при вида на обляното му с кръв лице малкият се изплашил и направил опит да се укрие при свои роднини в другата ромска махала на братядаскаловското село.\r\nТежко раненият Гиньо е от български произход, но и двата му брака са с циганки, коментираха местните жители. Мъжът имал  избухлив нрав, след като пийнел налитал на бой и малцина се осмелявали да му противоречат. Задържаният хлапак спрял да ходи на училище от миналата пролет, той живеел в съседна къща и бил в много добри отношения с често тормозената съпруга.\r\nНад 1 500 са жителите на Черна гора, където има филиал на старозагорския затвор, около 2/3 от обитателите са роми, коментира кметицата Атанаска Атанасова, която през 2015 година спечели на балотаж  надпреварата срещу опонента си циганин.\r\nРазследването на опита за убийство е възложено на следовател предвид непълнолетието на извършителя, уточниха от старозагорската окръжна прокуратура, очаква се от там да поискат оставянето на Д.Д. за постоянно в ареста.\r\n \r\n", "date": "2019.03.16", "title": "16-годишен посече с брадва баща на 6 деца"}
{"url": "https://www.novinite.bg/articles/172497/Dneven-horoskop-za-sabota-16-mart-2019-g", "text": "Време е да използвате енергията си за нещо хубаво- любов например. Фокусирайте вниманието си върху любимия човек, прекарайте нужното време с него и оценявайте всеки миг.Поглезете се и се обогатете духовно днес. Посветете днешния ден на изкуството. Цялото това изкуство до известна степен ще промени начина, по който виждате света.Днес е подходящият ден да започнете нещо ново, за предпочитане нещо, което сте планирали от дълго време насам. Трябва да ускорите темпото малко и да вършите повече работа, за да имате успех. Вижте повече на:", "date": "2019.03.16", "title": "Дневен хороскоп за събота, 16 март 2019 г."}
{"url": "https://www.novinite.bg/articles/172526/Yubileen-trabant-fest-vav-Veliko-Tarnovo", "text": "Стотици любители на немските кашони коли от страната и чужбина дефилираха по улиците на старата столица с ретро возила, някои от които на повече от половин век. Стотици фенове на емблематичната марка „Трабант“ се събраха във Велико Търново за десета поредна година.В парада и тази година се включиха и тунинговани трабанти, като кабрио, лимузина и високопроходимо трабантче с гребло на снегорин.Атрактивните ретро автомобили дефилираха повече от час по улиците на Велико Търново, след което собствениците им демонстрираха и уменията си по майсторско шофиране.", "date": "2019.03.16", "title": "Юбилеен трабант фест във Велико Търново"}
{"url": "https://www.novinite.bg/articles/172533/Kremal-shte-otgovori-na-antiruskite-sankcii", "text": "Русия задължително ще отговори на новите антируски санкции, наложени от ЕС срещу руски граждани заради инцидента в Керченския пролив. Това се посочва в публикувано днес комюнике на руското външно министерство, цитирано от ТАСС.\"Мотивът за включването на наши сънародници в незаконните санкционни списъци на ЕС поразява с лицемерието си и цинизма. По същество става дума за сътрудници на граничната служба на Федералната служба за сигурност на Руската федерация, които мъжествено изпълняват своя дълг за защита на държавната граница на нашата страна\", посочиха от външното министерство.\"Вината\" на нашите граничари е в това, че със своите решителни действия са се противопоставили на грубата провокация в района на Керченския пролив, организирана от киевските власти на 25 ноември 2018 г. Руската страна няма да остави без отговор враждебната акция на ЕС\", се посочва в комюникето на руското външно министерство.", "date": "2019.03.16", "title": "Кремъл ще отговори на антируските санкции"}
{"url": "https://www.novinite.bg/articles/172494/ES-s-novi-sankcii-sreshtu-Rusiya", "text": "Брюксел наложи санкции на още осем руски официални лица, защото са замесени в залавянето на украински кораби и екипажа им през ноември по време инцидента в Керченския пролив, предаде БГНЕС.Еврокомисията замразява активите и забранява влизането в ЕС на осем лица заради \"действия, които подкопават или застрашават териториалната цялост, суверенитета и независимостта на Украйна\".Отделно САЩ включиха в черния списък шест руски граждани и осем руски компании заради \"продължаващата агресия\" на Москва срещу Украйна.", "date": "2019.03.16", "title": "ЕС с нови санкции срещу Русия"}
{"url": "https://www.novinite.bg/articles/172496/Franciya-se-gotvi-za-18-i-protest-na-jaltite-jiletki", "text": "Франция се готви днес за пореден протест на движението на \"жълтите жилетки\", зародило се преди четири месеца, но отслабващо в последните няколко съботи, съобщи БТА. От началото на протестите загинаха 11 души, основно в инциденти при пътни блокади на протестиращите. През четирите месеца на протести бяха ранени 1500 членове на силите на реда и 2200 протестиращи.Осемнайсетата събота на протести съвпада с края на първия етап от големия национален дебат, подет преди два месеца от френския президент Еманюел Макрон в опит да успокои гнева на сънародниците си. През двата месеца от първия етап от този дебат, Макрон обиколи Франция и събра много предложения на гражданите за реформи. Сега управляващите ще трябва да ги обсъдят и да вземат решения по тях.Правителството определи националния дебат като успех и като невиждан епизод в историята на френската демокрация. Дебатът протече в над 10 000 населени места, а сайтът му регистрира 1,4 милиона предложения. През двата месеца на дебата бяха обсъдени теми като образование, здравеопазване, култура, тоест дебатът се разпростря отвъд първоначално предложените теми като данъчна политика, покупателна способност, пенсии и екологичен преход. Част от френската политическа класа и много представители на \"жълтите жилетки\" критикуват обаче дебата и го наричат \"маскарад\", отбелязва агенцията.", "date": "2019.03.16", "title": "Франция се готви за 18-и протест на \"жълтите жилетки\""}
{"url": "https://www.novinite.bg/articles/172498/Obviniha-zapodozreniya-za-napadeniyata-v-Nova-Zelandiya", "text": "Двайсет и осем годишен австралийски гражданин е обвинен за убийство във връзка с нападенията над две джамии в новозеландския град Крайстчърч, при които загинаха 49 души, съобщи ДПА, позовавайки се на полицията.Явяването на обвиняемия пред областния съд в Крайстчърч стана при затворени врати поради засиления риск за сигурността.\"Въпреки че заподозреният е изправен само пред едно обвинение, ще бъдат повдигнати и още обвинения\", обяви полицейският комисар Майк Буш, който обеща подробности за тях да бъдат оповестени възможно най-скоро.Атентаторът от Нова Зеландия бил у нас през 2018 г.В петък австралийската телевизия Ей Би Си идентифицира нападателя като Брентън Тарант. Преди атаките той е публикувал в социалните мрежи манифест със заглавие \"Голямата замяна\", в който казва, че е искал да атакува мюсюлмани.Фейсбук, Инстаграм, Туитър, ЮТюб и Редит взеха спешни мерки, за да премахнат каченото от извършителя видео от стрелбата в джамиите, съобщи Асошиейтед прес.Дъщерята на Ванко 1 - по стъпките на Николета Лозанова! Вижте 16-годишната дамаvbox7.com Министър-председателят на Нова Зеландия Джасинда Ардърн каза, че заподозреният е пътувал спорадично до страната и не би го определила като дългосрочен жител, предаде Ройтерс.Ардърн обеща да бъде извършена реформа в законодателството по отношение на правото за притежаване на огнестрелно оръжие. Премиерът обяви, че основният извършител е използвал пет огнестрелни оръжия по време на нападението, включително две полуавтоматични и две гладкоцевни пушки, за които е имал разрешително. \"Едно нещо мога да ви кажа веднага - нашите закони за оръжията ще се променят\", заяви Ардърн пред журналисти.Тя обяви още, че сред жертвите и ранените от терористичните нападения има и деца. \"Ясно е, че малки деца са се озовали в това ужасяващо нападение\", каза Ардърн. \"Ранените са от малки деца до възрастни хора. Те включват мъже, жени и деца, както сред ранените, така и сред убитите\".Премиерът похвали смелостта на двамата полицаи, задържали нападателя, който, както съобщи Ардърн, е имал намерение да продължи атаката.Според новозеландското радио 28-годишният заподозрян, на когото беше повдигнато обвинение в убийство, е бил спокоен в съдебната зала и е направил пред медиите жеста за \"окей\". Той ще остане в ареста до април, когато делото ще бъде внесено във Висшия съд на Крайстчърч.От четиримата арестувани за нападението в петък един е бил гражданин, който се е опитвал да помогне на полицията с огнестрелно оръжие. Властите се опитват да установят каква е връзката на останалите двама с нападението. \"Никой от задържаните няма предишно криминално досие нито тук, нито в Австралия. Те не са били в никой списък на подозрителни лица тук или в Австралия\", каза Джасинда Ардърн.Новозеландската полиция съобщи, че според данните от следствието отговорност и за двете нападения носи един човек - задържаният по решение на съда Брентън Тарант.Директорът на болницата в Крайстчърч каза, че седем от хоспитализираните 48 ранени след стрелбата са изписани, а 12 се намират в критично състояние, предаде Асошиейтед прес. Сред пациентите в критично състояние е и 4-годишно момиченце.Съветът за сигурност на ООН осъди стрелбата като \"отвратителна и страхлива\". Позицията на Съвета за сигурност, който почете с минута мълчание паметта на жертвите, беше приета по предложение на Кувейт и Индонезия.", "date": "2019.03.16", "title": "Oбвиниха заподозрения за нападенията в Нова Зеландия"}
{"url": "https://www.novinite.bg/articles/172503/Donald-Tramp-s-parvo-prezidentsko-veto", "text": "\r\nАмериканският президент Доналд Тръмп наложи вето на решението на Конгреса да отмени извънредното положение по границата с Мексико, съобщава Би Би Си.\r\n\r\n\r\n\r\n\r\n\r\n\r\n", "date": "2019.03.16", "title": "Доналд Тръмп с първо президентско вето"}
{"url": "https://www.novinite.bg/articles/172504/Izbraha-injener-konsultant-za-gazovata-vrazka-s-Garciya", "text": "Проектната компания ICGB завърши успешно обществената поръчка за избор на инженер-консултант за изграждане на междусистемната газова връзка Гърция - България, съобщиха от компанията.След открита процедура, комисията, сформирана от възложителя, консорциум \"ТИБЕИ\" е избран за изпълнител на проекта, допълниха от ICGB.Ролята на инженер-консултанта е ключова за управлението и контрола на реализацията на проекта във фазата на подготовката и изпълнението на строителния процес. Ангажиментът е за оказване на съдействие на възложителя за реализацията на проекта по време на строителството до момента на пускане на газопровода в експлоатация, както и управление на всички свързани с проекта основни договори - включително договора за доставка на линейни тръби и договора за възлагане на работното проектиране, строителството и доставки, уточниха от ICGB.Предложението на \"ТИБЕИ\" е за най-икономичната цена за основния пакет услуги - 5 670 000,00 евро, посочиха от ICGB. Консорциумът е обединение от чуждестранни и български компании.Откритата процедура беше обявена още в края на 2017 г., но поради обжалвания беше спряна за период от около 10 месеца. През септември 2018 г. дванадесет фирми и обединения подадоха оферти за участие в процедурата, се припомня в съобщението.", "date": "2019.03.16", "title": "Избраха инженер-консултант за газовата връзка с Гърция"}
{"url": "https://www.novinite.bg/articles/172519/Tamplierite-ot-Balgariya-daryavat-ikona-na-papa-Francisk", "text": "Тамплиерите от България ще дарят икона на папа Франциск. Това обяви на пресконференция в пресклуба на БТА акад.генерал-майор Румен Ралчев, Велик Приор на Велик Приорат България.Българският реставратор Климент Атанасов, който е част от Ордена, ще позлати дървения трон на Светия отец, който ще бъде поставен на централния площад в Македония, втората страна включена в апостолическото посещение.Орденът на тамплиерите организира по време на посещението на папа Франциск в България между 5 и 7 май международен хоров фестивал за църковна музика в столицата. Шест хора - три български и по един от Хърватия, Гърция и Сърбия ще се представят с изпълнения в аулата на Софийския университет.Днес в Стара Загора се откри двудневен духовен събор на Ордена на тамплиерите. В него ще бъдат представени доклади на български учени, които ще представят християнската история и християнските ценности, посочи акад.генерал-майор Румен Ралчев, Велик Приор на Велик Приорат България.Броят на тамплиерите в нашата страна е 500. Голям е интересът от академичните среди в България, които искат да станат част от нашата организация, изтъкна Светлозар Стефанов, Велик секретар на Ордена.През тази година в Стара Загора ще бъде поставен паметен знак по повод 900 години от основаването на Ордена. Паметен знак по повод юбилея вече се издига на Околовръстния път в столицата.", "date": "2019.03.16", "title": "Тамплиерите от България даряват икона на папа Франциск"}
{"url": "https://www.novinite.bg/articles/172505/Remontat-na-Grafa-pak-promenya-dvijenieto-v-Sofiya", "text": "В София от днес се въвежда промяна в движението във връзка с ремонта на улица \"Граф Игнатиев\".\r\nДо 15 април се забранява влизането на автомобили от \"Алабин\" до булевард \"Левски\", включително през кръстовищата със \"Солунска\" и \" 6-ти септември\" и от \"Левски\" до булевард \"Евлоги и Христо Георгиеви\", включително през кръстовището с улица\"Любен Каравелов\". Но от днес пък отварят за движение площад \"Гарибалди\".\r\n", "date": "2019.03.16", "title": "Ремонтът на \"Графа\" пак променя движението в София"}
{"url": "https://www.novinite.bg/articles/172532/Blizo-2000-prestapleniya-sreshtu-bejanci-sa-bili-registrirani-v-Germaniya-minalata-godina", "text": "Германските власти са регистрирали миналата година близо 2000 престъпления срещу бежанци и центрове за настаняване на кандидати за убежище - от словесен тормоз през увреждане на имущество до телесни повреди и убийства, съобщава ДПА. По данни на германското министерство на вътрешните работи повечето от нападенията, които са общо 1775 на брой, са били срещу бежанци. Регистрирани са били и 173 атаки срещу центрове за настаняване. При тези престъпления са били ранени 315 човека. Броят на нападенията е по-малък в сравнение с 2016 и 2017 г., въпреки че е възможно миналата година да са били регистрирани със закъснение атаки, извършени по-рано. \"Статистически погледнато, актове на насилие и заплахи с оръжие и експлозиви има всеки ден\", заяви Ула Йелпке, говорител на парламентарната група на Лявата партия, отправила запитане, в отговор на което са били предоставени цитираните данни.", "date": "2019.03.16", "title": "Близо 2000 престъпления срещу бежанци са били регистрирани в Германия миналата година"}
{"url": "https://www.novinite.bg/articles/172530/Srabski-ministar-Atentatorat-ot-Nova-Zelandiya-nyama-nishto-obshto-s-nashata-strana", "text": "Министърът на вътрешните работи на Сърбия Небойша Стефанович заяви днес за държавната телевизия РТС, че нападателят в Нова Зеландия няма никаква връзка със Сърбия. Министърът каза това след изявленията на някои анализатори, че Сърбия е заплашена от терористично нападение поради връзките на нападателя с нея, съобщава БТА. Масовият убиец, който извърши клане в една от джамиите в Нова Зеландия, бил вдъхновен от сръбските нападения срещу мюсюлмани. Той предаваше на живо нападението чрез Фейсбук и на записа се чува и как слуша сръбска музика. Внимание привлякоха и надписите на неговото оръжие - на сръбски, български, руски, немски и други езици, които се отнасят за исторически личности, които са се борили против нашествията на Османската империя. \"Държим сметка за сигурността на нашата територия. Това е безумен акт и голяма трагедия, която всеки трябва да осъди. Това показва необходимостта от сериозно сътрудничество между държавите, за да бъдат предотвратени подобни актове където и да е по света\", каза Стефанович. Сръбският външен министър Ивица Дачич заяви вчера, че Сърбия най-остро осъжда терористичните нападения в Нова Зеландия и също изтъкна, че въпреки някои съобщения нападателят няма нищо общо със Сърбия и злоупотребата с нейното име трябва да бъде осъдено. Министърът съобщи, че при нападенията в Нова Зеландия няма пострадали сръбски граждани.", "date": "2019.03.16", "title": "Сръбски министър: Атентаторът от Нова Зеландия няма нищо общо с нашата страна"}
{"url": "https://www.novinite.bg/articles/172528/Do-24-gradusa-v-nedelya", "text": "Утре ще бъде слънчево, с повече облаци преди обяд над източната половина от страната. Вятърът ще е слаб, предимно от запад. Затоплянето ще продължи и максималните температури ще са предимно между 19 и 24 градуса, по-ниски по морския бряг, съобщава БТА.Над Черноморието ще преобладава слънчево време. Повече облаци ще има в сутрешните часове, но валежи не се очакват. Ще духа слаб до умерен вятър от западната четвърт. Максимални температури предимно между 12 и 15 градуса, на места в южните райони до 18-20 градуса. Температурата на морската вода е 7-9 градуса. Вълнението на морето ще е 1-2 бала.Над планините ще бъде предимно слънчево. Ще духа до умерен западен вятър, който привечер ще се ориентира от югозапад и ще отслабне. Максималната температура на височина 1200 метра ще е около 14, на 2000 метра - около 8 градуса.В понеделник ще остане слънчево, сутринта на отделни места в източните райони - с намалена видимост. В Източна България ще духа слаб до умерен югозападен, по Черноморието - югоизточен вятър. Максималните температури ще са между 20 и 25 градуса. Късно след обяд над северозападните райони ще се развие купеста облачност.Във вторник ще има по-значителни временни увеличения на облачността, на отделни места, главно в планините и планинските райони, с краткотрайни превалявания, възможно е да прегърми. Вятърът ще се ориентира от северсеверозапад и дневните температури слабо ще се понижат.", "date": "2019.03.16", "title": "До 24 градуса в неделя"}
{"url": "https://www.novinite.bg/articles/172514/Bojestvena-sveta-liturgiya-otslujena-za-Todorovden", "text": "Денят е посветен на Свети великомъченик Теодор Тирон (стрелец) – войник, изгорен жив заради вярата си в Христа в края на 3 век. По този повод във всички епархии на Българската православна църква се отслужва света Златоустова Литургия.В митрополитската катедрала „Св. вмца Неделя“ в София Божествената света Литургия започна с благословението на Негово светейшество Българския патриарх и Софийски митрополит Неофит и беше оглавена от Негово преосвещенство Белоградчишки епископ Поликарп – викарий на Софийския митрополит. ", "date": "2019.03.16", "title": "Божествена света литургия отслужена за Тодоровден"}
{"url": "https://www.novinite.bg/articles/172510/Burgas-i-Kameno-poluchavat-nad-43-mln-lv-za-spravyane-s-navodnenie", "text": "\r\nНад 4,3 млн. лв. от Фонд „Солидарност“ получават Бургас и Камено за справяне с последствията от наводненията в областта през октомври 2017 г. \r\n\r\nПо проекта на община Бургас на обща стойност над 2,57 млн. лв. е одобрено финансирането на общо 5 обекта. Два от тях са изпълнени аварийно непосредствено след бедствието. Те са за частично възстановяване на улиците „Амур” и „Дружба” в кв. Горно Езерово и на улици в м.с. Върли бряг.\r\nОстаналите обекти на местната администрация, които предстои да бъдат реализирани, са за аварийно възстановяване на улици в с. Равнец, улици, отводнителни и укрепителни съоръжения в ж.к. „Меден рудник” - частично по ул. „Захари Стоянов”, както и аварийно възстановяване на улица „Владимир Вазов” в кв. „Победа”.\r\nОбщина Камено ще получи финансова помощ от фонд „Солидарност” в размер на 1,73 млн. лв. Средствата са предназначени за аварийно укрепване на местния път между селата Полски извор и Черни връх, частичен ремонт и аварийно възстановяване на пътя с. Константиново - с. Тръстиково - с. Ливада и аварийно възстановяване на главната улица в село Ливада.\r\nОбщина Камено ще получи финансова помощ от фонд „Солидарност” в размер на 1,73 млн. лв. Средствата са предназначени за аварийно укрепване на местния път между селата Полски извор и Черни връх, частичен ремонт и аварийно възстановяване на пътя с. Константиново - с. Тръстиково - с. Ливада и аварийно възстановяване на главната улица в село Ливада.\r\nПарите са отпуснати след решение на Националния координатор на безвъзмездната финансова помощ – заместник-министъра на регионалното развитие и благоустройството Деница Николова. Предоставеният финансов ресурс на Бургас и Камено ще допринесе за намаляване на разходите на държавата за възстановяване на основна обществена инфраструктура.\r\n", "date": "2019.03.16", "title": "Бургас и Камено получават над 4,3 млн. лв. за справяне с наводнение"}
{"url": "https://www.novinite.bg/articles/172493/Praznuvame-Todorovden", "text": "На 16 март празнуваме Тодорова събота, известна като деня на коневъдството и конния спорт. Празникът е в памет на свети великомъченик Теодор Тирон.Най-интересният момент от Тодоровден е кушията. Мъжете сплитат опашките и гривите на конете, украсяват ги с мъниста, пискюли и цветя и ги отвеждат на водопой. После идва ред на любимото на всички конно състезание.Победителят се награждава, като конят получава обикновено юзда, а неговият стопанин - риза или кърпа.Спечелилият надбягването обикаля с коня си всички домове, за да честити празника. Навсякъде го посрещат радушно и поят коня му с вода.Тодоровден при Първата българска държава е денят за пролетния преглед на българската войска. Тогава е извършван преглед за годност на войни, оръжия и коне.На този ден имен ден празнуват Тодор, Теодор, Теодора, Божидар, Богдана, Найден. Традиционно на трапезата има пита с мая, леща, чорба от гъби.", "date": "2019.03.16", "title": "Празнуваме Тодоровден"}
{"url": "https://www.novinite.bg/articles/172495/Teroristat-ot-Nova-Zelandiya-e-bil-v-Balgariya-prez-2018-g", "text": "\"Установено е негово преминаване през България за периода 9 до 15 ноември 2018 г.На 9 ноември е пристигнал на летище София с полет от Дубай. Пристигайки на летището на следващия ден е наел автомобил, с който е пътувал около исторически места в България като посещава Дряново, Плевен, Велико Търново, Благоевград, Пловдив, Асеновград, Казанлък, Бачково и Банско. На 15 ноември с полет на румънските авиолинии заминава за Букурещ и от там се придвижва с автомобил до Унгария\", каза Цацаров.Дачич: Терористът от Нова Зеландия няма нищо общо със СърбияУстановяват се данни относно неговото пребиваване, за да се изяснят всички места, където е пребивавал и евентуално негови контакти, каза още той.Няма данни за евентуална терористистична дейност или връзки на лицето на наша територия, съобщи главният прокурор. Брентън Тарант е посещавал Балканите през 2016 година. За периода 28 до 30 декември 2016 е година е пътувал до Сърбия ,Черна гора, Босна и Херцеговина и Хърватия.Всички пътувания през 2016 г. и 2018 г. са свързани с посещения на исторически места.Светът осъди остро смъртоносното нападение в КрайстчърчЦацаров заяви, че се поддържа връзка с чуждестранните парнтьори, както и с водещите разследването в Нова Зеландия.Министърът на вътрешните работи Младен Маринов заяви, че основната задача е да се установи дали е имал контакт с българи у нас, които да са го съпровождали.\"Предстои тази вечер да получим допълнителна информация по отношение на личността на извършителите и евентуално, ако има други установени лица, да извършим проверка дали те също са пребивавали на територията на България. Това зависи от информацията, която ще ни подават колегите от Нова Зеландия. Нямаме данни престоят му тук да е свързан с друго, освен туризъм\", каза Маринов.По никакъв начин България не желае този ужасен акт да бъде свързан с нейната история. За съжаление езикът на омразата и нагнетяването на етническото напрежение доведе до това, което се случи. Осъждаме всеки такъв акт и не желаем атентатът в Нова Зеландия да бъде свързан с България и българската история. Толерантен народ сме и живеем всички народи по света, заяви външният министър Екатерина Захариева.Атентатът в Нова Зеландия отне живота на поне 49 души. Нападенията били извършени, докато вътре било пълно с молещи се. Ранените са десетки. След светкавична акция на полицията са арестувани четирима души. В две коли са намерени и експлозиви. В атентата има и балканска, и дори българска следа. Затова службите у нас се събраха на спешна среща при премиера.Надписи на кирилица върху оръжията на терориста от Крайстчърч се превърнаха в една от следите в разследването. Изброени са десетки сражения между християни и мюсюлмани. А на български се чете името на Фружин - сина на цар Иван Шишман, който заедно с братовчед си Константин повежда въстание срещу османските турци в началото на 15 век. Другият надпис на български е Битката при Булаир от Балканската война. Споменат е и проходът Шипка, но на английски, както и годините на Руско-турската война.Засега обаче не е изяснена връзката между нападателите и надписите. На врата си 28-годишният австралиец Брентън Тарант носи нацистки символ. На път за нападението, той излъчва на живо в интернет, а в колата му се чува сръбска военна песен от времето на войните в Босна през 90-те: \"Радован Караджич води своите сърби“.Преди атаката убиецът разпространил и манифест от 73 страници, в които говори за защита на бялата раса. него Брентън Тарант пише, че трябва да отмъсти за убийството на 11-годишната Ебе Акерлунд, загинала при терористична атака в Стокхолм през 2017 година.\"Не мога да игнорирам повече атаките. Това са нападения срещу моите хора, срещу моята култура, моята кръв и моята душа\", пише терористът в манифеста си.Въоръжени атаки срещу две джамии в Нова Зеландия, има жертви (ВИДЕО+СНИМКИ)В единия храм са убити поне 7 души, а в другия - над 40. След атентата са задържани четирима души. Полицията е обезвредила две самоделни бомби в колите им.Масовият убиец от Нова Зеландия е имал малък арсенал от полуавтоматични оръжия и разрешение за притежаване на оръжие, съобщи премиерката на страната Джасинда Ардън.\"Нарушителят е притежавал лиценз за оръжие. Казаха ми, че е било придобито през ноември 2017 г. Мога да ви кажа едно нещо точно сега: нашите закони за оръжията ще бъдат променени”, заяви Ардън. Във всички училища в града бяха обявени извънредни мерки.Според анализатори, нападателят от Нова Зеландия е вдъхновен от норвежкия масов убиец - Андерш Брейвик. През 2011-та в Осло и Ютьоя Брейвик уби 77 души и рани още над 150.И той, както Брентън Тарант днес, оставя манифест, в който обяснява мотивите си. Общото при двамата е също, че са били политически активни, атаките им са планирани в продължение на години и, според тях, са насочени срещу заплахата от ислямското господство.Самият Тарант твърди, че е имал кратък контакт с Брейвик и норвежкият убиец му е дал благословията си.В ефира на Новините на NOVA експертът по международна сигурност Димитър Гърдев коментира нападението. \"Вирусът на екстремистката идеология е пробил през джихадизма и се е трансформирал в радикален десен екстремизъм. /.../ Никога не е имало такъв тип десен екстремизъм на Балканите. Тези хора обикновено искат да покажат, че са част от голяма група, че имат много последователи, че са част от такава организация. Той не го казва в манифеста\", каза той.От българското външно министерство обявиха, че няма данни за пострадали българи при атентата в Нова Зеландия. Открити са и два горещи телефона в посолството ни в Канбера. При необходимост от съдействие българските граждани могат да се свържат с посолството в Канбера на телефони + 612 62 86 97 00 и +614 38 00 51 87, посочват от ведомството.България осъди атентата. В съболезнователна телеграма президентът Радев написа, че \"омразата на расова основа и мотивирани от ксенофобия убийства на невинни граждани са отвратителни престъпления“.„България решително осъжда този ужасяващ акт на нападение срещу невинни хора“, написа премиерът Бойко Борисов до новозеландския си колега.", "date": "2019.03.16", "title": "Терористът от Нова Зеландия е бил в България през 2018 г."}
{"url": "https://www.novinite.bg/articles/172492/Dnes-oblachnostta-shte-e-promenliva", "text": "Днес облачността ще е променлива, след обяд по-често значителна, но вероятността за валежи е малка. Около обяд вятърът ще се ориентира от запад-северозапад, след обяд ще се усили и ще е умерен, временно и силен. Ще се затопли чувствително и максималните температури ще са между 16° и 21°. Над планините облачността ще е променлива, по-значителна след обяд, но вероятността за валежи е малка. Ще духа силен, по най-високите части и бурен северозападен вятър. Температурите ще се повишат и максималната на височина 1200 метра ще бъде около 10°, на 2000 метра - около 3°.Над Черноморието облачността ще е променлива, по-значителна след обяд, но ще е почти без валежи. Максималните температури ще са 8°-10°. Температурата на морската вода е 7-9°. Вълнението на морето ще бъде 2-3 бала.", "date": "2019.03.16", "title": "Днес облачността ще е променлива"}
{"url": "https://www.novinite.bg/articles/172499/Nad-60-signala-za-domashno-nasilie-dnevno-postapvat-na-112", "text": "Средно над 60 сигнала за домашно насилие дневно постъпват на спешния телефон 112. Това са обявили от системата за спешни повиквания по време на среща в Народното събрание преди дни, свързана с проблемите на жените, жертва на насилие. В рамките на срещата по покана на парламентарния председател Цвета Караянчева жените от инициативата \"Цвете за нея\" са представители своите осем искания за законови и други промени, с които да се ограничат жертвите на насилие.В предаването на Дарик \"Реактивно\" Албена Белянова от \"Цвете за нея\" коментира предложенията на пострадалите от насилие жени. Едно от техните искания е да има регистър на обажданията на телефон 112, защото жени са сигнализирали за това, че позвъняванията им не се пазели в системата.\"На срещата беше директорът на 112, който увери, че няма такава възможност да бъде укрит един сигнал. Информираха ни, че 63 сигнала на ден за домашно насилие се получават на телефон 112. Проблемът, с който се сблъскват и 122, и органите на МВР, е, че рядко се оказва съдействие след подаване на сигнал, включително и от хората, които са подали сигнала. Но това не е причина да не се мисли как да се преодолее това. Защото много често става въпрос за страх, който идва след осъзнаване. На срещата имаше хора, които наистина горят в работата си. За съжаление, резултатите показват, че няма напредък. А от друга страна, видяхме чиновническо бездушие в някои от присъстващите, за които жертвите на насилие сме статистика и нищо повече\", коментира Белянова.\"Случаите напоследък са за бити с тухли жени, с ножове, в някаква степен оскотяване, в някаква степен и точно това чувство за безнаказаност.... Другото важно е бездушието, което цари. Наблюдавам го в институциите, но се наблюдава и в обществото. Има нещо друго, което също е част от нашите предложения - случаи, в които социалните работници казват, че в събота и неделя не могат да дойдат и да окажат подкрепа, защото е извън работното време. Насилието се случва денонощно. Тоест трябва да се помисли за начин, по който на децата, на жените да може да бъде осигурена денонощна подкрепа, а не да бъдат оставени сами\", смята Албена Белянова.Мия Язова в директен сблъсък с главния прокурор на Смолян тази вечер в 22.00 ч. поТя добави, че заместник-министърът на вътрешните работи е обещал в дежурните екипи в полицията да има един полицай, който да е преминал специализирано обучение по проблемите за домашното насилие, за да може да има адекватна реакция.", "date": "2019.03.16", "title": "Над 60 сигнала за домашно насилие дневно постъпват на 112"}
{"url": "https://www.novinite.bg/articles/172501/Eto-go-marshrutat-na-terorista-v-Balgariya", "text": "Стрелецът от Нова Зеландия е бил в България в края на миналата година. Това съобщи главният прокурор след спешно съвещание на службите при премиера тази вечер. 28-годишният австралиец уби 49 души и рaни десетки след стрелба в две джамии в новозеландския град Крайстчърч. Върху оръжието му са открити надписи и на кирилица с исторически личности и големи битки, включително и в България.Изброени са исторически личности и големи битки, завършили с поражение на Османската империя. Брентън Тарант от Австралия e бил в България от 9 до 15 ноември 2018 година, като пристига в София с полет от Дубай. На другия ден наема кола и прави обиколка в много градове, свързани с нашата история. Брентън е бил в Дряново, Плевен, Велико Търново, Благоевград, Пловдив, Асеновград, Казанлък, Бачково и Банско. На 15 ноември заминава за Румъния, откъдето отпътува с кола за Унгария.Стрелецът е бил в Черна гора и в Сърбия в периода 28-30 декември 2016 година, каза още главният прокурор. Сега предстои да се провери дали е имал връзки с българи. Проверяват списъците на пътниците в самолетите, с които е пътувал, къщите за гости, където е нощувал, автомобила, който е наел. По първоначални данни визата на австралиеца е била туризъм, а знанията му за историята на региона са много добри, предаде Би Ти Ви.Според министър Младен Маринов към момента няма нужда да се повишава нивото на сигурност в страната. Тази вечер в МС се проведе среща на министър-председателя Бойко Борисов с главния прокурор Сотир Цацаров, министрите Младен Маринов и Екатерина Захариева и ръководителите на службите за сигурност. Нашите служби работят със свои колеги от САЩ Нова Зеландия и Австралия, ОАЕ на балкански държави, на първо място Сърбия и Черна гора, съобщиха Цацаров и Младен Маринов.", "date": "2019.03.16", "title": "Ето го маршрутът на терориста в България"}
{"url": "https://www.novinite.bg/articles/172534/Dve-deca-se-nadishaha-s-dim-pri-pojar-v-Blagoevgrad", "text": "Пожар пламна в баня на апартамент в Благоевград и засегна две деца от по-горен етаж, които са вдишали дим. Сигналът е подаден в 13:45 ч. Пожарът е пламнал в дома на възрастни хора в бл. 25 на бул. \"Св. св. Кирил и Методий\". На място се пристигнали две пожарни, като мъжът и жената от запалилия се апартамент са слезли веднага на двора. От него е изведено куче. Най-вероятна причина за пожара е късо съединение в бойлер заради затвореното помещение входът на блока бе изпълнен с дим. Заради дима обитателите на блока бяха изведени навън. Момче и момиче са вдишали дим, заради което са прегледани от пристигналия на място лекарски екип. Не се е наложило обаче да бъдат транспортирани до болница.", "date": "2019.03.16", "title": "Две деца се надишаха с дим при пожар в Благоевград"}
{"url": "https://www.novinite.bg/articles/172529/Naj-gizdav-kon-izbiraha-v-Arbanasi-navrah-Todorovden", "text": "Стотици жители и гости на Велико Търново и Арбанаси отбелязаха големия християнски и български празник Тодоровден. По традиция, в архитектурния резерват се състоя конкурс за най-гиздав кон, в който се включиха над 20 участници от клуба по конен спорт „Калоян-92” с основател и главен треньор Михаил Костов. На първо място журито класира младата ездачка Йоана Николова и нейната кобила Fire Girl. Наградата връчи кметът на Велико Търново и председател на Националното сдружение на общините Даниел Панов. На второ място се нареди Ирина Николова с кобила Кристин, а на трето място бе Лоугън Саудърс с кобила Касида. Всички участници получиха награди и от кмета на с. Арбанаси Тошо Кръстев. Даниел Панов приветства стотиците жители и гости на празника. Той подчерта, че ездата не е само спорт или забавление, а е дълбоко свързана с българските традиции. „От древни времена народът ни почита конете – те са символ на силата, волята, устрема, победата. Благодаря на всички, които опазват и популяризират нашите обичаи. Благодаря на състезателите и колектива от Клуба по конен спорт „Калоян – 92”, на основателя му и треньор Михаил Костов. За поредна година техните успехи на национално и международно ниво прославят Велико Търново и Арбанаси”, обърна се към всички Даниел Панов. Той поздрави всички именици и им пожела здраве, щастие и много успехи. Благослов отслужиха великотърновският митрополит Григорий и трима свещеници. Празникът продължи с атрактивни демонстрации на конната база край селото, където ездачите показаха професионалните си умения по различни спортни дисциплини, свързани с ездата.", "date": "2019.03.16", "title": "Най-гиздав кон избираха в Арбанаси навръх Тодоровден"}
{"url": "https://www.novinite.bg/articles/172506/Elena-Joncheva-e-s-naj-mnogo-nominacii-v-oblast-Stara-Zagora-za-evrolistata-na-BSP", "text": "Журналистът и говорителят  на ПГ на \"БСП за България\" Елена Йончева е с най-много номинации от област Стара Загора  за кандидат за депутат в Европейския парламент. Това стана ясно по време на заседанието на Областния съвет на БСП – Стара Загора. През м. март се проведоха  11 конференции на общинските партийни организации, съобразно правилата за номиниране в БСП. 49 са общо предложените кандидати за евродепутати, които да влязат в листата на левицата. Партийните форуми номинираха лидерът Корнелия Нинова, зам.-председателят на парламентарната група на левицата Драгомир Стойнев, досегашните евродепутати Сергей Станишев, Момчил Неков, Петър Курумбашев и Георги Пирински. Номинации получиха Деница Златева, Румен Гечев, Георги Гьоков, Александър Симов, Иван Кръстев, Крум Зарков, Антон Кутев, Николай Бериевски и др. „Водачът на листата за евроизборите ще бъде  гласуван утре на заседанието на Националния съвет, предстои  в началото на април да бъде подредена и евролистата на БСП”, каза Драгомир Стойнев, член на ИБ на НС на БСП. Той определи като изключително важни евроизборите. „До тогава ще станем свидетели на още събития, които да докажат правотата ни за излизането от парламента. Всеки ден има събития, които разобличават задкулисната коалиция между ГЕРБ и ДПС. Срещите ни с хората  по места продължават”, заяви Стойнев.Председателите на общински съвети докладваха на заседанието готовността на структурите за провеждане на изборите за ЕП. „БСП ще вложи усилия и енергия да постигне успешния вот на избирателите на 26 май, който да я изведе като първа политическа сила в област Стара Загора. Очакваме  резултатите да доведат до промяна на статуквото и в България наесен”, каза председателят на Областния съвет на БСП Румяна Динева.", "date": "2019.03.16", "title": "Елена Йончева е с най-много номинации в област Стара Загора  за евролистата на БСП"}
{"url": "https://www.novinite.bg/articles/172508/Katastrofa-na-TIR-i-kola-na-patya-Botevgrad-Mezdra-vze-jertva", "text": "Тежка катастрофа взе жертва на главния път Е-79. Инцидентът е станал тази сутрин около 8.00 ч. между Ботевград и село Скравена.Ударили са се тежкотоварен камион и лека кола. По неизяснени засега причини шофьорът на автомобила е навлязъл в насрещното платно и се ударил челно в идващия тир. Загинал е на място. Шофьорът на камиона е с отрицателна проба за алкохол. Втори човек от колата е закаран в болницата в Ботевград в тежко състояние и в момента медиците се борят за живота му. На този етап няма официална информация кой е шофирал автомобила или неговия спътник.Стана ясно, че сблъсъкът е бил толкова чудовищен, че от леката кола не е останала здрава част. На мястото на тежката катастрофа работят дознатели и се очаква през следващите 2 часа пътят да остане затворен.От АПИ вече обявиха обиколни маршрути за пътуващите към Дунав мост 2 и София.Откъм Ботевград се е образувала колона от камиони.", "date": "2019.03.16", "title": "Катастрофа на ТИР и кола на пътя Ботевград-Мездра взе жертва"}
{"url": "https://www.novinite.bg/articles/172500/Ogranicheno-dvijenie-po-patya-Botevgrad-Mezdra-zaradi-katastrofa", "text": "Временно е ограничено движението по пътя I-1 Ботевград - Мездра в района на Скравена поради пътнотранспортно произшествие, съобщиха от Агенция \"Пътна инфраструктура\".Трафикът на всички автомобили в посока София се осъществява по обходен маршрут по пътя II-16 Ребърково - Своге - София. Автомобилите до 12 тона, движещи се в посока Враца, се пропускат през банкета на пътя при Скравена.Шофьорите на тежкотоварни автомобили над 12 тона в посока Враца е необходимо да изчакват на място.", "date": "2019.03.16", "title": "Ограничено движение по пътя Ботевград - Мездра заради катастрофа"}
{"url": "https://www.novinite.bg/articles/172502/Balgariya-shte-poiska-2-miliarda-za-JP-transport", "text": "Близо 2 млрд. лева ще поиска България за железопътния транспорт за следващия програмен период 2021-2027 година. Това заяви транспортният министър Росен Желязков на конференцията “Европейска солидарност в инвестиционната политика”, организирана от Камарата на строителите в България и председателя на Комисията по регионално развитие в ЕП Искра Михайлова, съобщи Нова телевизия.Проектите в сектора ще бъдат определени през следващите няколко месеца. По думите на министъра модернизацията на ЖП линията София - Северна Македония прогнозната сума е 800 млн. лв., а до Сърбия - 400 млн. лв. Желязков посочи, че в момента се подготвят два пътни проекта: магистралата Русе - Велико Търново и скоростният път Видин - Монтана – Враца. Предвижда се те да бъдат изградени след 2020 г.Той определи като проект с висока степен на готовност продължението на третия лъч на метрото в София от участъка от “Хаджи Димитър” до ж.к. “Васил Левски”. Във водния сектор ще се поискат средства за подобряване на корабоплаването по Дунав. По време на конференция \"Европейската солидарност в инвестиционната политика на ЕС вицепремиерът Томислав Дончев заяви, че до края на годината процесът на обществените поръчки ще бъде напълно дигитализиран. Той посочи, че дигитализацията ще направи практически невъзможни опитите за изкривяване и \"заиграване\", включително и с цената, която когато се оферира от кандидата, се криптира и няма да може да се променя до отварянето на финансовите оферти. Вицепремиерът отчете сред другите предимства на дигитализацията ограничаването на корупционния натиск.Вицепремиерът очаква в рамките на десетилетието в строителния бранш увеличаването на разходите за труд да продължи, като мотивира очакванията си с натиска на пазара на труда и недостига на работна сила. Дончев изтъкна, че занапред строителният бранш трябва да постави основен акцент върху новите технологии, механизацията. Всичко, което е правено с десет човека, трябва да се прави с 6 или 7 души, обърна се вицепремиерът към строителния бранш.", "date": "2019.03.16", "title": "България ще поиска 2 милиарда за ЖП транспорт"}
{"url": "https://www.novinite.bg/articles/172512/MVR-Tarant-e-patuval-v-Balgariya-kato-turist-nyama-danni-za-teroristichna-dejnost", "text": "Основният заподозрян за терористичното нападение в Нова Зеландия - 28-годишният австралиец Брентън Тарант, е пътувал в България като турист и основно е посещавал исторически обекти.Това потвърди днес главният секретар на МВР Ивайло Иванов.Той допълни, че към момента няма никакви данни, които да доказват дейност на австралиеца, свързана с тероризъм:\"През нощта колегите не са спрели да работят. Установен е контакт с партньорските служби, установен е целият маршрут на движение на територията за страната, сега се проверяват конкретни данни и връзки. Искам да успокоя всички, че до този момент категорично няма данни за някаква дейност, която да е свързана с тероризъм на територията на България. Засега данните, които имаме, е, че той е идвал в България като турист. Сега проверяваме местата, където е преспивал той, имаме информация.\"", "date": "2019.03.16", "title": "МВР: Тарант е пътувал в България като турист, няма данни за терористична дейност"}
{"url": "https://www.novinite.bg/articles/172509/Stanishev-nyama-da-se-kara-s-Joncheva-za-parvoto-myasto-v-evrolistata", "text": "БСП е демократична партия, това е наше предимство, заяви лидерът на ПЕС Сергей Станишев пред Нова телевизия за утрешния пленум.В 85% от общините той имал номинации да е водач на листата за Европейски парламент (ЕП). Елена Йончева също имала много номинации да оглави евролистата на столетницата.На мен не ми е на всяка цена да съм водач на листата на БСП, изтъкна Станишев. Той нямало да се скара с Елена Йончева, защото били приятели. В ЕП трябвало да има хора, които да защитават българския интерес. Той имал приятели в Брюксел. В еврокампанията хората трябвало да покажат червен картон на ГЕРБ.Не преследвам цел да съм лидер на вътрешната опозиция в БСП, категорично каза Станишев. Иначе той е притеснен, че твърде дълго продължава спорът за номинациите.Влизам в тази кампания, за да победя ГЕРБ, закани се президентът на ПЕС. Имам какво да предложа и да дам за тази кампания, увери той. От думите му стана ясно, че не е поставян въпросът за изключване на столетницата от ПЕС.", "date": "2019.03.16", "title": "Станишев няма да се кара с Йончева за първото място в евролистата"}
{"url": "https://www.novinite.bg/articles/172515/Valentin-Radev-Nie-sme-naj-stabilnata-darjava-na-Balkanite", "text": "Службите в България работят добре. Ние сме най-стабилната държава на Балканите, заяви депутатът от ГЕРБ Валентин Радев пред БНТ.Няма по-добра защита срещу страховете на хората от казването на истината, без да пречи на разследването, добави Радев. По думите му, добрите отношения между България и Турция трябва да продължават.Радев призна, че потенциалната опасност от бежанска вълна остава. Европа не може да говори, че кризата с миграцията е свършила. Близо 90% е намалял натискът, но това не означава, че Европа е станала по-притегателно място.\"Кризата не е приключила. Пикът е преминал. Европа работи малко бавно, но взехме правилните решения. Трябва да направим това, което премиерът постоянно говори – там, където се случват нещата, да дадем пари и инвестиции, да опазим границите\", коментира депутатът от ГЕРБ.", "date": "2019.03.16", "title": "Валентин Радев: Ние сме най-стабилната държава на Балканите"}
{"url": "https://www.novinite.bg/articles/172507/Cveta-Karayancheva-Balgarskite-myusyulmani-tryabva-da-badat-podkrepeni", "text": "Не мога да давам оценка на службите, защото не съм навътре в дейността им и се надявам, че си вършат добре работата. Това коментира Цвета Караянчева пред Дарик във връзка с терористичната атака в Нова Зеландия, извършена от човек, който е бил миналата година в България.По повод опрощаването, а после решението за отлагане до 10 години на плащанията на дълговете и лихвите на мюсюлманското вероизповедание, председателят на НС заяви, че то е в тежко финансово състояние и заради това се е пристъпило към подобно решение - защото духовните лица не са взимали заплати с месеци.Караянчева посочи, че специалисти са изказали мнение, че българските мюсюлмани трябва да бъдат подкрепени, защото са възможна защита от проникването на ислямски фундаменталистки идеи.Лихвите по натрупаните дългове ще се разглеждат по общо основание, обясни шефът на Народното събрание. Няма ортаклък с ДПС, категорична бе Караянчева, отговоряйки на онези, които внушават, че има съглашателство между ГЕРБ и ДПС.Никола Чанев ще е кандидат на ГЕРБ за кмет на Кърджали, обяви Караянчева, коментирайки ситуацията в този регион на страната, откъдето тя е и депутат.Идеите за промените в законодателството идват от министерствата, от неправителствените организации, и според нея, те се правят, за да се отговори на нуждите и промените в обществото.Караянчева призова да не се критикуват така остро народните представители, защото те са избрани от хората по места и познават проблемите на хората там,  работят тези хора да живеят по-добре.Според председателят на НС има закони, които трябва да се приемат бързо, но има и закони, които могат да изчакват и с месеци.", "date": "2019.03.16", "title": "Цвета Караянчева: Българските мюсюлмани трябва да бъдат подкрепени"}
{"url": "https://www.novinite.bg/articles/172527/Na-Todorovden-Kaloyan-Pargov-gostuva-v-selo-Mramor", "text": "Председателят на БСП - София Калоян Паргов присъства на конните надбягвания и на тържеството по случай Тодоровден в софийското село Мрамор. Заедно с кмета Ивайло Иванов и с председателя на Районния съвет на БСП във Връбница Христиан Кръстев той се включи в честването на един от най-хубавите църковни празници на прага на пролетта.\"За мен вече е традиция на Тодоровден да съм в село Мрамор, коментира Калоян Паргов. - Това е едно от местата в София, където местните полагат огромни усилия, за да съхранят българските обичаи. Впечатляващи и респектиращи са огромното желание и сърдечност, с които организират кушията, официалната и забавната програма на площада. Поколения наред тези красиви български обичаи се предават от бащи на синове, от майки - на дъщери, от баби и дядовци - на внуци. Вековните истории, свързани с тях, до днес вълнуват истински всеки, който ги чува за пръв път. По този начин запазваме българщината, съхраняваме културата си и оставяме богато наследство на идните поколения\".След тържеството Калоян Паргов поговори с хората, дошли на площада в село Мрамор. \"Празникът си е празник, но работата трябва да бъде свършена, коментира той. - В София има достатъчно нерешени проблеми, най-вече в крайните райони, и е напълно нормално хората да се интересуват, да питат, да настояват неудобствата им да бъдат отстранени. От години говорим, че София не е само идеалният център. За съжаление, крайните квартали са невидими за управленското късогледство на ГЕРБ в София\".", "date": "2019.03.16", "title": "На Тодоровден Калоян Паргов гостува в село Мрамор"}
{"url": "https://www.novinite.bg/articles/172523/Karadaja-Balgariya-vodi-shizofrenna-politika", "text": "Председателят на ДПС Мустафа Карадайъ определи като шизофренна политиката в България. Това стана на възпоменателния митинг, посветен на 47-годишнината в памет на жертвите от Възродителния процес в доспатското село Барутин. той призова час по-скоро национално отговорните партии да седнат на масата за дефиниране на националните приоритети на държавата.\"Едните са били идеолозите на онези грозни процеси, а другите са били изпълнителите на тези грозни процеси. И това същото го виждаме  днес и в Народното събрание. Едни европейци в Брюксел с обратни действия в България. Те защитават националистите, а не Европа и европейските ценности. Затова е тази шизофренна политика в нашата страна. Затова е и онази шозифрения, която се случва и в Барутин, и в Доспат\", посочи лидерът на ДПС.Страната се намира в парламентарна и политическа криза, допълни още Мустафа Карадайъ.\"Ако до десет години държавата ни е в състояние на инерция, защото няма визия и приоритети за развитието на страната, нашият призив е, час по-скоро, ако има национално отговорни партии, да седнем на масата  за дефиниране на националните приоритети на държавата\".За атентата в Нова Зеландия председателят на ДПС коментира.\"Ние осъждаме тероризма във всичките му форми и пожелаваме скорошно възстановяване на ранените\".", "date": "2019.03.16", "title": "Карадайъ: България води шизофренна политика!"}
{"url": "https://www.novinite.bg/articles/172525/Dimitar-Bechev-Ruskite-mechti-za-gazoprovodi-sa-koshmar-za-Evropa", "text": "Сега Русия може да използва друг голям проект – „Турски поток“ – за да задълбочи влиянието си в задния двор на Европа. Тръбопроводът, който преминава през Черно море между Русия и Турция, бе открит миналата година, а първите доставки на газ се очакват към края на тази година.„Турски поток“ е търговски и геополитически успех за руснаците. На търговския фронт тръбопроводът спомага за затвърждаването на позицията на „Газпром“ в Турция, втория по големина клиент след Германия. От геополитическа гледна точка тръбопроводът заобикаля Украйна и задълбочава стратегическото партньорство на Русия с Турция в момент, когато връзките на Анкара с дългогодишните съюзници от двете страни на Атлантическия океан се изчерпват.„Турски поток“ може да засили позициите на руския президент Владимир Путин и на Балканите. Във втората си фаза, ако Путин си проправи път, тръбопроводът ще транспортира 15.75 млрд. куб. м. газ през България и след това в Сърбия, Унгария и Австрия.Не е тайна, че Кремъл упражнява натиск в задния двор на ЕС. Но често обсъжданите методи – пропаганда, дезинформация и разузнавателни операции – бледнеят в сравнение с неговите дейности в енергийния сектор. Кремъл се е провалял невероятно в усилията си да попречи на присъединяването на страни като Черна гора и наскоро преименуваната Северна Македония към НАТО. Способността му да кооптира политиците и бизнесмените, като вади доходоносни инфраструктурни договори и печалби от въглеводороди пред тях, е несравнима.Европа отговаря твърдо. Тъй като „Турски поток“ ще преминава през територията на страни-членки на ЕС, „Газпром“ трябва да го приведе в съответствие с европейските антимонополни правила. Тези правила, до голяма степен изработени след като Русия беше спряла доставките на газ за Украйна през 2009 г., са насочени към диверсификация на енергийните доставки, за да се избегне зависимостта от Русия. Едно такова правило, че енергийните компании не могат едновременно да притежават транзитна инфраструктура и да продават газ през нея, представлява особено предизвикателство за Москва.Ето защо Путин ухажва партньори за „Газпром“ на Балканите. По време на посещението си в Сърбия през януари Путин подписа договора за съвместно предприятие между “Газпром” и “Сърбиягаз”, сръбската държавна газова компания, за да построи 400 км. тръба. А през март руският премиер Дмитрий Медведев се отправи към България, за да договори още 480 км. Там държавната фирма “Булгартрансгаз” ще придвижва изграждането и експлоатацията на „Турски поток“. Но “Булгартрансгаз” ще трябва да събере около 1,6 млрд. долара, за да направи това. Русия няма да предостави парите (твърди, че България ще получи достатъчно печалба от транзитните такси и продажбите на газ от „Газпром“, за да направи проекта изгоден). Българското правителство заяви, че може да вземе част от парите от Брюксел, но това едва ли ще се случи.ЕС може да е готов да позволи на Берлин да наруши антимонополните правила за “Северен поток-2” – Русия ще притежава тези тръбопроводи и газа в тях, но Берлин твърди, че проектът ще бъде частен, но в същото време изглежда е готов да бъде по-строг в прилагането на своя закон на Балканите. Например, Брюксел може да постави на Сърбия условие за сключване на сделка, при която “Газпром” ще контролира 51% от “Турски поток“. Въпреки че Сърбия все още не е член на ЕС, тя преговаря за присъединяването си. Енергийната общност, базиран във Виена контролен орган, която има за задача да приведе законодателството на страните кандидатки в съответствие с европейските правила, вече предупреди, че плановете за „Турски поток“ нарушават правилата на ЕС. Т.е. Сърбия може да рискува да забави преговорите си за членство.За да смекчи нещата с Европа, българският премиер Бойко Борисов заяви, че „Турски поток“ ще бъде само един тръбопровод, който ще влиза в нов Балкански газов хъб, който също ще се захранва от доставки от Азербайджан и офшорни полета в Черно море. По този начин, твърди той, Балканският газов хъб всъщност ще спомогне за разнообразяване на енергийните доставки. За негово съжаление, Медведев и изпълнителният директор на „Газпром” Алексей Милер пренебрегнаха неговата идея. Те не искат България да може да смесва и препродава газ чрез подкрепена от ЕС търговска платформа. В резултат на това на Борисов ще бъде трудно да очаква изключение от регламента или финансова помощ от Европейската комисия. С други думи българският данъкоплатец ще бъде този, който ще отговаря за рисковете.София има един коз в преговорите си с Русия. Съгласно настоящия договор на „Газпром“ с България, той е длъжен да плаща на България транзитни такси за транспортиране на газ през страната до 2030 г. При сключването на тази сделка повечето газ идва от т.нар. Трансбалкански тръбопровод, който е свързан с Украйна. „Турски поток“ прави този маршрут, който работи от 80-те години на миналия век, излишен. Българското правителство може да съди „Газпром“ за обезщетение за загубени приходи от транзитни такси. За да избегне плащането на стотици милиони, Путин ще трябва да предложи някои отстъпки на Борисов, включително и гаранция, че Русия ще направи перспективно икономическото удължаване на „Турски поток“ в Европа.Сърбия и Унгария би трябвало да могат да се присъединят към България, за да окажат натиск върху Русия. Това, разбира се, е по-лесно да се каже, отколкото да се направи. Борисов, разтревожен от склонността на Кремъл да предизвиква неприятности във вътрешната политика, не желае да поема рискове в отношенията с Москва. Сърбия има свои специални отношения с Путин, международен съюзник от голямо значение по най-важните въпроси като Косово. По същия начин Виктор Орбан желае да подхрани собствените си политически и икономически връзки с Русия. Накратко, Путин има много възможности да разделя и владее.Дали България, Сърбия и други ще се включат ще бъде лакмусов тест за естеството и дълбочината на връзките им с Русия. Засега те вярват, че могат да намерят начин да работят с Русия, без да влизат в конфликт с Европейската комисия и закона на ЕС. Кой може да ги обвинява? Те видяха, че големите страни от ЕС, като Германия, също играят тази игра. Но за разлика от Германия, те нямат правомощието да променят правилата или да правят политически компромиси в Брюксел. Освен това Русия не е в настроение да предлага на източноевропейските страни, на които гледа като на подчинени, печалби. Финансовият и политическият риск по този начин ще се приземят директно върху страни като България и Унгария. И ако не играят добре картите си, те ще изразходват оскъдните ресурси за гигантски начинания със съмнителна доходност за всички, с изключение на Русия.", "date": "2019.03.16", "title": "Димитър Бечев: Руските мечти за газопроводи са кошмар за Европа"}
