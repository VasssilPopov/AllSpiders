{"url": "http://www.novinite.bg/articles/158756/Samo-ot-nachaloto-na-2018-a-bezrabotnite-u-nas-namaleli-s-nad-15-000", "text": "От началото на годината до момента броят на безработните, регистрирани в бюрата по труда, енамалял с над 15 000, като през март те наброяват 221 600. Спрямо февруари регистрираните безработни са с 9011 души по-малко, а спрямо година по-рано - с 40 171. Това съобщиха от пресцентъра на Агенцията по заетостта. Данните на административната статистика на Агенцията сочат устойчива тенденция за намаляване на безработицата, като през март регистрираното равнище в страната продължава да намалява и достига 6,8%. Един от обичайните фактори за това е сезонната заетост. Сравнението с предходния месец показва понижаване с 0,3%, а годишният паралел показва значително намаление от 1,2%. Новорегистрираните безработни през месеца са 21 741, като в тази група младежите заемат дял от 24%, хората над 50 г. - 27%, самоопределилите се като роми са 13%, а хората с увреждания - близо 5%. В резултат на дейността на трудовите посредници над 5500 безработни са активирани да ползват предлаганите услуги от Агенцията по заетостта. Спрямо месец по-рано прави впечатление нарастването с над 50% на регистриралите се неактивни, чийто брой достига 1304. Започналите работа на първичния пазар безработни през март са 19 814 - с над 25% повече спрямо предходния месец. В тази група, около 10% са продължително безработни, а над 25% са хора с основно и по-ниско образование. По-големият брой започнали работа се дължи и на субсидираната заетост, отбелязват от институцията. През март те са общо 2492, като спрямо година по-рано се наблюдава двойно нарастване на включените в инициативите на активната политика. Освен към безработни, услугите, предоставяни в бюрата по труда, са насочени също към заети, учащи и пенсионери. 273 лица от тези групи са намерили заетост чрез бюрата по труда през месеца, като пенсионерите заемат дял от 70%.", "date": "2018.04.16", "title": "Само от началото на 2018-а безработните у нас намалели с над 15 000"}
{"url": "http://www.novinite.bg/articles/158760/Mnogohilyaden-protest-protiv-abortite-v-Polsha", "text": "\r\nДесетки хиляди поляци излязоха на протест срещу абортите в столицата Варшава.\r\nВ Полша абортите са разрешени при няколко условия - ако животът на майката е застрашен, ако изследванията показват, че има шанс детето да се роди с увреждания или ако жената е била обект на сексуално насилие.\r\nДемонстрацията, организирана от няколко християнски организации, премина под мотото \"Ембрионът също е дете\" и \"Човешките права трябва да се спазват още от зачеването\".\r\nПо искане на протестиращите, долната камара на полския парламент ще обсъди дали да не забрани абортите, при доказано генетично увреждане на плода. В момента около 90% от прекъснатите бременности в страната, са именно с този аргумент.\r\n  ", "date": "2018.04.16", "title": "Многохиляден протест против абортите в Полша"}
{"url": "http://www.novinite.bg/articles/158764/Lavrov-Atakata-na-Zapada-v-Siriya-nyama-da-ostane-bez-posledstviya", "text": "Руският външен министър Сергей Лавров обяви, че атаката на западните страни в Сирия няма да остане без последствия.\"Последствия определено ще има. Всъщност ние губим и последните остатъци от доверието ни към нашите западни партньори\", коментира Лавров в интервю за Би Би Си. \"Те първо осъществяват наказание в Дума в Сирия, а след това чакат специалистите от ОЗХО да проведат инспекция на място\", допълни той. Лавров отрече обвиненията, че Русия пречи на разследването на химическата атака в Дума. САЩ и Франция обявиха, че имат доказателства, че атаката е била дело на силите на Башар Асад. Русия отрече да е имало химическа атака. Според Москва става въпрос за провокация, за която тя обвини директно Великобритания. По думите на Лавров всички изнесени доказателства от лидерите на САЩ, Франция и Великобритания са били на базата на съобщения в медиите и в социалните медии. Атаката в Сирия от страна на западните страни дойде ден преди участниците в международното разследване да пристигнат на мястото, подчерта Лавров. Той допълни, че не е имало сблъсък на руски и американски сили в Сирия в този случай, но Русия и Западът са изправени пред ситуация, която е по-зле от Студената война, защото няма канал на комуникация между двете страни. ", "date": "2018.04.16", "title": "Лавров: Атаката на Запада в Сирия няма да остане без последствия"}
{"url": "http://www.novinite.bg/articles/158723/Dnes-oblachnostta-shte-e-znachitelna", "text": "Днес облачността ще е значителна и след обяд на места в Западна България ще превали дъжд. През нощта срещу вторник превалявания ще има и в централните райони от страната. Ще духа слаб до умерен югоизточен вятър. Максималните температури ще са между 19° и 24°, по Черноморието 11°-13°. В планините ще е облачно, на места в масивите от Западна България с превалявания от дъжд. Ще духа умерен югоизточен, по високите върхове на Рила и Пирин – до силен южен вятър. Максимална температура на 1200 метра – около 16°, на 2000 метра – около 8°.По Черноморието облачността ще е значителна. Ще духа до умерен вятър от изток-североизток. Максимална температура на въздуха ще са 11-13°, колкото е и температурата на морската вода. Вълнението на морето ще се увеличи и ще е 2-3 бала.", "date": "2018.04.16", "title": "Днес облачността ще е значителна"}
{"url": "http://www.novinite.bg/articles/158746/Na-64-godini-vnezapno-pochina-jurnalistat-Georgi-Vuchev", "text": "На 14 април на 64-годишна възраст внезапно почина журналистът Георги Вучев - ръководител на Националния пресклуб на БТА. Поклонението ще се състои на 17 април от 11.00 ч. в църквата \"Възнесение Господне\" (срещу Румънското посолство). Над 20 години Вучев работи във вестниците \"Народна армия\", \"Българска армия\", \"Мисия\" и Военната киностудия. От 2003 г. ръководи Националния пресклуб на БТА. Автор е на десетки материали, посветени на българската армия и на българските военослужещи. Журналистическите му репортажи, отразяващи работата на българските военни мисии в Камбоджа, Афганистан и други конфликтни точки, както и документалните му филми, остават като пример на стойностна и обективна журналистика в полза на обществото.", "date": "2018.04.16", "title": "На 64 години внезапно почина журналистът Георги Вучев"}
{"url": "http://www.novinite.bg/articles/158757/Neuspeshen-start-na-deloto-sreshtu-Petar-Moskov", "text": "Неуспешен е първият опит за старт по делото срещу бившия здравен министър Петър Москов и заместника му Адам Персенски във връзка с ваксините \"Пентаксим\", \"Еувакс Б\" и \"Тетадиф\". Подсъдими са и трима от \"Бул Био НЦЗПБ\" ЕООД. Причина за отлагането на началото на процеса е писмо на Министерството на финансите, изпратено до съда, в което се посочва, че то няма претенции срещу подсъдимите. Освен това защитата на друг от подсъдимите - Любомир Димитров, Васил Василев, възрази срещу начина, по който е командирован конкретен прокурор по делото. По думите на Василев това била порочна практика. Освен това те получили документите по делото непосредствено преди великденските празници. Съдът се съгласи с довода за малкото време за подготовка на защитата, но отхвърли възраженията по отношение на прокурора. Междувременно се оказа, че един от съдебните заседатели - Албена Кръстева, е участвала като експерт в заключение по дела, по които страни са били \"БулБио\" и митниците. Това даде повод на част от защитата да изрази мнение, че не може едни и същи хора да са и вещи лица и съдебни заседатели. Затова и тя ще бъде сменена. В крайна сметка Кръстева си направи самоотвод. Москов отговаря пред съда за това, че на 9 юли 2015 г. приел като дарение от турското здравно ведомство 100 000 дози ваксина за деца \"Пентаксим\" и 100 000 дози ваксина за Хепатит Б - \"Еувакс Б\". Те обаче не били разрешени за употреба у нас. Така, според прокуратурата, Москов ощетил бюджета с 325 233,87 лв.Второто обвинение срещу него е за това, че на 27 ноември 2015 г. улеснил сключване на неизгодна сделка с \"Бул Био НЦЗПБ\" ЕООД за дарение на 5 000 000 дози ваксини \"БЦЖ\". От това са произтекли значителни вреди за \"Бул Био\" в размер на 427 788,31 лв. с ДДС. Следващ опит за ход на процеса съдът ще направи на 18 юни.", "date": "2018.04.16", "title": "Неуспешен старт на делото срещу Петър Москов"}
{"url": "http://www.novinite.bg/articles/158732/Zapochva-kampaniyata-za-priem-na-parvoklasnici-v-Sofiya", "text": "Започва кампанията за прием на документи в първи клас в столицата. Срокът е до 16 май. Пред 133-то училище няма опашки засега, предаде БНТ.Според новата наредба за прием в първи клас, най-голям шанс да бъдат приети ще имат децата, живели в района на училището през последните 3 години.Повече точки носят и братя или сестри, които учат в желаното училище. Напред в класирането са и деца с трайни увреждания, с починали родители, от многодетни и приемни семейства.Деца, завършили подготвителна група в училището или които живеят в граничен на училището район, също получават по-висок шанс за прием.", "date": "2018.04.16", "title": "Започва кампанията за прием на първокласници в София"}
{"url": "http://www.novinite.bg/articles/158767/Sofijskiyat-universitet-e-na-855-to-myasto-v-sveta", "text": "\r\nСофийският университет \"Св. Климент Охридски\" заема 855-то място в Рейтинга за академичните постижения на университетите /URAP/ за 2017/2018 година. Това съобщи пресцентърът на висшето училище.\r\nСистемата за класиране на URAP събира данни за 4000 висши училища в цял свят, оценява академичните постижения с основен фокус върху научната дейност на университетите и класира най-добрите 2500 висши училища в света. Това прави класацията URAP една от най-всеобхватните университетски рейтингови системи, представящи най-добрите 10 процента от световните университети.\r\nАлма матер е на 363-то място в Европа от 835-те европейски университета. Сред основните индикатори, които определят позицията на Софийския университет, са броят на статиите, броят на цитатите, общият брой научни документи, импакт факторът и международното сътрудничество.\r\nКласацията се извършва всяка година от Изследователската лаборатория за рейтинг на академичните постижения на университети, създадена като международен проект през 2009 г. в Института по информатика на Близкоизточния технически университет в Анкара, Турция. Базирана е изцяло на обективни данни, получени от библиометрични източници. Благодарение на системата повече университети имат възможността да наблюдават своя текущ академичен прогрес и могат да разработват стратегии за укрепване и продължаване на напредъка.\r\nГодишен световен рейтинг на университетите се публикува всяка година от 2010 г., припомнят от СУ.\r\n  ", "date": "2018.04.16", "title": "Софийският университет е на 855-то място в света"}
{"url": "http://www.novinite.bg/articles/158733/Silvi-Vartan-e-veche-v-Balgariya", "text": "Грандамата на френската музика Силви Вартан е вече в България! Любимата изпълнителка на поколения българи пристигна днес, за да сподели музиката си със скъпата на сърцето ѝ България. В два последни концерта във Варна и София, на 19 април в ДКС и на 21 април в зала 1 на НДК, Вартан ще изпълни на живо най-емблематичните си хитове. Преди голямото си прощаване с родната сцена обаче Силви Вартан ще се срещне с Министър-председателя на Република България Бойко Борисов, както и с кмета на Столична община г-жа Йорданка Фандъкова. Вартан ще се включи и в редица инициативи с обществено значими каузи, а за своите най-верни фенове ще отдели специално време за лични срещи с автограф.  Koнцертите в България са част от прощалното турне „Завинаги Силви“, в което вземат участие 8 музиканти и 3 певици. Шоуто ще продължи над два часа, ще бъде разделено на две части и ще включва най-любимите и познати песни от творчеството на Силви. Музиката ще бъде придружена от визуален спектакъл, в който ще бъдат показани и множество оригинални клипове на Силви. Част от концертната програма ще бъде посветена на първата любов на Вартан – великия Джони Холидей, а финалът ще бъде голямата изненада и подарък на Силви към българската публика. Концертите се провеждат под патронажа на Министър-председателя на Република България Бойко Борисов, с когото Силви Вартан ще срещне на 17 април. В същия ден Вартан ще се срещне и с кмета на Столична община г-жа Йорданка Фандъкова. Събитието в София е част от Календара на културните събития на Столична община за 2018 г. На следващия ден в книжарница CIELA на бул. Витоша 60 ще се проведе среща с автограф за най-верните фенове на Силви. Тази възможност ще имат и всички нейни почитатели във Варна на 19 април в книжарца CIELA на бул. Сливница 2.Последните бройки билети могат да бъдат закупени от бензиностанциите OMV, мрежата на Eventim, билетен център НДК и на касата на ДКС Варна на цени от 30 до 120 лева.  ", "date": "2018.04.16", "title": "Силви Вартан e вече в България"}
{"url": "http://www.novinite.bg/articles/158724/4-tona-tekstil-izhvarlili-stolichani-za-3-meseca", "text": "Какво да направите със старите дрехи, завеси, покривки и други текстилни отпадъци?От началото на тази година столичани имат лесен отговор на въпроса - могат да ги изхвърлят в специалните контейнери на Столичната община. От началото на годината са събрани над 4 тона стари дрехи.Инициативата стартира в началото на тази година като част от мерките за намаляване на вредните емисии във въздуха, т.к. много честно ненужните дрехи се събират от клошари и биват изгаряни.През януари пилотно на три места в града бяха разположени обозначени контейнери, в които гражданите могат да изхвърлят ненужни дрехи, които след това се извозват от специализирана фирма. До момента в тях са събрани над 2,5 тона текстилни отпадъци, отчетоха пред “Труд” от Столичния инспекторат.“Поставяме ги на места, на които има или жива охрана, или камери, за да не се допуска ровенето в тях и изваждането на отпадъци”, казаха от там.От началото на април инициативата е допълнена с мобилен пункт – бус, който по заявка, подадена на телефона в оперативния център, извозва текстилни отпадъци директно от домовете на гражданите. Единственото условие е заявеното количество да е над 10 кг. Услугата се извършва от фирма, която сътрудничи с общината под формата на спонсорство и не струва нито лев на местния бюджет. Тя стартира експериментално на 2 април и ще приключи на 28-ми, заедно с кампанията по пролетното почистване на София. За първите 10 дни бусът е извозил над 1,5 тона стари дрехи.Столична община преговаря със специализирана фирма, която има необходимите лицензи, за разполагането на още контейнери. Те ще бъдат защитени срещу кражби и посегателства. Договорът трябва да получи зелена светлина от общинския съвет.Отпадъчен текстил се оползотворява и в завода за третиране на отпадъците на София, където всяка година попадат около 10 000 тона. Суровината влиза в състава на произвежданото там RDF гориво.От Столичния инспекторат обясниха, че дрехите, които гражданите изхвърлят в контейнерите, не се използват за дарителски кампании.“Много хора ни питат защо не даряваме дрехите, вместо те да бъдат унищожавани. Ние сме контролен орган и нямаме такива функции, така че те отиват за рециклиране и последващото оползотворяване”, обясниха от инспектората.Старите гуми - друг рециклируем отпадъкПовече от 5000 стари автомобилни гуми са предали до този момент софиянци в кампанията, която стартира през декември м.г., каза Татяна Асенова, началник сектор “Контрол на компонентите и факторите на околната среда” в Столичен инспекторат. На 16 адреса в 4 столични района са разкрити площадки където гражданите могат да оставят излезли от употреба гуми, които се събират и рециклират безопасно.“Най-активни са в район Младост. На 5-те площадки, които сме определили, постоянно има оставени гуми. Хубавото е, че те не се превръщат в сметища – хората подреждат гумите си и не оставят никакви други отпадъци”, каза Асенова.Този уикенд бяха разкрити два нови стационарни пункта в районите Слатина и Витоша. Адресите им са: кв. “Христо Ботев”, ул. “Мими Балканска” 70 и кв. “Княжево”, срещу ул. “Петко войвода” 2.От Столичен инспекторат призовават гражданите, които станат свидетели на нерегламентирано изгаряне на отпадъци, да подават сигнали на дежурния телефон в оперативния център – 02/9875555, или в съответното районно управление на МВР.“Най-много сигнали идват от районите Красна поляна, Илинден, както и за парковете на Младост и Студентски град. В момента, в който получим сигнал, пращаме инспектор на място, заедно с полицаи, които установяват самоличността на извършителя и му съставяме акт на място”, обясни Татяна Асенова. Глобата за физически лица е от 300 до 1000 лв.", "date": "2018.04.16", "title": "4 тона текстил изхвърлили столичани за 3 месеца"}
{"url": "http://www.novinite.bg/articles/158731/Bus-s-mladeji-se-obarna-kraj-Lyaskovec", "text": "9 момичета са били откарани за преглед в болница, след като микробусът, в който пътували, се обърнал в канавка на пътя София – Варна в района на Лясковец. Това съобщи пред националната телевизия зам.-министърът на транспорта Ангел Попов.Инцидентът е станал след 21 ч. вечерта. Тийнейджърите пътували към Шумен, когато бусът на техния отбор бил ударен от лек автомобил.Предполага се, че колата е спукала гума.Попов обясни, че пострадалото возило е произведено през 2000 г.", "date": "2018.04.16", "title": "Бус с младежи се обърна край Лясковец"}
{"url": "http://www.novinite.bg/articles/158734/Vliza-v-sila-proletnata-zabrana-za-ribolov", "text": "Пролетната забрана за риболов влиза в сила от понеделник. До края на май в цялата страна няма да могат да се ловят размножаващите се през пролетта видове във водоемите до 500 метра надморска височина.В такива периоди традиционно се засилва бракониерския лов. По данни на Агенцията по рибарство се ловят незаконно средно по 100 килограма риба. В периода на пролетното размножаване това унищожава популациите на ценни за икономиката и биоразнообразието видове.По тази причина вече има предложения в законодателството за драстично увеличаване на санкциите.", "date": "2018.04.16", "title": "Влиза в сила пролетната забрана за риболов"}
{"url": "http://www.novinite.bg/articles/158753/Naj-opasnite-prestapnici-da-sa-v-otdelen-zatvor-poiska-Cacarov", "text": "Главният прокурор Сотир Цацаров изрази мнение, че е крайно време да се помисли поне най-опасните лишени от свобода, да бъдат отделени в един затвор с изключително строг режим.Трябва да се забрани всякакво внасяне на предмети отвън, освен тези от първа необходимост, затворниците трябва да бъдат при абсолютно еднакви условия, както и да се осигурят материално и технически надзирателите.Необходим е далеч по-строг режим в местата за лишаване от свобода от досегашния, това каза в Пловдив главният прокурор Сотир Цацаров в коментар за бягството на затворници от Софийския и от Пловдивския затвор.По думите на Цацаров през последните 10 години постоянно се говори за съдебна реформа, но никой не помисля за реформа в местата за лишаване от свобода или т.н. пенитерциарна реформа, която според него не е толкова сложна колкото съдебната. От проверки от прокуратурата по сигурността и обезпечеността на места за лишаване от свобода става ясно, че има неравномерност в съотношението между надзорно охранителен състав и затворници или има места където един надзирател отговаря за 49 затворници.На второ място надзирателският труд е много ниско заплатен и протестите на надзирателите са напълно основателни, коментира Цацаров. Ниските заплати са предпоставка още за незаети места, за огромно текучество, дори и за корупционни практики. На трето място местата за лишаване от свобода отдавна са извън нормалните стандарти за сигурност и това рано или късно е щяло да се случи.Сотир Цацаров отбеляза и факта, че в продължение на повече от година Главна дирекция \"Изпълнения на наказанията\" няма постоянен директор, а изпълняващ функциите. По думите му на ръководството на дирекцията трябва да се осигури професионално спокойствие, което означава назначенията там да бъдат освободени от политическа обусловеност и второ да бъде осигурен необходимият финансов ресурс.", "date": "2018.04.16", "title": "Най-опасните престъпници да са в отделен затвор, поиска Цацаров"}
{"url": "http://www.novinite.bg/articles/158735/Prodaljava-deloto-Hitrino", "text": "В Шуменския окръжен съд продължава процесът срещу двамата машинисти на влака убиец в Хитрино - Радослав Петков и Димитър Михнев.Свидетели и пострадали от влаковата катастрофа на 10 декември разказват през съда за преживения ужас. В съдебната зала са призовани 13 свидетели и частните обвинители по делото. Всички, оцелели след взрива разказват как животът им се е преобърнал след онази вечер на 10 декември. Някои все още се страхуват за живота си, други продължават да се възстановяват от раните си.", "date": "2018.04.16", "title": "Продължава делото Хитрино"}
{"url": "http://www.novinite.bg/articles/158761/Prokuraturata-obvini-trima-za-nezakonno-pritejavane-na-boen-arsenal", "text": "Специализираната прокуратура е повдигнала обвинения на трима души за незаконно притежаване на 14 пистолета, два автомата, пушка и 1000 патрона, съобщиха от пресцентъра на държавното обвинение. Трите лица са от Монтана и Казанлък. Операцията по задържането им е била проведена на 13 април. Оръжията са открити в автомобили и в помещения, обитавани от обвиняемите. Двама от тях вече са осъждани за незаконно държане на оръжия и боеприпаси. Единият е в изпитателен срок на условна присъда, постановена му от Районния съд в Монтана през 2017 г. С постановления на прокурор от Специализираната прокуратура на двама от обвинените са наложени парични гаранции от 10 000 и 3000 лева. На 13 април 2016 г. Специализираният наказателен съд определи за третия обвинен мярка за неотклонение \"домашен арест\".", "date": "2018.04.16", "title": "Прокуратурата обвини трима за незаконно притежаване на боен арсенал"}
{"url": "http://www.novinite.bg/articles/158743/5-lesni-nachina-da-si-varnem-dobroto-nastroenie-i-da-se-chuvstvame-shtastlivi", "text": "На 15 май на българската публика ѝ предстои да се срещне с Радж Рагунатан, който ще проведе мастър клас „Щастие. Изкуството на щастието в работата“ в Сатиричен театър „Алеко Константинов”. Освен професор по маркетинг, Рагунатан е и автор на книгата  В нея той търси отговор на въпросите защо много от нас, дори въпреки големите си успехи, не се чувстват щастливи, кое ни пречи да постигнем лично щастие и как да изградим навици, с които да постигнем удовлетворение в личен и професионален план.   Всичко това може да научите на семинара, а сега ще ви запознаем и с 5 лесни начина, които според проф. Рагунатан подобряват настроението и могат да се прилагат всеки ден. Иска се само да подходите към тях с отворено съзнание, готовност да ги прилагате редовно и най-вече да не опитвате да измервате колко голямо удовлетворение ви е донесло всяко от тях. Фиксирането и стремежа да търсим точни определения и стойности на щастието са едни от причините то да ни убягва. Готови? Започваме:Станете и се раздвижетеБуквално, зарежете всичко и излезте навън! Няма значение дали ще отидете на разходка в парка, ще посетите фитнес залата или ще ритате футбол, важното е да се заемете с нещо, което ще ви накара да се раздвижите. Направете го и вложете колкото се може повече физическа енергия в него.Излезте с приятелиПриятелите ви правят щастливи! Когато не се чувствате добре, избягвате да общувате с околните. От части защото не искате да ви виждат в това състояние, а и защото не вярвате, че разговор с приятел ще подобри настроението ви. На практика именно когато се социализирате с околните, настроението ви се подобрява. От вас се иска просто да превъзмогнете песимистичната си нагласа, да наберете номера на близък човек и да го поканите на среща.Чаша вино?Тайната тук се крие в умерената консумация на алкохол. Необходимо ви е само количеството, което ще ви накара да се отпуснете и ще понижи нивото ви на тревожност, но не и повече. Умерените дози алкохол в ситуации, в които чувствате, че съзнанието ви е пренатоварено с негативни мисли, могат наистина да подобрят настроението ви и да спрат потока от тревожни мисли.За да се чувствате добре, трябва да изглеждате добре!Хората са социални животни и не могат да избягат от мисълта какво другите мислят за тях. Когато вярвате, че околните ви възприемат положително, се чувствате добре, и обратно. Едни от триковете да се чувствате добре е да се обличате с дрехи, които ви карат да се чувствате красиви и уверени. Когато сте уверени във външния си вид, и хората около вас ви възприемат с положителна нагласа. А това повишава доброто ви настроение.Пуснете си забавно или затрогващо видео клипчеНякои хора предпочитат да гледат забавни видеа, други пък видеа със затрогващи истории. Няма значение от кой тип хора сте, изследвания доказват, че дори и кратък момент в досег с позитивно видео повишава чувството на щастие. Не вярвате? Оптайте сами като си пуснете следващите две видеа.Куче свири на пиано: Езикът на любовта:      ", "date": "2018.04.16", "title": "5 лесни начина да си върнем доброто настроение и да се чувстваме щастливи"}
{"url": "http://www.novinite.bg/articles/158736/Otbelyazvame-Denya-na-balgarskata-Konstituciya", "text": "Отбелязваме Деня на българската Конституция. Професионален празник имат юристите. На 16 април 1879 г. първото Велико Народно събрание приема Търновската конституция. Тя фиксира взаимодействията между - монарх - парламент - правителство и определя основните права, свободи и задължения на българските граждани.Лично президентът Румен Радев ще участва в тържественото честване в Съюза на юристите. Преди това държавният глава ще открие 15-о издание на Младежкия икономически форум в УНСС. Държавният глава ще изнесе публична лекция на тема „Социално-икономическо развитие на България – предизвикателства и перспективи“, след която ще се проведе дискусия.За участие във форума са поканени представители на академичната и студентска общност на УНСС, на младежки неправителствени организации, както и представители на централната и местна власт. По-късно, от 16.00 часа, в сградата на Съюза на юристите в България президентът ще участва в тържественото събрание по случай Деня на Конституцията и юриста.По повод Деня на юриста в Апелативен съд - Пловдив ще се проведе ден на отворените врати. Инициативата се осъществява от Апелативен, Окръжен и Районен съд – Пловдив. Тази година се навършват и 20 години от възстановяването на Апелативен съд – Пловдив, което прави празника двоен.Специални гости на магистратите ще бъдат ученици от Хуманитарната гимназия „Св. Св. Кирил и Методий“, както и от Националната търговска гимназия.Провеждането на Деня на отворените врати е насочено към популяризиране дейността на съда, с цел повишаване правната култура на гражданите и постигане на по-добра информираност за работата на съдебната система, както и за изграждане на доверие в работата на съда. ", "date": "2018.04.16", "title": "Отбелязваме Деня на българската Конституция"}
{"url": "http://www.novinite.bg/articles/158740/Vzriv-na-gazova-butilka-v-Dimitrovgrad-vazrasten-maj-e-ranen", "text": "Взрив на газова бутилка в Димитровград. Възрастен човек запалил новата си готварска печка, когато тя избухнала. От ударната вълна са избити прозорците на две от стаите в апартамента. Счупени са и вътрешните врати.84-годишният мъж успял да спре газта и да предотврати пожара. Той се е ударил, отнесен от взривната вълна и е настанен в болница.", "date": "2018.04.16", "title": "Взрив на газова бутилка в Димитровград, възрастен мъж е ранен"}
{"url": "http://www.novinite.bg/articles/158742/Za-nepushachite-shte-e-dobre-da-se-varne-pusheneto-v-zavedeniyata-smyata-Simeonov", "text": "С предложените от НФСБ промени за връщането на стария режим на тютюнопушене ще се ограничи въздействието на тютюневия дим върху непушачите, тъй като ще се изградят силно вентилирани помещения, в които да се пуши. Това каза вицепремиерът Валери Симеонов пред \"България on Air\".„Никога съм пушил, много ме дразни тютюневият дим. Постоянно и всеки ден имате репортери в парламента, веднага ще ви заредят с много кадри и това ще бъде срам и позор за българския парламент, за българската законодателна система, за това, че не се спазват правилата в България. Предлагането на Закона за здравето, който ограничава тютюнопушенето в закрити помещения, практически не се спазва, всички го знаят, включително и тези, които трябва да упражняват контрол. Пуши се и в съдебната система и сградите – прокуратура, съд и т.н. Става въпрос за едно скандално, мащабно лицемерие, двуличие. Това не може да продължава. Когато една законодателна мярка е лишена от смисъл, тя няма как да просъществува“, заяви Симеонов. По думите му същото е положението и в цяла Европа, предаде Фокус.Според него сегашният закон за тютюнопушенето е приет, за да се харесаме на Европа, но той е прекалено ограничителен, за да може реално да се спазва.„Европа се превърна в държавата на найлоновите аквариуми. Аз не пуша, дразнят ме наглите пушачи, като цяло, повечето от тях като правило са доста по-нагли хора. Не знам това самочувствие от къде го взимат, но палят цигара без да искат разрешение. Това нещо не може да продължава. В Гърция се пуши навсякъде. Имал съм случаи, при които влизам в заведение и с мен има пушачи, основно жени, и се обръщам към собственика, който още от вратата ни посреща, заведението беше празно, и го питам пуши ли се тук и той ми отговори: „да, пуши се“. Казвам му „добре, нали сте член на ЕС и има забрана за тютюнопушенето“. Той ми отговаря „да, има забрана“, обърна се и остави пепелник на масата“, разказа вицепремиерът и уточни, че той е точно за ограничаването на въздействието на тютюневия дим върху хората, които са непушачи.„С въвеждането на промените, които предлага НФСБ, ще се постигне точно този ефект. Тогава ще има помещения за пушачи с много по-добра вентилация, както беше старата норма“, каза още Валери Симеонов.\"Няма нищо по-нормално от това да промениш закона, за да може той да бъде спазван. Аз съм за ограничаването на въздействието на тютюневия дим върху непушачите. Трябва да се изградят специални силно вентилирани помещения, в които да се пуши. Найлоновите аквариуми не вършат работа\", посочи вицепремиерът.", "date": "2018.04.16", "title": "За непушачите ще е добре да се върне пушенето в заведенията, смята Симеонов"}
{"url": "http://www.novinite.bg/articles/158750/Podobryava-se-sastoyanieto-na-postradalite-v-katastrofata-kraj-Vakarel", "text": "\r\nПодобрява се състоянието на пострадалите в катастрофата край Вакарел, съобщиха от лечебните заведения, в които пациентите бяха настанени след инцидента на автомагистрала \"Тракия\" на 13 април. \r\nВ болница \"Пирогов\" остава момче, което след престой в отделението по реанимация е настанено в \"Детска хирургия\", а останалите са изписани от лечебното заведение. Пострадалите, които бяха приети за лечение в болница \"Софиямед\", също са изписани.Във Военномедицинска академия за лечение ще остане една жена - в Клиниката по неврохирургия, а в болница \"Токуда\" остават двама от пострадалите, останалите са изписани.  ", "date": "2018.04.16", "title": "Подобрява се състоянието на пострадалите в катастрофата край Вакарел"}
{"url": "http://www.novinite.bg/articles/158751/NDK-shte-e-s-ogranichen-dostap-ot-17-do-20-april", "text": "\r\nНационалния дворец на културата /НДК/ ще е с ограничен достъп от 17 до 20 април, съобщиха от НДК. Мярката се налага поради събития на високо ниво от календара на Българското председателство на Съвета на ЕС, които ще се състоят в Двореца.\r\nБилетен център - НДК и Литературен клуб \"Перото\" ще отварят след приключване на събитията.\r\nПрез останалото време желаещите да закупят билети за културни събития могат да го направят в целодневната билетна каса в кино \"Люмиер Лидл\", която ще работи от 09.00 до 20.30 ч. На разположение остава и системата за онлайн продажба на билети.\r\nБез промени остава достъпът до Театър Азарян и ДНК - пространство за съвременен танц и пърформанс.\r\n  ", "date": "2018.04.16", "title": "НДК ще е с ограничен достъп от 17 до 20 април"}
{"url": "http://www.novinite.bg/articles/158762/Magistrati-poiskaha-arest-za-dvama-maje-maltretirali-nepalnoleten", "text": "Районната прокуратура в Поморие внесе в съда искане за определяне на мярка за неотклонение \"задържане под стража\" спрямо Христос Янулис и Богдан Рупанов, обвинени в малтретиране на непълнолетно момче. Това съобщиха от съда в Бургас. Задържаните са принудили с физическа сила и заплахи пострадалия да съблече дрехите си, за да бъде сниман гол с мобилен телефон. Това е станало на 12 април т.г. в таванско помещение в Поморие, където непълнолетният е бил откаран насила. След побой, същият е бил принуден да напише два текста върху два отделни листа хартия, с имената си, подписите си и изявления, диктувани от обвиняемия Богдан Рупанов. Христос Янулис с Богдан Рупанов бяха задържани на 13 април при специализирана полицейска операция. Заедно с тях бяха задържани и двама техни приятели. Акцията бе за пресичане разпространението на наркотици по морето преди началото на летния сезон.", "date": "2018.04.16", "title": "Магистрати поискаха арест за двама мъже, малтретирали непълнолетен"}
{"url": "http://www.novinite.bg/articles/158754/V-Balgariya-4700-predpriyatiya-se-opredelyat-kato-socialni", "text": "В България самоопределящите се като социални предприятия са 4700, но след анализ установихме, че една трета от тези предприятия, които се самоопределят като социални, не са такива, каза зам. социалният министър д-р Султанка Петрова. Тя участва в международна конференция на тема \"Социалната икономика - за икономически устойчив и социално приобщаващ ЕС\". На форума министърът на труда и социалната политика Бисер Петков съобщи, че министерството е подготвило проект на закон за предприятията на социалната и солидарната икономика, който скоро ще бъде публикуван за обществено обсъждане. Петрова уточни, че за първи път чрез проектозакона се слага определение за социална икономика, а социалните предприятия са основните субекти на социалната и солидарната икономика. Със закона се поставя рамка на какви изисквания трябва да отговаря едно социално предприятие и за първи път в европейската практика се въвежда и класификация на социалните предприятие - клас А са малките социални предприятия, а големите са клас А плюс. Дава се възможност на малките да се кооперират, да ползват повече възможности и лостове за финансиране. Ще се прави и борса, на която ще се предлагат продуктите на социалните предприятия.По новия закон предприятията ще трябва да се регистрират, като регистрацията ще бъде безплатна и ще се извършва в социалното министерство. Изискванията за регистрация няма да затрудняват хората, каза Султанка Петрова.Социалната икономика е третата икономика в Европа, чрез нея са заети около 14,5 млн. души в ЕС, а 10% от предприятията в икономиката в Европа са социални предприятия, каза зам.-министърът и допълни, че в България има изключително добра база за развитие на този тип икономика. Предвижда се да се направи пълна екосистема за социалната икономика в страната, която да подпомага хората, които биха искали да се включат в нея. Ще има обучителна борса за тези, коитоискат да се квалифицират или преквалифицират, да получат първа професия, занаят и после да се включат в социалното предприятие. Лидерът на КНСБ Пламен Димитров коментира, че социалната и солидарната икономика в България има добри традиции във времето назад, които обаче трябва да бъдат актуализирани към новата реалност. Това са всички кооперации на и за хора с увреждания, те и сега работят, но има нужда от нов поглед към дейността им, изтъкна Димитров.По думите му съвременния поглед е връзката между създаването на работни места, доставянето на социални услуги и изсветляването на сектора на услугите като цяло през системата на социалните ваучери - ваучерите за услуги в дома. Той припомни, че КНСБ предлага това вече няколко години. Ваучерите за услуги в дома са идея, която работи успешно във Франция, Холандия и Белгия.Според Пламен Димитров идеята има потенциал да се създаде десетки хиляди работни места в светлата част, а и да изсветли още толкова. Чрез нея ще се създаде възможност за ползване на домашни помощници за почасово или целодневно отглеждане на деца, възрастни чрез ваучери, или за ползване на услуги (водопроводни, електрически, строително-ремонтни) в домашна среда. Така в бюджета и в данъчната система ще влязат повече средства, смята президентът на КНСБ. Според него тези работни места ще станат по-атрактивни, като идеята може да се осъществи през социални кооперативи, които се правят от безработни или знаещи майстори, които да научат други.", "date": "2018.04.16", "title": "В България 4700 предприятия се определят като социални"}
{"url": "http://www.novinite.bg/articles/158737/Organizaciya-na-dvijenieto-v-stolicata", "text": "От 14:00 часа  до приключване на мероприятието на 17.04.2018 г. се забранява престоят и паркирането на пътни превозни средства по бул. „Александър Стамболийски“ между ул. „Антим I“ и ул. „Отец Паисий“, от страната на Еврейския културен дом, с изключение на автомобилите на гостите поканени на церемонията.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.04.16", "title": "Организация на движението в столицата"}
{"url": "http://www.novinite.bg/articles/158759/Mikrobus-s-uchenici-katastrofira-na-patya-Sofiya-Varna", "text": "Бус с 12 момичета от шуменския женски футболен тим се обърна на пътя София-Варна. Инцидентът е станал около 20 ч., снощи, , край Лясковец.Лек автомобил, управляван от 19-годишен шофьор, движещ се в посока от Варна към Велико Търново, извършва изпреварване. При маневрата 19-годишният водач навлиза в лента за насрещно движение, губи контрол над управлението на автомобила и се блъска странично в движещия се към Шумен бус.Микробусът се преобръща извън пътното платно. Возещите се в автобуса дванадесет момичета от шуменския женски футболен тим „Олимпик” са с леки охлузни рани, които след преглед в Спешна помощ – Горна Оряховица са освободени за домашно лечение без опасност за живота.Произшествието е обработено по административен път.", "date": "2018.04.16", "title": "Микробус с ученици катастрофира на пътя София-Варна"}
{"url": "http://www.novinite.bg/articles/158766/Vaprosat-s-evropejskata-direktiva-za-avtorsko-pravo-ostava-neyasen", "text": "Все още няма консенсус по новата европейска директива за авторско право в цифровия единен пазар. Въпросите са два. Tрябва ли да наложим допълнителни авторски права за новинарски сайтове и да ограничим начина, по който споделяме новини онлайн? Вървим ли в посока на завишена цензура или ще успеем да намерим подходящо решение за информационното общество, в което живеем?Според експерти директивата съдържа два спорни члена, заради които вотът бива отлаган вече няколко пъти. Единият е член 11, според който агрегатори на новини като Facebook и търсачки като Google трябва да заплащат специален лиценз, за да използват дори заглавията на статии от новинарски сайтове. Намалял трафик към уебсайта и по-малък оборот от реклами – според мнозина това е ефектът от въвеждането на подобен тип сродни права в страни като Испания и Германия. Независимо от тези притеснения последният неофициален компромис по отхвърления през март първоначален текст предлага точно това – плащане на задъжителен „данък линк“.Друго важно последствие е лесното разпространение на фалшиви новини. За статия в euReporter Ангел Джамбазки, докладчик по регламента за авторско право, коментира, че идеята да се генерират приходи за издателите чрез таксуване на интернет платформите застрашава качествената журналистика. Според него медиите, които предлагат качествена журналистика, биха изисквали лиценз за ползване на съръджанието им за разлика от сензационните медии, които целят разпространение на дезинформация в интернет пространството. Въвеждането на подобни такси би накарало платформите да забранят на потребителите си да споделят нелицензирани линкове, което автоматично би ограничило както достъпа до информация, така и свободата на словото.„Съгласно българския Закон за авторското право и сродните права новините, фактите, сведенията и данните сами по себе си не са обект на авторското право и в този смисъл не могат да бъдат собственост на лицето, което ги разпространява и популяризира. Когато обаче говорим за статия или коментар, съдържащ творчески момент, техният автор, журналистът, коментаторът, имат права върху съдържанието, което са създали. За авторскоправната регулация обаче е без значение дали такава статия отговаря на действителността или не. – споделя адвокат Ана Лазарова, председател на Управителния съвет на Цифрова република – Това, което е важно при разработване и приемане на подобни регулаторни мерки, е приоритизирането на основни човешки права като право на достъп до информация и право на изразяване, за да не рискуваме да се окажем в оруелски сценарий, в който всичко, което споделяме, трябва да бъде одобрявано от „Министерство на истината“.“Така стигаме и до спорния член 13, който задължава всички доставчици на интернет услуги да въведат задължителни филтри за следене, разпознаване и премахване на съдържание. Подобни технологични системи са много скъпи, но не и на 100% надеждни, а също така биха създали предпоставки за цензура върху всякакво потребителско съдържание, свободата на изразяване и иновациите. Същите такива технологии се използват и например в Китай с цел цензура.„Страшното във въвеждането на задължение за филтриране на съдържание в рамките на европейската реформа е, че то се въвежда като задължителна мярка и се въвежда за всички доставчици на интернет услуги – независимо от това колко са големи и независимо от това с какъв тип съдържание боравят – музика, видео, текст или софтуер. Мярката ще засегне всякакъв вид платформи, форуми и сайтове, които ще отговарят, ако потребителите им споделят неправомерно чуждо произведение“ – добавя адв. Лазарова.Очаква се новата директива да не въвежда допълнителни рестрикции, цензури и филтри, а да хармонизира всички 28 законодателства в Европа като подпомогне модерното разпространение на информация. ", "date": "2018.04.16", "title": "Въпросът с европейската директива за авторско право остава неясен"}
{"url": "http://www.novinite.bg/articles/158741/28-po-Rihter-v-Slivensko", "text": "Слабо земетресение е регистрирано в Сливенско, съобщи за БТА Снежана Кънева - началник на отдела \"Обществен ред, управление при кризи и oтбранително-мобилизационна подготовка\" в община Сливен.По данни на БАН, трусът с магнитут 2.8 по Рихтер, е регистриран снощи около 20:00 ч.Епицентърът е на 240 км източно от столицата.Земетресението не е усетено и няма данни за щети.", "date": "2018.04.16", "title": "2.8 по Рихтер в Сливенско"}
{"url": "http://www.novinite.bg/articles/158728/Rumen-Radev-iznasya-lekciya-pred-studentite-v-UNSS", "text": "Президентът Румен Радев ще открие Младежки икономически форум в Университета за национално и световно стопанство (УНСС).Държавният глава ще изнесе лекция пред студенти на тема \"Икономическите и външнополитически предизвикателства пред страната ни\".В дискусията, организирана от Студентския съвет на УНСС, ще участва и омбудсманът Мая Манолова.", "date": "2018.04.16", "title": "Румен Радев изнася лекция пред студентите в УНСС"}
{"url": "http://www.novinite.bg/articles/158739/Prezidentat-razkritikuva-rabotata-na-pravitelstvoto-i-parlamenta", "text": "Президентът Румен Радев разкритикува работата на правителството и Народното събрание. „Едни и същи фирми печелят обществени поръчки. От 10 фирми накрая остава една. Фирми с неясна собственост и капитали изкупуват енергопреносната мрежа. Това разкрива неспособността на държавата да защити обществения интерес“, коментира президентът Румен Радев по време на лекция пред студенти и преподаватели в УНСС. „Когато говорим за икономика, трябва да помним, че тя е пряко свързана с политиката. Не трябва да забравяме, че успехът на всяка политика се измерва с ползите за обществото. България е най-бедната и корумпирана държава в Европейския съюз. Българските пенсионери мизерстват“, коментира още държавният глава. Радев изнесе лекция за социално-икономическото развитие на България посланици, преподаватели и студенти в рамките на Младежки икономически форум. „В момента България прилича на строителна площадка. Някакви хора носят материали, други ги крадат, защото е тъмно. Едни хора строят магистрали, а след тях остават дупки, защото е тъмно. Крайно време е да включим прожекторите!“, каза още Румен Радев.", "date": "2018.04.16", "title": "Президентът разкритикува работата на правителството и парламента"}
{"url": "http://www.novinite.bg/articles/158745/Borisov-be-udostoen-s-Ordena-na-nezavisimostta-na-Kosovo", "text": "Президентът на Косово Хашим Тачи удостои министър-председателя Бойко Борисов с Ордена на независимостта за заслугите му за свободата и независимостта на страната.Високото държавно отличие се връчва по случай 10-годишнината от обявяването на независимост на Косово, съобщиха от правителствената пресслужба.Този орден е за личните Ви заслуги и лична ангажираност в подкрепа на Косово, за заслугите на българския народ за развитието на приятелските отношения между двете страни, за предстоящата среща в София. Знаем, че българите навсякъде ще ни посрещат и навсякъде ще усещаме българския дух, посочи президентът Тачи.Приемам го като знак към българския народ, който изстрада войната, но винаги е подкрепял борбата за свобода, независимост, демокрация, мир и просперитет на целия регион, каза министър-председателят Бойко Борисов.  ", "date": "2018.04.16", "title": "Борисов бе удостоен с Ордена на независимостта на Косово"}
{"url": "http://www.novinite.bg/articles/158727/Dneven-horoskop-za-ponedelnik", "text": "Трябва да опитате нещо малко по-различно днес- може би нова мебел или радикална промяна в перспектива. Каквото и да е, трябва да бъде нещо ново. Това е добър момент да видите света така, както го виждат другите.Животът ви ще бъде доста сладък днес и ще бъдете изкушени да прекалите, но не го допускайте. Отдайте се на забавления, партита и фестивали днес, но не забравяйте, че всичко трябва да бъде в рамките на нормалното.Днес ще се чувствате най-добре в центъра на голяма група. Да бъдете лидер в бизнес среща или да организирате семейна сбирка- това ще са силните ви страни днес. Планирайте ваканция или се разходете сред природата.", "date": "2018.04.16", "title": "Дневен хороскоп за понеделник"}
{"url": "http://www.novinite.bg/articles/158763/Gotvyat-kmeta-na-Vitosha-za-lider-na-SDS", "text": "Оставката на лидера си Божидар Лукарски ще гласува утре Националният съвет на СДС, който ще се проведе в Културен дом Красно село. За поста противниците на сегашната политика на Съюза на демократичните сили стягат кмета на район Витоша Теодор Петков, научи OFFNеws. Срещу Лукарски са и двамата зам.-председатели Румен Христов и Емил Кабаиванов. Над 50% от участвалите в анкета за политиката на водената от Лукарски синя партия са против той да остане на поста. Точните данни ще бъдат оповестени утре на форума, твърдят още източниците ни.Днес в битката за стола на лидера се включиха и платежни нареждания за внесен членски внос на структури, които по информация от преговорния екип на СДС са били заплашени от лишаване от право на глас на утрешния НС. В отговор на провокацията от Божидар Цецов Лукарски и нелегитимния гл. секретар на СДС Филип Кирев, направена в петък на 13.04.2018 г., срещу няколко областни структури на Съюза на демократичните сили, с цел да бъдат лишени от правото си на глас на предстоящия Национален съвет на СДС във вторник 17.04.2018, Преговорният екип, избран от Национален съвет на СДС на 16.02.2018г., информира средствата за масова информация за този позорен акт на Лукарски и Кирев. Днес 16.04.2018 г. в потвърждение на правотата си, Преговорният екип предоставя на медиите вносните бележки и платежните нареждания, от които е видно, че структурите са отчели членския си внос в срок и ще участват в предстоящия Национален съвет. Лукарски докога ще си позволявате да унижавате структурите на Съюза на демократичните сили? Честит Ден на юриста, пишат противниците на Божидар Лукарски. Платежни нареждания са изпратили структурите на СДС в Смолян, Хасково, Кърджали, Ямбол и Разград. Преди дни от преговорния екип обвиниха Лукарски и Кирев, че си служат с апаратни фалшификации и трикове. В писмото им тогава се казваше:В израз на паническия им страх преди Националния съвет на СДС, който ще се проведе на 17.04.2018 г. в гр. София и в опита си за политическо оцеляване те двамата прибягнаха до позорен административен акт. Днес те направиха опит, само три дни преди Националния съвет да изключат близо една четвърт от областните структури на СДС в България. Този акт няма да им помогне. Няма как да останеш ръководител на една партия, когато повече от 80 % от структурите ѝ не те искат.Всички инакомислищи ли ще изключите от СДС, г-н Лукарски? СДС е по– силен от всеки един от нас! СДС е символ на надеждата на поколения българи за свобода, демокрация, достойнство, по-добър живот и е в състояние да преодолее, и този ваш трик.Убедени сме, че във вторник 17.04.2018 г. Националния съвет на СДС ще освободи партията от недоразумението „Лукарски”. СДС да поеме курс към НФСБ, а не към Да, България и ДСБ, иска председателят на Съюза на демократичните сили Божидар Лукарски. Курсът на СДС трябва да е към консервативно патриотичната линия, смята той. Противниците му искат съюз с \"Демократична България\". Оставката на председателя на СДС Божидар Лукарски ще бъде поискана на 17 април на заседание на Националния съвет, обяви още на 20 март Николай Александров, областен председател на СДС-Стара Загора. Решението е взето на съвещание на партийните структури от Югоизточна България, което се проведе в областния град.Хората по места не са доволни от изолацията на партията от останалите десни формации и от липсата на активна политика спрямо правителството и яснота за бъдещето на СДС. Лукарски води никаква политика, каза тогава неговият заместник и бивш лидер на сините Емил Кабаиванов. Той и колегата му Румен Христов са в преговорната група, която проучи нагласите за членовете на СДС за партньори в дясно и възможни коалиции.", "date": "2018.04.16", "title": "Готвят кмета на Витоша за лидер на СДС"}
{"url": "http://www.novinite.bg/articles/158747/Promenya-se-dvijenieto-v-chast-ot-centara-na-Sofiya-zaradi-stroeja-na-metroto", "text": "\r\nВременно се променя организацията на движение по част от бул. \"Евлоги и Христо Георгиеви\" заради строителството на метрото, съобщиха от пресцентъра на Столична община.\r\nОт 20 април до 28 май 2018 г. се забранява влизането на пътни превозни средства по две пътни ленти от северната страна на южното пътно платно на бул. \"Евлоги и Христо Георгиеви\" в участъка между ул. \"Мизия\" и ул. \"Шипка\". Движението ще се извършва в една пътна лента от южната страна на южното пътно платно на бул. \"Евлоги и Христо Георгиеви\" в същия участък.От 29 май до 20 октомври се забранява влизането на пътни превозни средства по южното пътно платно на бул. \"Евлоги и Христо Георгиеви\" в участъка между ул. \"Мизия\" и ул. \"Шипка\". Движението на пътни превозни средства ще се извършва по временна пътна лента от северната страна на южното пътно платно на бул. \"Евлоги и Христо Георгиеви\" в същия участък.Автобусната спирка по маршрута на линии 72, 75 и 213 с код 440 \"Военна Академия\" в посока ул. \"Оборище\" ще бъде преместена след кръстовището с ул. \"Шипка\".  ", "date": "2018.04.16", "title": "Променя се движението в част от центъра на София заради строежа на метрото"}
{"url": "http://www.novinite.bg/articles/158755/Kak-shte-se-kazvat-spirkite-ot-tretiya-lach-na-metroto", "text": "Станция Театрална ще се нарича спирката на метрото на бул. \"Владимир Заимов\". Струпването на театри - София, Зад Канала, Сфумато, е определила името. Основният принцип, от който сме се ръководили при одобряването на наименованията на новите метростанции, е топонимията, вторият е исторически факти, личности и събития, заяви Малина Едрева, един от вносителите на доклада и шеф на комисията по култура. На заседанието днес съветниците одобриха имената на станциите, които предстои да станат готови през 2020 г. Те са: Ген. Владимир Вазов, Тракия, Стадион \"Георги Аспарухов\", Хаджи Димитър, Театрална, Орлов мост, бул. Патриарх Евтимий, бул. Христо Ботев, Медицинска академия, бул. България, бул. Цар Борис III, Мизия, Овча Купел 1, Овча Купел 2 и Горна Баня. Мизия заедно с Тракия и съществуващата вече Вардар съставят областите на страната, има и станция България, подчерта зам.-кметът Тодор Чобанов. ", "date": "2018.04.16", "title": "Как ще се казват спирките от третия лъч на метрото"}
{"url": "http://www.novinite.bg/articles/158730/Ministar-Angelkova-e-na-rabotno-poseshtenie-v-Arjentina", "text": "Министърът на туризма Николина Ангелкова ще участва в официално събитие нависоко ниво по време на срещата на министрите на туризма от Г20, която се провежда вБуенос Айрес. В рамките на визитата си българският министър ще участва в панел нависоко ниво на тема: „Поставяне на общностите в центъра на развитие на туризма” в18-ата среща на върха на Световния съвет за пътувания и туризъм (WTTC) в рамките насрещата на министрите на туризма от Г20.Министър Николина Ангелкова ще проведе редица срещи с министри и сръководители на водещи световни компании от туристическия бранш. Предвидени сасрещи с министъра на туризма на Аржентина Густаво Сантос, министъра на туризма наМексико Енрике де ла Мадрид. Министър Ангелкова ще разговаря също с главнияизпълнителен директор на групата TUI Фридрих Юсен, с главния изпълнителендиректор на луксозната хотелска верига Marriott International Арне Соренсън, спрезидента на авиационната компания „Емирейтс” Гари Чапмън, с главнияизпълнителен директор на „Томас Кук груп” Питър Фанкхаузер и др.", "date": "2018.04.16", "title": "Министър Ангелкова е на работно посещение в Аржентина"}
{"url": "http://www.novinite.bg/articles/158726/Krum-Zarkov-BSP-poiska-komisiyata-za-ChEZ-zaradi-nacionalnata-ni-sigurnost", "text": "„БСП поиска създаването на комисията за ЧЕЗ, след като бе оповестено, че Инерком ще екупувачът- заради обществената реакция на притеснение, защото тази фирма не разполаганито с финансов, нито с експертен потенциал, за да управлява електроподаването на еднатрета от страната и почти половината й граждани.” Това заяви зам.-председателят на ПГ на„БСП за България” и член на парламентарната комисия за ЧЕЗ Крум Зарков пред БТВ.„Стана ясно, че има противоречие- правителството през февруари заяви, че не знае засделката ЧЕЗ, а се оказва, че за нея се е знаело доста преди това и службите за сигурностса следили как протича процесът”, обясни Зарков. Той каза, че ЧЕЗ е информиралакомисията как от 2013 г. насам компанията е информирала всяко правителство, че иска данапусне държавата и ако тя има интерес, може да направи своята оферта. Зарков изтъкна,че в комисията станало ясно също- как консултантът на Инерком е обявил пред една отбанките за кредитиране, че те ще бъдат избрани за купувач и банката е уверила, че е готовада кредитира сделката с 80 млн. евро. „Помним, че премиерът ни представи една начертанасхема на финансиране. Работата на комисията показа, че на този документ не може да севярва”, обясни Крум Зарков. В комисията е станало ясно също- как ЧЕЗ потвърждава списмо, че са получили уверение за произхода на средствата на Инерком. „След като те сапредставили тази информация на чешката компания, да я предоставят и на нас утре, вкомисията”, каза Зарков и обясни, че знаейки откъде идват парите за сделката, ще знаем икъде отива електроразпределението на тази част от страната.„Държавата ни си смени позицията по сделката три пъти за месец и половина- от нищо незнам, до искам пълния контрол, а сега е - нищо не мога да направя”, припомни членът накомисията. Той бе категоричен, че БСП винаги е била за ангажирането на държавата съссектор енергетика. По думите му нищо не пречи на държавата, когато предприятие, ключовоза националната ни сигурност, се продава, да направи възможното- да го придобие или даконтролира придобиването.„Защо ЧЕЗ иска 51% увеличение на цената на нощната тарифа, а другите два оператораоколо 5-6%. Нека да видим какви са мотивите за това”, коментира Крум Зарков. Той обяснисъщо, че в комисията е имало спор с регулатора по въпроса - какъв е смисълът да имаинвестиционна програма за 5-6 години напред, ако всеки един момент може да се продадефирмата и собственикът да си замине? „Регулаторът трябва да се убеди, че този койтокупува, ще има възможността да поддържа електроподаването, системата и да изпълняваинвестиционната програма”, каза още той.", "date": "2018.04.16", "title": "Крум Зарков: БСП поиска комисията за ЧЕЗ заради националната ни сигурност"}
{"url": "http://www.novinite.bg/articles/158749/Otvlechena-salvadorska-jurnalistka-beshe-otkrita-martva", "text": "Салвадорската журналистка Карла Турсиос, работила за в. \"Пренса графика\", е била убита, предаде Франс прес, позовавайки се на съобщение на вестника в Туитър. 33-годишната журналистка беше обявена за изчезнала вчера. Тялото й е било открито на път в околностите на селището Санта Роса Гуагчипилин, на 100 км североизточно от столицата Сан Салвадор.Източник от прокуратурата потвърждава, че в събота вечерта на посочения път е било намерено тялото на жена. Тя не е била идентифицирана веднага поради липсата на лични документи. Младата жена вероятно е била удушена. Семейството на Карла Турсиос и в. \"Пренса графика\" я обявиха за изчезнала в неделя. Според полицай, цитиран от всекидневника, тялото на журналистката е било разпознато от съпруга й. В. \"Пренса графика\" изрази подкрепата си за семейството на убитата и публикува нейна снимка в Туитър. Засега властите не са съобщили никаква хипотеза за смъртта на Турсиос, майка на едно дете.", "date": "2018.04.16", "title": "Отвлечена салвадорска журналистка беше открита мъртва"}
{"url": "http://www.novinite.bg/articles/158744/Policiyata-sreshtu-narushitelite-na-patya", "text": "Започва масова полицейска акция срещу високата скорост на пътищата. От полицията обявиха, че тя е част от общоевропейска инициатива.Бясното шофиране остава основна причина за катастрофите. Затова планираната акция ще се осъществи по магистралите и главните пътища.Акцията се провежда на територията на целия Европейски съюз и не е свързана с инцидентите през изминалата седмица.„При предишната операция за контрол на скоростта у нас бяха установени близо 19 000 нарушения, което е над средното за ЕС ниво. В България скоростта се установява само с автоматизирани технически средства. Няма спиране на място. От установените нарушения собственикът или установеният водач получава електронен фиш”, обясни Росен Рапчев от отдел „Пътна полиция”.Само за 20 дни през март с новите лазерни камери са санкционирани повече от 4400 души за превишена скорост.", "date": "2018.04.16", "title": "Полицията срещу нарушителите на пътя"}
{"url": "http://www.novinite.bg/articles/158738/Cacarov-Ima-seriozni-propuski-v-ohranata-i-v-sistemata-za-sigurnost-v-zatvorite", "text": "Има сериозни пропуски в охраната и в системата за сигурност на местата за изтърпяване на присъди, коментира главният прокурор Сотир Цацаров. Според него е необходимо създаването на един затвор, в който да лежат всички престъпници с най-тежки присъди. Сотир Цацаров, главен прокурор: Разследването при нас се води за опит за убийство, както и за бягство от места за лишаване от свобода. До този момент не ми е известно МВР да е постигнало някакъв напредък в издирването. Има места, където един надзирател отговаря за 49 лишени от свобода. Има места, където съотношенията граничат 1:19, което общо взето се смята при сегашното положение за добро до към 1:24, 1:30 и т.н. Тези констатации се повтарят всяка година.", "date": "2018.04.16", "title": "Цацаров: Има сериозни пропуски в охраната и в системата за сигурност в затворите"}
{"url": "http://www.novinite.bg/articles/158748/Proizvoditelnostta-i-razhodite-za-trud-u-nas-se-uvelichavat", "text": "Производителността на труда в България се е увеличила с 1.7% през миналата година спрямо 2016 г. Това сочат данни на Евростат, оповестени от Българската търговско-промишлена палата (БТПП).Така страната ни се класира на 9-о място по увеличение на производителността на труда сред страните-членки.Средно за целия ЕС ръстът е 0,8%. Преди нас с по-висока производителност са страни от Централна и Източна Европа – Естония, Литва, Румъния, Латвия, Полша, Чехия, Словения, Унгария.България обаче е сред лидерите по ръст на заплати. За последната година данните показват, че разходите на работодателите за труд само в частния сектор нарастват с 11% спрямо 2016 година. Единствено Румъния има по-голям ръст по отношение разходите за труд в ЕС през 2017 година – 12,9%. В основната си част на разходите за труд това са разходи за заплати, които формират около 81%, а останалите са разходи за социални и здравни осигуруровки и данъци (около 19%).Производителността на труда и разходите за труд не се движат успоредно, а напротив, те са в съотношение 6:1. Според БТПП е важно темповете да се движат паралелно нагоре и да няма дисбаланси.Влияние върху ръста на разходите за труд оказва и административно наложената минимална заплата от 510 лв. през 2017 г., която бе увеличена с 11% спрямо 2016 година. Осигуровките също бяха увеличени с 1 процентен пункт и това даде отражение също в нарасналите разходи за труд.Средната работна заплата у нас в края на 2017 г. достигна 1095 лв., а за София надвишава 1476 лв. С най-висок ръст в заплащането през 2017 г. се отчита в следните сектори: операции с недвижими имоти, административни дейности, образование, търговия, производство.  ", "date": "2018.04.16", "title": "Производителността и разходите за труд у нас се увеличават"}
{"url": "http://www.novinite.bg/articles/158758/EK-preporachva-Start-na-pregovorite-za-chlenstvo-na-Makedoniya-v-ES", "text": "Европейската комисия препоръчва да започнат преговорите за членство на Република Македония в Европейския съюз. Това се казва в доклада, който ще бъде оповестен във вторник.За първи път западната ни съседка получава такава безусловна препоръка.В доклада се отбелязва големият напредък на страната през изминалата година.„Първо и най-важно е желанието за реформи и обективна оценка на ситуацията, последвано от подготовката на стратегии, законодателни промени и консултации с всички заинтересовани страни, включително опозицията чрез един прозрачен маниер“, е записано в документа, цитиран от БГНЕС.Там се отбелязва още, че „въпреки трудностите заради присъствието на главната опозиционна партия от декември до края на януари, най-важните стратегии и закони бяха приети от края на декември до февруари, а много други са готови за приемане през следващите месеци“.Благодарение на тези реформи, ЕК пише, че вижда „позитивната промяна в политическото мислене и в обществото”.Въпреки позитивните коментари, в доклада се отбелязва, че „реформаторската политика ще трябва да продължи напред с ясно присъствие\".", "date": "2018.04.16", "title": "ЕК препоръчва: Старт на преговорите за членство на Македония в ЕС"}
{"url": "http://www.novinite.bg/articles/158765/Cvetanov-Naj-hubavo-e-da-si-prezident-v-Balgariya-Nishto-ne-zavisi-ot-teb-samo-namirash-kusuri", "text": "Макар и президентът да е посещавал различни общини в България, колко от проблемите им е решил? Уважавам президентската институция, но за съжаление Румен Радев, заедно с БСП, има антиевропейско поведение. Това заяви пред журналисти в Смолян председателят на ПГ на ГЕРБ и заместник-председател на партията Цветан Цветанов.„Най-хубаво е да си президент в България. Нищо не зависи от теб, само намираш кусури“, отбеляза Цветанов. Той припомни случая в Свищов, когато беше изолиран от срещата на Радев с кмета на града. „Когато обаче после стана време за същинското решаване на проблемите, кметът дойде при нас. Той бе независим кандидат, подкрепен от БСП, но това означава ли, че не трябва да работим заедно? Не е важно от коя партия си, а дали те е грижа за хората“, категоричен бе председателят на ПГ на ГЕРБ.Цветан Цветанов коментира и зачестилите инциденти по пътищата. „Бяхме намалили сериозно броя на жертвите, но за съжаление през последните години се връщаме към стойности от най-черните времена. Във всички препоръки от ЕС пише едно – манталитетът на българския водач трябва да се промени. Това съветвам и аз – да се уважават всички участници в движението“, посочи той. По думите му глобите в България са високи, като единственото, което може да се подобри, е събираемостта им. „Не бива да очакваме обаче от МВР да бъдат пъдари на пътя. Най-важна е превенцията. Затова още от ученическа възраст децата трябва да бъдат възпитавани като толерантни бъдещи водачи и да им се дават лошите примери на недобросъвестните шофьори“, обясни той.Цветанов каза още, че проблемът в Смолян с улица „Проф. Асен Василев“ стои от 30 години. „Поздравявам кмета на града Николай Мелемов за това, че преди две години направи проект и вече се предприемат стъпки по реализирането му.  Има вероятност обаче средствата да не стигнат и да се търси допълнителна финансова подкрепа от държавата“, уточни зам.-председателят на ГЕРБ. Той коментира, че само допреди 4-5 години в Смолян е имало много проблеми, като най-сериозни са били тези със спортната инфраструктура. „Само за няколко години Николай Мелемов успя да преобрази града. За нас е важно Смолян и Родопите да се развиват, да има къде да работят хората“, допълни Цветан Цветанов. Той коментира, че в България има достатъчна свобода за малкия и среден бизнес, като през последните години компетентните органи са успели да редуцират злоупотребите до минимум.„Наскоро имаше заседание при премиера във връзка с усложнената международна обстановка. Позицията, с която излязохме впоследствие, кореспондираше с тази на ЕС. Не бива да обслужваме чужди интереси. Гарантирането на сигурността ни минава през членството в ЕС и НАТО. Който си мисли друго е в голяма заблуда“, подчерта Цветанов.", "date": "2018.04.16", "title": "Цветанов: Най-хубаво е да си президент в България. Нищо не зависи от теб, само намираш кусури"}
{"url": "http://www.novinite.bg/articles/158752/Radev-potvardi-Zaminava-za-Moskva", "text": "Президентът Румен Радев планира посещение в Москва, потвърди самият той след лекцията, която по-рано днес изнесе пред студенти от УНСС.Очаква се датите на визитата да са 21-22 май, когато в руската столица се отбелязват дните на българската култура - в навечерието на 24 май. От прессекретариата на президента засега не са обявили окончателните дати.За посещението преди Радев потвърди и външният министър Екатерина Захариева.По всяка вероятност до края на година руският президент Владимир Путин също ще направи визита у нас, датите за която все още не са уточнени. Путин е бил поканен лично от българския държавен глава още миналата година, но още тогава станало ясно, че ще дойде у нас след президентския вот в Русия.", "date": "2018.04.16", "title": "Радев потвърди: Заминава за Москва"}
{"url": "http://www.novinite.bg/articles/158725/Den-na-otvorenite-vrati-v-Sofijska-rajonna-prokuratura", "text": "В деня, в който се чества приемането на Търновската конституция, Софийската районна прокуратура обявява ден на отворените врати. На 16 април кампанията ще премине под надслов „Функции и задачи на прокуратурата. Ролята на прокурора в наказателното производство”, предаде БГНЕС. Тази година отвореният ден е ориентиран основно към учениците в началните класове, като има за цел да изгради начална представа у децата за устройството на правораздавателната система в Република България, както и да ги запознае с органите на съдебната власт и начина на тяхното функциониране и в частност – с фигурата на прокурора. Покани са отправени и до висши учебни заведения, както и различни неправителствени организации. В рамките на деня са предвидени различни инициативи, сред които провеждане на конкурс за детска рисунка, разиграване на симулиран съдебен процес, демонстриране на начина на функциониране на компютърната система за случайно разпределение на делата и преписките в прокуратурата и други.", "date": "2018.04.16", "title": "Ден на отворените врати в Софийска районна прокуратура"}
