{"url": "http://www.novinite.bg/articles/155121/Atentator-samoubiec-otne-jivota-na-14-bogomolci-v-djamiya-v-Nigeriya", "text": "Час по-рано граждански патрул забелязал четири подозрителни лица, вероятно атентатори самоубийци, в покрайнините на града и арестувал един от тях след преследване. Предполага се, че терористът в джамията е един от тримата избягали. Actualno.com припомня, че осемгодишният бунт на Боко Харам срещу правителството в Нигерия обхвана съседните Нигер, Чад и Камерун и отне живота на около 20 000 души, а повече от 2,6 млн. трябваше да напуснат домовете си. През август 2014 групировката завладя търговския център Гамбору и граничния град Нгала.\r\n", "date": "2018.01.03", "title": "Атентатор самоубиец отне живота на 14 богомолци в джамия в Нигерия"}
{"url": "http://www.novinite.bg/articles/155110/Avtobus-padna-v-propast", "text": "Поне 30 загинали, след като автобус падна от скала. Инцидентът се е случил в резултат на сблъсък между автобуса и трактор на перуанската магистрала „Завоят на Дявола” между Лима и Пасамайо.Според местните медии, в превозното средство е имало 57 пътници. Спасителните екипи веднага са се насочили към мястото на инцидента, за да измъкнат жертвите от трудно достъпния район.Катастрофата се случила на около 70 километра от столицата Лима. Въпросната част на магистралата носи това зловещо име заради тесните и резки завои, където инцидентите са твърде чести. ", "date": "2018.01.03", "title": "Автобус падна в пропаст"}
{"url": "http://www.novinite.bg/articles/155122/Novoto-depo-kraj-Pazardjik-veche-raboti", "text": "\"Работата по сметопочистването и сметоизвозването върви нормално, както и през миналата година, съобщи Петър Петров заместник-кмет на Пазарджик въпреки обявеното бедствено положение за общината, което е в сила до 5 януари. До това решение се стигна, след като изгубилата конкурса за управление на депото фирма обжалва резултатите, предаде БНТ.Комисията за защита на конкуренцията е категорична, че жалбата е неоснователна. До 5-и януари обаче тече срокът за оспорване пред съда. Бедственото положение позволява то да се ползва по предназначение чрез сключване на директен договор с фирма, макар да няма избран с конкурс оператор. Засега обаче само от община  и Пещера се кара боклук на то, от останалите 7 общини не са решили къде ще извозват сметта.Има и нови специфични изисквания към машините. За тях предварително трябва да се подаде информация кой камион вози какъв отпадък. При разтоварването се проверява дали вида на сметта отговаря на предварително заявеното. Ако досега на сметището е можело и граждани да карат боклук, на то това вече не е позволено.", "date": "2018.01.03", "title": "Новото депо край Пазарджик вече работи"}
{"url": "http://www.novinite.bg/articles/155124/Jiteli-na-Bansko-otnovo-shte-blokirat-E-79-na-4-yanuari", "text": "Блокадата на пътя ще започне в 18.30 часа, като се очаква жителите на Банско да бъдат подкрепени от жители на съседни общини, предаде Фокус. Припомняме, че на 13 декември жителите на Банско, водени от кмета Георги Икономов, както и кметовете на общините Разлог – Красимир Герчев, Симитли – Апостол Апостолов, Петрич – Димитър Бръчков, Сандански – Кирил Котев, Якоруда – Нуредин Кафелов и Струмяни – Емил Илиев, затвориха Главен път Е-79 край Симитли. Движението към и от Гърция беше спряно за няколко минути от протестиращите, които бяха стотици. Протестът бе в отговор на исканията на природо-защитниците да не се развива ски зона Банско и да не се изграждат нови съоръжения в концесионната зона. Протестиращите бяха подкрепени също от кметовете на Гоце Делчев, Белица и Гърмен, които бяха възпрепятствани да присъстват, но заявиха своята съпричастност. На място бяха и народните представители от Благоевградска област Александър Мацурев и Атанас Стоянов. С плакати и скандирания „Народът на Банско срещу зеления рекет”, „Българите срещу зелената мафия” и „Искаме бъдеще за децата си”, протестиращите заявиха своята категоричност „ЗА” развитието на Банско и „Против” псевдо еколозите, които се намесват в регионалното развитие, без да успеят да извадят нито един екологичен довод. На 28 декември протестиращи жители на Банско и околните населени места отново блокираха главния път Е-79 край Симитли, Най-малко 200 души се събраха при входа на Симитли, за да настояват отново за изграждането на втори кабинков лифт в Банско. Събралите се носеха плакати, на които пише: „Народът на Банско срещу зеления рекет”, „Искаме бъдеще за децата си”, „Българите срещу зелената мафия” и др. На протеста присъства и кметът на Банско Георги Икономов, кметът на Симитли Апостол Апостолов и кметът на Добринище Китан Галчев. Те очакваха решението на Министерски съвет, с което ще стане ясно ще има или не втори лифт в курорта. Като изключително несъстоятелни и лъжливи Икономов определи твърденията на природозащитниците, които в този час протестират пред сградата на Министерски съвет в столицата срещу изграждане на въпросното съоръжение, че ще бъдат изсичани вековни гори в Пирин. Протестиращите край Симитли са придружени от кукерска група. В крайна сметка още същия ден Министерски съвет подкрепи изграждането на втора кабинка.", "date": "2018.01.03", "title": "Жители на Банско отново ще блокират Е-79 на 4 януари"}
{"url": "http://www.novinite.bg/articles/155083/Samo-9-dni-bez-praznici-prez-yanuari", "text": "Само 9 дни през януари не празнуваме нищо, в месеца на именните дни се честват още Бабинден, Банго Васил, денят на прегръдката, както и на митниците. Преди Иванов и Йордановден е ред на Кръстьо и Кръстана, именици на 5 януари, когато отбелязваме Зимния Кръстовден.На Богоявление празнуват Банчо, Бистра, Богдан, Богдана, Богoлюб, Богoлюбa, Богомил, Божан, Божана, Божидар, Божидара, Божил, Бончо, Борислав, Борислава, Боян, Бояна, Данка, Данко, Данчо, Йордан, Йордана, Йорданкa, Найден, Теодосий, а на 7 януари - денят на Свети Йоан Кръстител, масата стягат Иван, Ваньо, Bаня, Еньо, Енчо, Жан, Жанa, Жанета, Ивайла, Ивайло, Ивана, Иванкa, Иваниела, Иванинa, Ивелин, Ивелина, Ивета, Иво, Йоан, Йоанa, Йовка, Йовко, Йонка, Йонко, Йончо, Йото, Калоян.След кратка почивка от трапези, от 11 януари почти до края на месеца празниците продължават, като най-масови чествания има на Атанасов и Антонов ден.", "date": "2018.01.03", "title": "Само 9 дни без празници през януари"}
{"url": "http://www.novinite.bg/articles/155137/Katastrofa-mejdu-kola-i-trolej-v-Burgas", "text": "Трима души са пострадали при катастрофа между лек автомобил и тролейбус на градския транспорт в Бургас, съобщиха от полицията в града. Инцидентът е станал в 14:26 ч. на ул. „Иван Вазов”.Единият от пострадалите е с травма на гърдите, вторият е с наранявания в областта на лицето, а третият е с неустановени към момента наранявания. И тримата за откарани за лечение в УМБАЛ – Бургас.Причината за катастрофата е движение с несъобразена скорост от страна на водача на лекия автомобил. Трафикът в района не е затруднен.", "date": "2018.01.03", "title": "Катастрофа между кола и тролей в Бургас"}
{"url": "http://www.novinite.bg/articles/155081/Rumen-Petkov-Borisov-nyama-da-izkara-i-tretiya-si-mandat", "text": "„Не мисля, че този мандат на Бойко Борисов ще бъде изкаран”, каза политикът от АБВ Румен Петков в сутрешния блок на бТВ.Той коментира и изказване на премиера в друга медия, където той заявил, че вотът на недоверие от БСП ще бъде „вадене на кирливи ризи”.По думите му подобни аргументи от страна на премиера са нелепи и са показател за натрошаване на управлението.Вчера президентът Румен Радев наложи вето на антикорупционния закон. Според Петков законът също трябва да бъде преразгледан.Според него новото антикорупционно звено ще бъде пряко зависимо от мнозинството в Народното събрание, защото именно то ще избира ръководството на новия орган.Той допълва, че президентът най-вероятно ще сезира и Конституционния съд.", "date": "2018.01.03", "title": "Румен Петков: Борисов няма да изкара и третия си мандат"}
{"url": "http://www.novinite.bg/articles/155082/Pravitelstvoto-se-sabira-predstoi-skandal-za-tretiya-pol", "text": "Правителството се събира на първо заседание за 2018 г. днес, в програмата му е включен проект за предложение до парламента за ратифицране на Конвенцията на Съвета на Европа за превенция и борба с насилието над жени и домашното насилие, подписана на 24 април 2016 г. От ВМРО обаче излязоха преди дни с позиция, в която категорично се обявиха срещу ратифицирането на документа, известен като Истанбулска конвенция. Според партията на вицепремиера и военен министър Красимир Каракачанов тя \"налага учебни програми за изучаване на хомосексуализъм и травестизъм и създава възможност за налагане на еднополови „бракове“. Гласуването на Истанбулската конвенция ще задължи България да дава статут на бежанец на всеки чужденец с „особености на пола“. С други думи, всеки трансексуален от трета държава може да получи гарантиран статут на бежанец у нас, тъй като в родината си е преследван заради „особености на пола“. В писмо до зам.-министър председателя по обществен ред и сигурност Красимир Каракачанов над 30 граждански, християнски и други организации за защита на семейството се обърнаха с молба за недопускане на ратификация на Истанбулската конвенция. Поради цялата сложност на ситуацията, Каракачанов даде отрицателно становище на скандалните текстове в съгласувателната междуведомствена процедура, като пусна и писмо до Началника на кабинета на премиера Бойко Борисов, в което категорично се противопостави на приемането на тази Конвенция. В писмото се настоява тази Конвенция да бъде подложена на широк обществен дебат и едва тогава да бъде разглеждана по същество, информираха от ВМРО. Те дават за пример Словакия, която е спряла всяко движение за ратификация след остра полемика, разгорещените дебати в Хърватия и Латвия, както и Унгария, окончателно отказала ратификация. Още през ноември миналата година депутатът от парламентарната група на \"Обединените патриоти\" Николай Александров отправя питане до министъра на правосъдието Цецка Цачева за Конвенцията. В отговор Цачева пише: Конвенцията на Съвета на Европа за превенция и борба с насилието над жени и домашното насилие (Истанбулската конвенция) е всеобхватен правен акт, който урежда борбата с насилието срещу жени и домашното насилие във всичките му аспекти - превенция на тези форми на насилие, защита на пострадалите лица и съдебно преследване на извършителите.С цел постигане на равнопоставеност между жените и мъжете, Истанбулската конвенция поставя задължението за предотвратяване и борба с насилието срещу жени в по-широката рамка. С оглед на предмета на акта авторите на Конвенцията са счели за необходимо да дефинират в член 3, б. \"в\" от нея понятието \"пол\". Както е посочено в обяснителния меморандум към конвенцията в контекста и за целите на тази Конвенция терминът \"пол\" не следва да се свързва единствено с разбирането за мъжки пол или женски. Понятието \"пол\" има по-широк смисъл и може да се обясни със съществуващи и социално конструирани роли, поведения, дейности и характеристики, които определено общество счита за подходящи и типични за жените или съответно за мъжете. Определението се базира на направени изследвания, които показват, че дадени роли или стереотипи възпроизвеждат нежелани и вредни практики и допринасят да се направи насилието срещу жени приемливо. За да се преодолеят тези обществено приети роли на половете, член 12 (1) от Конвенцията формулира изкореняването на предразсъдъците, обичаите, традициите и други практики, основани на идеята за малоценност на жените или на стереотипните роли на половете, като общо задължение за предотвратяване на насилието.На други места в Конвенцията се призовава за тълкуване на насилието срещу жени и домашното насилие от гледна точка на половете като основа за всички мерки за защита и подкрепа на жертвите. Това означава, че тези форми на насилие трябва да бъдат разгледани в контекста на преобладаващото неравенство между жените и мъжете, съществуващите стереотипи, ролите на половете и дискриминацията срещу жените, за да се отговори адекватно на сложността на явлението. Също така Обяснителният меморандум към Конвенцията изрично посочва, че терминът \"пол\", използван в тази дефиниция, не е предназначен да замести термините \"жени\" и \"мъже\", които се използват в Конвенцията.С оглед на гореизложеното и предвид предмета и целите на Конвенцията, не считаме, че въз основа на член 3, б. \"в\" от нея се налага промяна на член 46, ал. 1 от Конституцията на Република България, даваща дефиницията за брак, като по този начин може да се регламентират у нас еднополовите бракове.Що се отнася до изготвените нормативни промени, свързани с въвеждането на изискванията на Истанбулската конвенция в българското законодателство и по- конкретно на член 3, б. \"в\" от нея, на този етап не предвиждаме разписването на изрична дефиниция за \"пол\", а сме приели за достатъчно определението по § 1, т. 17 от Допълнителните разпоредби на Закон за защита от дискриминация. Счели сме за необходимо обаче да допълним признаците, въз основа на които се забранява всяка пряка или непряка дискриминация по чл. 4, ал. 1 от Закона за защита от дискриминация като добавим и \"полова идентичност\". Също така предвиждаме в чл. 2, ал. 1 и чл. 3, т. 2, т. 9 и т. 10 от Закона за защита от домашното насилие от думите \"фактическо съпружеско съжителство\" да отпадне \"съпружеско\". По този начин от една страна ще се въведе хармонизация в националната ни уредба, а от друга ще се отговори на изискванията на Конвенцията за защита срещу всички актове на физическо, сексуално, психологическо или икономическо насилие, които се случват в семейството или в домакинството. Такава защита ще получат не само бивши или настоящи съпрузи, но и лица, които съжителстват с партньори от същия пол, без обаче това да налага нормативно уреждане на еднополовите бракове.", "date": "2018.01.03", "title": "Правителството се събира, предстои скандал за третия пол"}
{"url": "http://www.novinite.bg/articles/155099/Poredica-katastrofi-na-bulRojen-v-Sofiya", "text": "Един човек е пострадал след поредица от катастрофи на бул.\"Рожен\" тази сутрин в София, съобщава . Човекът е с леки наранявания и е откаран в болница. Общо 9 автомобила са участвали в поредицата от инциденти. Вероятна причина за пътнотранспортните произшествия е разлятата на пътя строително-монтажна смес. Първият сигнал е подаден около 7:15 часа, предаде БНТ.", "date": "2018.01.03", "title": "Поредица катастрофи на бул.\"Рожен\" в София"}
{"url": "http://www.novinite.bg/articles/155085/Ekoministarat-otgovarya-na-vaprosi-za-Bansko", "text": "Министърът на екологията - с отговори за Банско. Нено Димов ще говори на живо във Facebook, а всеки, който поиска, може да му зададе своите въпроси, предаде Нова телевизия.Разговорът ще започне в 12:00 часа на обед. Връзката ще се осъществява през страницата на Министерството на околната среда и водите.Между празниците, правителството реши да даде зелена светлина за изграждане на втори лифт в Банско. Решението беше прието с вълна от протести на природозащитници и граждани, които са категорични, че в националните паркове не могат да се строят нови спортни съоръжения. ", "date": "2018.01.03", "title": "Екоминистърът отговаря на въпроси за Банско"}
{"url": "http://www.novinite.bg/articles/155117/Poveche-ot-polivinata-vneseni-lekarstva-u-nas-ot-ES-se-iznasyat-obratno", "text": "59 процента от внесените у нас лекарства от Европейския съюз се изнасят обратно. До този извод са стигнали пациентски и неправителствени организации, които за пореден път сигнализираха за застрашаващите последствия от реекспорта на лекарства.Оказва се, че са налице практики, при които дори аптеките продавали обратно лекарства на търговците на едро. Така се стига до липси на определени медикаменти у нас, като към момента пациенти нямат достъп до лекарство срещу заболяване на хипофизата, наречено акромегалия.\"Това лекарство се плаща на 100% от Здравната каса, скъпо е. Пациентът няма как да си го купи по друг начин. Няма как да отиде в Гърция или Турция да си го купи. Струва около 1600 лева на месец\" обясни Ваня Добрева, председател на асоциация „Хипофиза”.Тя допълни още, че фирмата износител е обявила 384 пъти намерения за износ на конкретно това лекарство. Самото лекарство е лесно за проследяване, тъй като всички пациенти се лекуват само в един център.\"Информацията, която имам е, че 30% от хората остават без лекарство всеки месец\", допълни Добрева.", "date": "2018.01.03", "title": "Повече от поливината внесени лекарства у нас от ЕС се изнасят обратно"}
{"url": "http://www.novinite.bg/articles/155119/Kak-da-se-predpazite-ot-gripa-v-sezona-mu", "text": "Във връзка с настъпващия грипен сезон Министерството на здравеопазването разпространи полезна информация за гражданите за това как да се пазят да не се разболеят.Грипът е заразно заболяване, което се наблюдава всяка година през есенно-зимния период. Причинява се от няколко вируса - А, В и С, които не могат да се различат симптоматично. Характерно е внезапното начало с втрисане, висока температура, общо неразположение, болки в мускулите и ставите. Периодът от заразяването до появата на първите симптоми е средно 2 до 5 дни. Заразяването става по въздушно-капков път – чрез кихане и кашляне, но вирусите са устойчиви във външната среда и могат да преживеят няколко часа върху повърхности и запрашена среда. Вирусите се предават от болни на здрави хора основно чрез секрета, който се отделя от носа и устата при кихане и кашляне. Честото измиване на ръцете и доброто проветряване намалява възможността за заразяване от околните предмети и повърхности.От МЗ съобщават и за възможните усложнения на грипа - Наблюдават се пневмонии, синуити, отити, миокардити и др. Най-уязвими за развитието на усложнения са малките деца и възрастните с хронични заболявания. Често това са вторични бактериални инфекции.Как да се защитим от грип?Ваксинирането със сезонна противогрипна ваксина е най-ефективният метод за предпазване от грипна инфекция. Противовирусните препарати се използват за лечение с цел намаляване продължителността на боледуване и риска от усложнения. Те са най-ефективни ако се приемат в първите 24 до 48 часа от появата на симптомите.Използването на антибиотици при вирусно заболяване, неусложнено с бактериална инфекция, е излишно и с нищо не помага на организма. Антибиотик може да се приема само след преценка от лекуващия лекар, спазвайки вида, дозата и продължителността на изписания препарат.Избягвайте близък контакт с болни лица. Избягвайте местата с много хора и масовите мероприятия. Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност. Използвайте хирургическа маска, ако имате такава възможност. При заболяване останете вкъщи, не ходете на работа или училище и не излизайте по други причини. Измивайте редовно ръцете си със сапун и вода, особено след кихане и кашлица.Покривайте устата и носа си с ръка или кърпичка за еднократна употреба при кашлица и кихане. След употреба изхвърляйте носните кърпички в кофата за битов отпадък.При липса на условия за миене на ръцете използвайте влажни хигиенни кърпички за ръце.­Почиствайте твърдите повърхности като дръжки на врати, телефони, дистанционни управления и други често с обикновен почистващ препарат.При липса на усложнения грипът се лекува в домашни условия с медикаменти, които облекчават симптомите и достатъчно количество течности.Не прибягвайте до самолечение. Потърсете медицинска помощ при първите симптоми.", "date": "2018.01.03", "title": "Как да се предпазите от грипа в сезона му"}
{"url": "http://www.novinite.bg/articles/155127/Tri-sluchaya-na-tuberkuloza-za-sedmica-v-Smolyansko", "text": "Три случая на туберкулоза са регистрирани само за седмица в Смолянско. Това става ясно от справката, изготвена от Регионалната здравна инспекция, която обхваща периода от 25 до 31 декември. В единия случай се касае за мъж от Девин, а в другите два - заболелите са жени от Неделино. „Мъжът е на 45 години, а жените са между 60 и 70 години. Няма никаква роднинска връзка между тях“, уточняват от РЗИ-Смолян. Няколко безплатни кампании за изследване на туберкулоза организира МБАЛ „Д-р Братан Шукеров“ – Смолян през 2017 г.  По последни официални данни акциите са обхванали 330 души. До края на ноември общо са регистрирани 25 човека болни от туберкулоза, което е под средното за страната. В Смолянска област от заболяването годишно се лекуват между 20 и 30 човека. Специалистите отчитат през последните години подобряване на откриваемостта на коварното заболяване. В тези данни не са включени резултатите от последните прегледи, които се проведоха в началото на декември. В последната седмица на декември са регистрирани още 19 случая на остри респираторни заболявания, два случая на ентероколит, 1 случай на вирусен хепатит тип А и 1 случай на варицела.", "date": "2018.01.03", "title": "Три случая на туберкулоза за седмица в Смолянско"}
{"url": "http://www.novinite.bg/articles/155108/Koga-shte-pochivame-prez-2018-g", "text": "След края на коледните и новогодишните празници на хората обикновено им отнема известно време да влязат отново в работен ритъм. Ако за вас това е трудно, може да се разведрите като насочите мислите си към планирането на следващата почивка. А ето и кога са неработните дни през 2018 г:- Първата почивка след зимните празници е около 3 март. Тази година официалният ни празник се пада в събота, което според новото правило означава, че ще бъдем компенсирани с още един ден почивка - 5 март.- През 2018 г. Великден се пада рано - на 8 април. Ще се почива както обикновено от Разпети петък до втория ден на Великден - от 6 до 9 април.- Месец май, който традиционно е изпълнен с много празнични дни, също дава възможност за почивки. 1 май (Денят на труда) се пада във вторник. С един ден отпуска - 30 април, може да заформите 4-дневна почивка от 28 април до 1 май.- Следващият голям празник - Гергьовден, пък се пада в неделя. Така около 6 май отново се получават три почивни дни - от 5 до 7 май.- Денят на българската просвета и на славяската писменост 24 май пък е в четвъртък. Ако си вземете в петък отпуск, може да се радвате на още един дълъг уикенд.- След тримесечна лятна отпускарска пауза, идва ред на празничния септември. Първият почивен ден е 6 септември - Съединението на България, който се пада отново в четвъртък и лесно може да се съчетае с един ден отпуска. 22 септември, когато честваме независимостта на България, пък е събота. Затова ни се полага и понеделникът - 24 септември, да е почивен.- И през 2018 г. коледните и новогодишните празници се очертават продължителни, като между тях ще има само два работни дни. Празнуването по Коледа започва на 22 декември и продължава пет дни - до втория ден на Коледа - 26 декември. Работни дни са само 27 и 28 декември. Почивката по Нова година пък се получава 4-дневна - от 29 декември до 1 януари.", "date": "2018.01.03", "title": "Кога ще почиваме през 2018 г."}
{"url": "http://www.novinite.bg/articles/155091/Dneven-horoskop-za-3-yanuari", "text": "Нещата покрай вас са доста объркващи. Повече, отколкото би трябвало да бъдат. Нещата, от които се нуждаете сега ще дойдат лесно, но трябва да мислите в перспектива. Вижте как околните се справят с нещата и се учете.Направете пауза. В последно време много бързате и правите всичко на пълни обороти. Ак забавите малко темпото, ще разберете, че всичко е много по-лесно отколкото вие мислите. Освен това ще вършите работата по-качествено.Днешният ден ще се състои от опити и грешки. Имате нужда някой да ви обясни какво се случва на по-дълбоко ниво. Но каквото и да чуете, няма да повярвате, без да сте го видяли с очите си.Ако сте представител на някоя от останалите зодии, можете да намерите своя дневен хороскоп .", "date": "2018.01.03", "title": "Дневен хороскоп за 3 януари"}
{"url": "http://www.novinite.bg/articles/155088/Sased-na-ubitoto-semejstvo-v-Novi-Iskar-tvardi-che-izdirvanata-Keti-e-namerena-martva", "text": "След петорното убийство в Нови Искър, разследващите са открили и издирваната Кети Кюхова. Това твърди съсед на семейството, който е влизал в къщата като вещо лице при огледа на съдебните лекари. Именно там чул и полицаите да получават информация, че тялото на жената е открито, както и семейната кола. „Като влязохме за огледа на съдебните лекари, взеха ни като вещи лица, по едно време получихме информация от следователя, че джипът е намерен в гората в близост”, заяви мъжът пред NOVA. Според него това е станало още снощи. „Намерили са я непосредствено до джипа. Убита е като другите”, заяви съседът. Попитан за евентуалния убиец, съседът заяви: „Нещо се чу за брата, който е подал сигнала”, заяви мъжът. Информацията не е официално потвърдена. От полицията засега са разкрили, че жертвите са мъж на средна възраст – Неделчо Юнаков, неговият син Георги (20 г.), доведената му дъщеря Нанси (16 г.), приятелят на тийнейджърката (18 г.) и нейната баба по майчина линия (72 г.). Телата им бяха открити във вторник вечерта, след като братът на Неделчо се обадил да каже, че няма връзка с тях. 44-годишната Кети Кюхова беше обявена за издирване. Тя е майка на 16-годишната Нанси и втора жена на Неделчо Юнаков. Обявен за издирване беше и семейният автомобил – джип BMW Х5.", "date": "2018.01.03", "title": "Съсед на убитото семейство в Нови Искър твърди, че издирваната Кети е намерена мъртва"}
{"url": "http://www.novinite.bg/articles/155103/Razkriha-narkolaboratoriya-v-Sliven", "text": "Лаборатория за производство на наркотични вещества разкриха в Сливен, информират от ОДМВР. На 2 януари, полицейски екип се отзовава на сигнал за силна музика в я квартал „Република“. Полицейските служители установяват трима мъже на възраст 33, 21 и 28 години, както и две момичета на 17 и 24 години, всички от Сливен. В хода на проверката единият от мъжете предава доброволно 3 броя хартиени пакетчета, съдържащи  бяло кристалообразно вещество, което при направения полеви тест е реагирало на метамфетамин. При последвалите действия в жилището полицейските служители намират изградена лаборатория за производство на наркотични вещества.  Иззети са прекурсори, предмети и вещества, необходими за производството. Всички за задържани. Работата по случая продължава. Образувано е досъдебно производство. ", "date": "2018.01.03", "title": "Разкриха нарколаборатория в Сливен"}
{"url": "http://www.novinite.bg/articles/155115/Prodaljava-razsledvaneto-na-petornoto-ubijstvo-v-Novi-Iskar", "text": "По неофициална информация в гората във вилната зона на Нови Искър е намерено и шесто тяло - на жената, която снощи беше обявена за издирване, предаде БНТ.След 10 часа тази сутрин в борова гора във вилната зона в Нови Искър в намерен джипът на убития мъж, но се предполага, че е шофиран от търсената до този момент 44-годишната жена Кети Николова. Районът е отцепен. Предното стъкло до шофьора е счупено. Струпани са много коли с полицейски кучета. Има специализирана техника за изтегляне на джипа. До момента от МВР не дават официална информация, че това е нейният труп.Още тази нощ на два курса са извозени труповете. Най-вероятно те са убити в новогодишната нощ.", "date": "2018.01.03", "title": "Продължава разследването на петорното убийство в Нови Искър"}
{"url": "http://www.novinite.bg/articles/155132/Neuredeni-smetki-sa-naj-veroyatnata-prichina-za-tragediyata-v-Novi-Iskar", "text": "Неуредени сметки са една от водещите версии на разследващите за кървавата баня в Нови Искър, съобщи Bulgaria ON AIR.Криминалистите предполагат, че и близък човек е бил допуснат в къщата, в която вчера бяха открити пет трупа.Още снощи стана ясно, че всички убити са от една фамилия. Сред жертвите липсваше само майката, 44-годишната Кети Кюхова, която бе обявена за издирване заедно със семейния джип. Днес стана ясно, че автомобилът е открит, а съсед разказа, че до него е намерено и тялото на жената.От МВР обаче все още не потвърждават официално тази информация.Автомобилът на убитото семейството е открит във вилна зона в близост до населеното място, съобщиха разследващи.До този момент все още не е ясно каква точно е съдбата на Кети. Ако се окаже, че жената е шестата жертва, ще отпадне вероятността тя да е извършител или поръчител на кървавата баня. Водеща остава версията за неуредени сметки на мъжа.Това, което още са установили разследващите към този момент е, че убийството е станало преди семейството да седне на празничната трапеза, защото масата не е била сложена.Предполага се още, че близък до хората човек е бил допуснат в къщата.", "date": "2018.01.03", "title": "Неуредени сметки са най-вероятната причина за трагедията в Нови Искър"}
{"url": "http://www.novinite.bg/articles/155136/44-godishnata-Keti-Kyuhova-sashto-zastrelyana", "text": "44-годишната Кети Кюхова е намерена убита и хвърлена в кладенец, дълбок два метра, научи NOVA. Тя е била застреляна, както и останалите членове на семейството й.Кладенецът се намира на метри от мястото, където беше открит джипът на семейството.С това жертвите на жестокото убийство в Нови Искър стават 6. Във вторник в дома на семейството бяха открити телата на мъжа на Кети Кюхова - Неделчо Юнаков, на неговия син Георги (20 г.), на дъщерята на Кюхова - Нанси (16 г.), на приятеля на тийнейджърката (18 г.) и нейната баба по майчина линия (72 г.).Цяла нощ разследващите правиха огледи на къщата, в която бяха открити телата на петимата застреляни. А Кети Кюхова беше обявена за издирване.Тази сутрин стана ясно, че е намерен джипът на семейството. Стъклото до шофьорското място е счупено, на негово място има найлон. В близост до автомобила журналисти намериха тефтерче, в което са написани задължения – сметки за ток, към мобилни оператори. Предполага се, че то е на Кюхова. В него е споменато и името на Неделчо. Все още няма информация за заподозрян за жестокото престъпление.  ", "date": "2018.01.03", "title": "44-годишната Кети Кюхова - също застреляна"}
{"url": "http://www.novinite.bg/articles/155140/Zastrelyaniyat-priyatel-na-Nansi-tryabvalo-da-bade-drugade-na-Nova-godina", "text": "Обадих се на сина си в 0:10 ч. на Нова година и някой ми затвори. След това вече телефонът му беше изключен. Това разказа пред \"24 часа\" Стефка, майка на убития в Нови Искър Боби - приятел на 16-годишната Нанси.   Той бе застрелян заедно с приятелката си Нанси, с доведените й баща и брат Недялко и Георги, както и баба й. Майка й Кети пък бе убита и захвърлена в кладенец край градчето.   \"Синът ми е убит професионално с един куршум между очите и два или три в тялото. Бащата на Нанси е прострелян над 10 пъти\", разказа майката на Боби. Синът й трябвало да е на новогодишно парти при приятел, но в последния момент променил плановете си без да уведоми семейството си.   Убиецът е професионалист и дори е почистил в къщата, обясни пък бабата на момчето Корнелия. И двете жени обясниха, че полицията не им дава информация за случая. Според тях причина за зверското убийство са родителите на Нанси, които те не познавали.", "date": "2018.01.03", "title": "Застреляният приятел на Нанси трябвало да бъде другаде на Нова година"}
{"url": "http://www.novinite.bg/articles/155102/Rekordno-niska-rajdaemost-prez-2017-g", "text": "Изминалата 2017 г. е поставила печален рекорд по отношение на раждаемостта, показват регистрите на здравното министерство. Докъде ще ни доведе тази стряскаща тенденция и има ли начин да се справим с тази демографска катастрофа?По думите на председателя на ПП \"Възраждане\" Костадин Костадинов това е най-ниската раждаемост от 1878 г., въобще откакто съществува Третата българска държава.\"Истината е, че България умира. Всяка година започва с новината за рекордно ниска раждаемост, но явно никой не обръща внимание. Догодина сигурно ще паднем и под сегашната граница\", категоричен бе Костадинов в студиото на \"България сутрин\".Според него ниската раждаемост е факт, защото България има \"най-дивашката и антиобразователна политика\" в момента заради т. нар. делегирани бюджети към училищата.\"Тези делегирани бюджети са превърнали училищата в едни търговски дружества. Колкото повече деца има в дадено школо, толкова повече пари се вливат. Ако обаче учениците паднат под 50, то тогава държавата закрива училището. Тази година българското правителство е закрило 82 учебни заведения и точно толкова села са оставени без бъдеще\", отбеляза политикът.Анализаторът Михаил Константинов уточни, че картината е още по-страшна, защото голяма част от тези 55 хил. новородени през 2017 г. са от семейства, където образованието не е на почит, а българският език не е роден.\"Направили сме прекалено много грешки през годините. Държавата плаща на дете да ходи да се образова, но вместо това, родителите му го пращат да проси, защото е по-изгодно. Другият фактор за ниската раждаемост е, че много хора напускат страната. Ако част от българите решат да не заминат за чужбина и останат - то има шанс за България\".Константинов смята, че проблемът може да е свързан дори с конспиративната теория, че някой не иска на територията на България да се раждат повече деца, защото \"е хвърлил око на страната ни\".", "date": "2018.01.03", "title": "Рекордно ниска раждаемост през 2017 г."}
{"url": "http://www.novinite.bg/articles/155129/Predstoi-pikat-na-parviya-zvezdopad-za-godinata", "text": "В нощта на 3 януари и ранните часове на 4 януари астрономическите ентусиасти могат да наблюдават пика на първия \"звездопад\" за годината, пише в. \"Дейли експрес\". Метеорният поток Квадрантиди е активен от края на декември до втората седмица на януари. Максимумът му обикновено е около 3 или 4 януари. В пика на метеорния поток могат да се наблюдават между 50 и 200 падащи звезди на час. Звездният дъжд се вижда най-добре от северното полукълбо. За разлика от другите метеорни потоци, максимумът на които продължава около два дни, пикът на Квадрантидите трае само няколко часа. Радиантът на метеорите от този поток (привидната точка, от която се появяват) е между съзвездията Воловар, Дракон и Херкулес.За съжаление небесният спектакъл ще бъде засенчен от светлината на най-голямата суперлуна за 2018 г. Метеорният поток Квадрантиди дължи името си на \"покойното\" съзвездие Квадранс Муралис (Стенен Квадрант). То остава извън списъка със съзвездия, изготвен през 1922 г. от Международния астрономически съюз. Тъй като метеорният поток вече е кръстен на въпросното съзвездие, наименованието му остава непроменено. Влизащите в състава на Квадранс Муралис звезди са \"разпределени\" между съзвездията Воловар, Дракон и Херкулес.Произходът на метеорния поток Квадрантиди остава загадка за астрономите, но се смята, че е свързан с астероида 2003 EH1. ", "date": "2018.01.03", "title": "Предстои пикът на първия „звездопад“ за годината"}
{"url": "http://www.novinite.bg/articles/155077/Aavtobusnata-katastrofa-v-Peru-vze-desetki-jertvi", "text": "Най-малко 48 са жертвите от автобусната катастрофа в Перу, предаде Асошиейтед прес, като се позова на полицията.57 души пътували към столицата Лима в автобус, който бил ударен от трактор и пропаднал в урва, движейки се по опасен участък от магистрала, наречен \"Дяволската дъга\". Там пътят е тесен, със стръмни завои и често покрит с мъгла. Автобусът се преобърнал и паднал на покрива си върху тясна плажна ивица до Тихия океан, до която няма път.Спасители продължили и през нощта да търсят оцелели в трудно достъпния район на около 70 км от Лима. Пожарникари и полицаи успели да транспортират петима тежко ранени в близка болница. Повечето пътници в автобуса се връщали в Лима след като отпразнували Нова година извън столицата.Министърът на транспорта Бруно Гиуфра каза, че по първоначални данни и двете превозни средства са се движели с голяма скорост, когато са се ударили=", "date": "2018.01.03", "title": "Аавтобусната катастрофа в Перу взе десетки жертви"}
{"url": "http://www.novinite.bg/articles/155089/Pred-grajdanska-vojna-li-se-namira-Iran", "text": "Безпрецедентни протести в Иран. За по-малко от седмица жертвите са най-малко 20, а задържаните - стотици. За дни отправяните послания от икономически прераснаха и в политически. Пред гражданска война ли е Иран? Социално недоволство, бунт срещу диктатурата или чужди сили стоят зад безредиците? „Това, което се случва в Иран, е вътрешна иранска работа. Икономическата обстановка е едно от нещата, с които трябва да обясним нещата, които се случват в страната, защото положението в иранската икономика не е много добро. Всъщност, има ръст на икономиката на Иран в последните години, но се покачват и цените”, коментира журналистът Георги Милков. ", "date": "2018.01.03", "title": "Пред гражданска война ли се намира Иран"}
{"url": "http://www.novinite.bg/articles/155094/2017-g-e-naj-bezopasnata-v-istoriyata-na-grajdanskata-aviaciya", "text": "Отминалата 2017 година е била най-безопасната в историята на гражданската авиация. Това посочват две организации, специализирани в областта на авиационната сигурност.През 2017 г. са станали 10 самолетни произшествия с пътнически и транспортни самолети, при които са загинали общо 44 души. Този показател е рекорден от 1946 г. насам.В същото време през изминалата година общият брой на полетите на гражданската авиация възлиза на повече от 36 милиона.", "date": "2018.01.03", "title": "2017 г. е най-безопасната в историята на гражданската авиация"}
{"url": "http://www.novinite.bg/articles/155101/Britanki-pohapvat-parjeni-kartofki-za-da-zabremeneyat", "text": "Според проучване, публикувано в британския сайт за родилки Channel Mum, три процента от британките ядат пържени картофи, за да забременеят, предава БТА.На  въпроса \"какво трябва да се направи след секс за бързо забременяване\", 3 процента от дамите на Острова са отговорили, че трябва да се похапват пържени картофки, пише в. \"Метро\"Петдесет и осем на сто от кореспондентките залагали на правенето на движенията \"велосипед\" с краката във въздуха три минути след половия акт. Един процент от анкетираните пък залагали на това мъжете да носят предварително замразено бельо.", "date": "2018.01.03", "title": "Британки похапват пържени картофки, за да забременеят"}
{"url": "http://www.novinite.bg/articles/155080/Sociolog-Problemat-ni-s-korupciyata-e-che-nie-ne-se-borim-s-neya", "text": "България във фокуса на Европа. Тежки или леки 6 месеца ни очакват, има ли горещи картофи за българското европредседателство и има ли опасност да се изложим пред чужденците?„Ние имаме проблем с корупцията. Нашият проблем не е, че корупцията съществува. Няма кътче на планетата, където да няма корупция. Нашият голям проблем с корупцията е, че ние не се борим с нея. И тук стигаме до голямата тема за ветото, за антикорупционния закон”, заяви в студиото на „Здравей, България” социологът Кънчо Стойчев.По думите му от гражданска гледна точка има три неща в антикорупционния закон, които са притеснителни.„Първо – контролът, кой кого контролира. Ами отново назначаваме вълкът да пази агнетата и после се чудим защо е празна кошарата. Тази партия или коалиция, която управлява – днес ще бъде една, утре ще бъде друга, но по този закон тя ще решава какво да бъде разследвано и държи ключа. Второто, което е безобразно в този закон, са всички онези възможности законът да бъде използван за политическа разправа по чисто субективни причини. И третото – липсата на защита на хората, които ще подават сигналите”, обясни социологът Кънчо Стойчев.И заключи: „Това показва, че тези хора, които искат антикорпционния закон да мине в тази му форма, нямат никакво намерение да се борят с корупцията”.", "date": "2018.01.03", "title": "Социолог: Проблемът ни с корупцията е, че ние не се борим с нея"}
{"url": "http://www.novinite.bg/articles/155104/Poreden-no-slab-zemen-trus-e-useten-v-Severna-Garciya", "text": "Пореден, но слаб  с магнитуд 3,9 по Рихтер е регистриран снощи в района на , Северна Гърция, според института по геодинамика в Атина.Епицентърът на труса е бил на 28 километра от града на дълбочина десет километра. Гръцки учени смятат, че сеизмичната активност в района на Килкис и Дойранското езеро отслабва след вчерашната серия от трусове, най-силният от които бе с магнитуд 4,7 по Рихтер.", "date": "2018.01.03", "title": "Пореден, но слаб земен трус е усетен в Северна Гърция"}
{"url": "http://www.novinite.bg/articles/155105/Izdatelite-na-Playboy-obmislyat-da-sprat-legendarnoto-majko-spisanie-ot-pechat", "text": "Американският вестник посочва, че ръководството на Playboy Enterprises \"сериозно се замисля за бъдещето на печатната версия на списанието, въпреки че окончателно решение още не е прието\".Контролният пакет акции на Playboy Enterprises се притежава от компанията Rizvi Traverse, като управителят на издателя на списанието Бен Кон е партньор във фирмата. Хю Хефнър, който почина през септември 2017 година, притежаваше 35% от Playboy Enterprises. Сега този дял е в ръцете на неговите наследници.\"Уолстрийт джърнъл\" пишат още, че между Хефнър и Rizvi Traverse имаше уговорка, според която печатната версия на Playboy няма да бъде прекъсната, докато основателят на списанието е жив.Списанието Playboy излиза в повече от 20 страни. Първият тираж в САЩ датира от 1953 година. ", "date": "2018.01.03", "title": "Издателите на Playboy обмислят да спрат легендарното мъжко списание от печат"}
{"url": "http://www.novinite.bg/articles/155111/Balgarka-martva-v-Kefaloniya-sled-satanistki-ritual", "text": "Жесток сатанински ритуал е причината за ужасяващата смърт на 23-годишната Лили Ботушева и 30 годишният й приятел – германец, на гръцкия остров Кефалония. Десетки свещи, медальон със символа на Пентаграмата, както и различни други предмети и изображения от езически ритуали са открити в къщата на ужаса, съобщи Български новини.Супер Луната на Нова година е използвана от последователите на черна магия и жертвени ритуали. Силата на Луната и Луцифер накарали двамата да се самоубият с нож и да предложат душите си на Сатаната. Телата са открити в локви кръв от бременната собственичка на къщата, наета за празниците от двамата самоубийци. Момичето било полуголо на дивана с прерязани вени, а мъжът в ембрионална поза във ваната и забит в сърцето нож.Според съдебният лекар Ангелики Цола смъртта на момичето е настъпила преди тази на мъжа. Мъжът също е прерязал вените си, но след като смъртта се забавила, взел нож и го забил в сърцето си, допълва Цола, като уточнява че се очакват и токсикологичните резултати. Според местни жители Лили Ботушева и приятелят й почти не са излизали от къщата, за разлика от другите туристи. Българката е била обявена за издирване миналата година. По-късно тя се обадила на германските власти, че се намира в град Ерфрут. Двамата сатанисти са пристигнали на Кефалония с автомобил под наем с фалшиви номера. ", "date": "2018.01.03", "title": "Българка мъртва в Кефалония след сатанистки ритуал"}
{"url": "http://www.novinite.bg/articles/155113/Indiya-ogranichava-broya-posetiteli-na-Tadj-Mahal", "text": "Индия смята да ограничи броя на посетителите, които всекидневно идват да видят Тадж Махал в град Агра, в опит да съхрани емблематичния мавзолей от XVII в., който е най-голямата туристическа атракция в страната.Милиони, главно индийски туристи, посещават Тадж Махал годишно и броят им расте непрекъснато, тъй като пътуванията стават по-лесни.Според експерти, огромните тълпи ускоряват амортизирането на бялата мраморна гробница, която вече трябва да бъде редовно почиствана, за да не пожълтява от мръсния въздух и може да бъдат засегнати и основите ѝ.Ограниченията няма да засегнат чужденците, които плащат по 1000 рупии (16 долара) за вход.Обикновено индийците плащат само 40 рупии, но ще могат да си купят билет за чужденци, ако искат да заобиколят ограниченията.Тадж Махал е издигнат от моголския владетел Шах Джахан като гробница за любимата му жена Мумтаз Махал, която умира при раждане през 1631.Желаещите да видят главната крипта, където са грандиозните мраморни гробове на двамата съпрузи, покрити с полускъпоценни камъни, също ще плащат по-скъпо. Гробовете са от 17 в., но Шах Джахан и Мумтаз не са погребани в тях. Те са положени в отделна камера на по-ниско ниво.Решението за ограничаване на броя на посетителите беше взето след като на 31 декември петима души пострадаха в блъсканицата.Дневно Тадж Махал е посещаван от 10-15 хиляди души, но броят на посетителите е много по-голям през почивните дни и достига до 70 хиляди. През 2016 мавзолеят е бил посетен от около 6,5 млн. души, според статистика на правителството.Мавзолеят е изложен в на редица заплахи, сред които и пожълтяването от смога. През 2016 на задната стена се появиха зелени петна, за които беше обяснено, че са екскременти от насекоми.Властите вече са покривали паметника със специална глина, която извлича налепите и възстановява белотата на мрамора.", "date": "2018.01.03", "title": "Индия ограничава броя посетители на Тадж Махал"}
{"url": "http://www.novinite.bg/articles/155116/Jertvite-sled-valneniyata-v-Iran-sa-naj-veroyatno-20", "text": "Върховният водач на Иран аятолах Али Хаменей обвини чуждестранни врагове за антиправителствените протести, които започнаха преди около седмица. Вълненията обхванаха десетки градове в страната и се смята, че вече има над 20 жертви. Данните за тях са оскъдни, но днес властите съобщават, че десетки хиляди иранци са демонстрирали в подкрепа на правителството, предаде БНТ.В първия си публичен коментар за протестите иранският аятолах Али Хаменей не уточни кои външни сили стоят зад тях. Предполага се, че става дума за известните врагове - Израел, САЩ и съперникът от региона Саудитска Арабия. Движеща сила на протестите изглежда са млади хора от селските региони, недоволни от вдигането на цените и безработицата, смятат западни анализатори. Демонстрират и студенти в Техеран. Техният лозунг \"Реформатори и консерватори - играта свърши\", показва разочарование от всички политически сили. Медиите цитират и друг лозунг: \"Не Газа и не Ливан, моят живот е Иран\". Той показва гнева от въвличането на Техеран в много конфликти в Близкия Изток, което е твърде скъпо за страната. Има критики и срещу президента Хасан Рохани, който не оправда очакванията за подобряване на икономическото положение. Протестите нямат организация и водачи и е трудно е да се предвиди как ще се развият.", "date": "2018.01.03", "title": "Жертвите след вълненията в Иран са най-вероятно 20"}
{"url": "http://www.novinite.bg/articles/155118/Dvama-ruski-piloti-zaginaha-pri-katastrofa-na-boen-helikopter", "text": "Руски вертолет Ми-24 се е разбил заради техническа неизправност при изпълняване на полет над летището Хама в Сирия. Инцидентът е станал на 31 декември, съобщиха от руското министерство на отбраната, предаде БНТ.„Двамата пилоти са загинали при опит за твърдо кацане на 15 км от летището. Бордовият техник на вертолета е ранен, той е евакуиран на летището Хмеймим, където му е оказана необходимата медицинска помощ“, се казва в съобщението.По хеликоптера не е стреляно, уточниха още от руското министерство на отбраната.", "date": "2018.01.03", "title": "Двама руски пилоти загинаха при катастрофа на боен хеликоптер"}
{"url": "http://www.novinite.bg/articles/155123/Ajfelovata-kula-be-zatvorena-zaradi-buryata-Elinor", "text": "Айфеловата кула бе затворена днес за посетители заради силните ветрове, които връхлетяха френската столица, съобщи компанията, която е оператор на най-известната забележителност  в Париж, информира \"Франс прес\". Западната, северната част на Франция, както и парижкият район бяха засегнати днес сутринта от бурята \"Елинор\", която предизвика многобройни прекъсвания на електрозахранването и нарушения във въздушния транспорт. По обед тя се насочи към източната част на страната.\"Силни пориви, достигащи до 100 км в час, принудиха компанията да не отваря днес Айфеловата кула за посетители, чийто брой всяка година е над 6 милиона души. Поради съображения за сигурност Айфеловата кула не отвори днес сутринта\", уточни говорител на компанията оператор.Елинор е четвъртата буря, която връхлита Франция от началото на декември, след Ана Бруно и Кармен, припомня \"Франс прес\".   ", "date": "2018.01.03", "title": "Айфеловата кула бе затворена заради бурята \"Елинор\""}
{"url": "http://www.novinite.bg/articles/155107/Otnovo-opashka-pred-BNB", "text": "Втори ден опашка пред БНБ за безценната монета от 10 лева, пусната в чест на Българското председателство на Съвета на ЕС. Още вчера започна опашката пред БНБ, като в обедните часове, тя започваше от сградата на ЦУМ. Българската народна банка вече пусна в обръщение 2 монети, посветени на българското европредседателство на Съвета на Европейския съюз. Едната е възпоменателна, а другата - обменна.Възпоменателната монета е с номинална стойност 10 лева. Тя е изработена от чисто сребро, с частично позлатяване. Тиражът й е ограничен – 3000 броя. Именно затова всеки ще може да си закупи само по една. Монетата вече се продава на касите на Българската народна банка в София, Бургас, Варна, Плевен и Пловдив на цена от 66 лева.Разменната монета от 2 лева е с тираж 500 000 броя. На гърба й е логото на българското европредседателство. От БНБ подчертават, че и другите емисии двулевки също остават законно платежно средство.", "date": "2018.01.03", "title": "Отново опашка пред БНБ"}
{"url": "http://www.novinite.bg/articles/155126/Otmeniha-poleti-ot-Letishte-Shiphol-v-Amsterdam", "text": "Бурен вятър наложи отлагането и анулирането на десетки полети от международното летище Схипхол в Амстердам, предава руската информационна агенция РИА Новости., потвърдиха представители на летището в социалната мрежа Twitter.По-рано бе съобщено, че ураганният вятър в Нидерландия е довел до изкореняване на дървета. Съобщава се за материални щети, предимно по покривите на домове. Един човек е пострадал. В няколко провинции на кралството остава в сила в оранжев предупредителен код за силен вятър.  ", "date": "2018.01.03", "title": "Отмениха  полети от Летище Схипхол в Амстердам"}
{"url": "http://www.novinite.bg/articles/155131/Zaev-Do-polojin-godina-shte-reshim-problema-s-imeto", "text": "През първата половина на тази година Република Македония е решена по същество и истински да се заеме с разрешаването на спора за името. Убеден съм, че е възможно да се намери решение на този спор, но за това е необходима готовност и от другата страна. Това каза македонският премиер Зоран Заев по време на пресконференция в сградата на Министерския съвет в Скопие. \"Точно поради тази причина реших да посрещна Новата година в Солун и да изпратя ясно послание, че ние сме политици, които искаме да отворим затворените врати\", каза още той. \"По този начин вярвам, че подобрявам общата атмосфера за разрешаването на този спор. Много ми беше приятно, че по време на моя престой в Солун лично ми се обадиха, както премиерът Алексис Ципрас, така и външният министър Никос Кодзияс. Всичко това потвърждава убеждението ми, че съществуват известни възможности за разрешаването на този проблем\", каза още македонският премиер и изрази убеждението, че \"2018 година може да бъде отлична за Македония\". \"Може да получим дата за започване на преговори за присъединяване към ЕС, но да получим и покана от НАТО за пълноправно членство в пакта\", подчерта Зоран Заев. Македонският министър-председател смята, че \"сега не е време за провеждане на нови избори в страната, а е време за работа\".", "date": "2018.01.03", "title": "Заев: До положин година ще решим проблема с името"}
{"url": "http://www.novinite.bg/articles/155135/Sblasaci-s-izraelski-voenni-v-Zapadniya-bryag", "text": "Палестински младеж бе убит от израелски войници по време на сблъсъци в Западния бряг, съобщи здравното министерство на Палестинската автономия, цитирано от Франс прес, цитирана от БТАМладежът, който е бил на 17 годишна възраст, е застрелян в село Дейр Нейзам, северно от Рамала. Той е 14-ия палестинец, който загина в резултат на насилието, което обхвана региона, след като американският президент Доналд Тръмп призна Йерусалим за израелска столица.Решението на Тръмп разгневи палестинците и предизвика критики от различни страни, отбелязва Франс Прес. ", "date": "2018.01.03", "title": "Сблъсъци с израелски военни в Западния бряг"}
{"url": "http://www.novinite.bg/articles/155133/Izrael-goni-nelegaln-migranti-s-finansova-pomosht", "text": "Израел съобщи, че от днес влиза в сила програма, която ще принуди близо 40 000 незаконно пребиваващи в страната мигранти да избират между експулсиране и затвор, предаде Франс прес, цитирана от БТА.В началото на правителствено заседание премиерът Бенямин Нетаняху изрази задоволство от предприемането на мярката, която цели \"да накара мигрантите, влезли в страната незаконно, да напуснат\"До края на март тези хора ще трябва да си тръгнат от Израел, а ако не го направят, ще подлежат на затвор за неопределен срок.По данни на израелското Министерство на вътрешните работи мярката се отнася за 38 000 души, главно еритрейци и суданци. Мигрантите, които се съгласят да си заминат, ще получат самолетен билет и близо 3000 евро.Израелското правителство негласно признава, че суданците и еритрейците не могат да се върнат в страните си в рамките на тази програма. Режимът в Еритрея е обвиняван от ООН в \"повсеместни и систематични\" престъпления срещу човечеството, а президентът на Судан Омар ал Башир е обект на заповеди за арест на Международния наказателен съд (МНС) за военни престъпления, престъпления срещу човечеството и геноцид, припомня АФП.Според израелски неправителствени организации, подкрепящи мигрантите, Израел е подписал споразумения с трети страни, в случая Руанда и Уганда, които трябва да приемат доброволно напускащите Израел мигранти.Повечето от тези мигранти са влезли в Израел от 2007 г. през египетския Синайски полуостров. Притокът им бе спрян, след като еврейската държава завърши изграждането на електронна ограда по границата с Египет.Израелските власти създадоха центрове за задържане в южната част на страната, където близо 1500 мигранти пребивават при полусвободен режим. Тези центрове ще бъдат затворени, а мигрантите, които откажат да си заминат, ще бъдат пращани в затвора.След 1 март мигрантите все още ще могат да напуснат доброволно Израел, но срещу по-малка сума. Онези, които откажат, ще отидат в затвора, предупреди вътрешното министерство. В комюнике министърът на вътрешната сигурност Гилад Ердан, ръководещ прилагането на програмата, подчерта, че Израел \"е решен да отпрати десетки хиляди мигранти, влезли нелегално в страната\".По официални данни през 2017 г. от Израел са отпътували 4012 незаконно пребиваващи мигранти, като 3332-ма от тях били от субсахарска Африка. ", "date": "2018.01.03", "title": "Израел \"гони\" нелегалн мигранти с финансова помощ"}
{"url": "http://www.novinite.bg/articles/155096/Otkriha-drevni-cennosti-i-orajiya-do-stenite-na-Troyanskiya-manastir", "text": "Древни ценности и оръжия са били открити до стените на Троянския манастир \"Успение Богородично\", съобщи игуменът на светата обител Величкия епископ Сионий. По думите му, при прокопаване на дренаж и разчистване на манастирското гробище, работници са намерили върхове на копия и стрели, сечени монети, пръстени, кръстчета и други предмети, предаде БНТ. Според него, след всеки дъжд пръстта се отмивала и излизали нови артефакти. Находките вече били изложени в обновения музей на манастира. Дядо Сионий каза още, че в костницата под олтара на храма имало древна колона с плоча върху нея, зазидана в основите му. Игуменът смята, че ако се направят нови проучвания, може да се окаже, че манастирът е съществувал много преди 1600-та година, когато се предполага че е основан. Епископ Сионий поясни, че чрез Светия синод на Българската православна църква ще се обърне към Министерството на културата, за да се предприемат необходимите действия за проучване, което по думите му, може да промени историята на светата обител.", "date": "2018.01.03", "title": "Откриха древни ценности и оръжия до стените на Троянския манастир"}
{"url": "http://www.novinite.bg/articles/155084/Shte-preobladava-znachitelna-oblachnost", "text": "Днес над страната ще има значителна облачност, но само на отделни места ще превали слаб дъжд, в планинските райони сняг. Още преди обяд облачността ще започне да се разкъсва и намалява, след обяд над много райони временно до слънчево, но вечерта от запад ще започне ново заоблачаване. Ще духа умерен, в Дунавската равнина временно силен запад-северозападен вятър, който вечерта ще отслабне. Понижението на температурите ще продължи и минималните ще са между 0° и 5°, а максималните - между 5° и 10°, в София около 4°.Атмосферното налягане ще бъде по-ниско от средното за януари и през деня ще се понижава.В планините ще духа умерен, временно до силен запад-северозападен вятър. Облачността през деня ще намалее, но преди обяд на места ще превали слаб сняг. Максималната температура на височина 1200 метра ще е около 3°, на 2000 метра – около минус 3°.Над Черноморието ще има предимно значителна облачност, но без валеж. Ще духа до умерен северозападен вятър. Максимални температури 8°-9°, близки до температурата на морската вода. Вълнението на морето ще бъде 2-3 бала.", "date": "2018.01.03", "title": "Ще преобладава значителна облачност"}
{"url": "http://www.novinite.bg/articles/155109/Top-10-na-naj-haresvanite-filmi-za-2017-g", "text": "Кои филми допаднаха най-много на аудиторията по света през тази година? Отговорът ни дава \"енциклопедията\" на киноманите iMDB.От сайта (който има 250 млн. уникални потребители на месец) са подготвили класация на най-популярните филми на база прегледи на страниците им. Под внимание не са взимани оценките на критиците или представянето в боксофиса, така че подреждането е представително само за нагласите на зрителите.10. Blade Runner 2049 (\"Блейд Рънър 2049\").9. Thor: Ragnarok (\"Тор: Рагнарок\")8. Alien: Covenant (\"Пришълецът: Завет\")7. Split (\"На парчета\")6. Justice League (\"Лигата на справедливостта\")5. Guardians of the Galaxy Vol.2 (\"Пазители на галактиката, част 2\")4. Logan (\"Логан\" - част от поредицата X-Men)3. Beauty and the Beast (\"Красавицата и Звяра\")2. Wonder Woman (\"Жената Чудо\")1. It (\"То)", "date": "2018.01.03", "title": "Топ 10 на най-харесваните филми за 2017 г."}
{"url": "http://www.novinite.bg/articles/155097/Stara-detska-gradina-se-prevrashta-v-zashtiteni-jilishta-v-Smyadovo", "text": "Стара детска градина в Смядово ще се превърне в две защитени жилища. тях трябва да бъдат настанени хора с психични разтройства. Стойността на начинанието е около 600 000 лв., а към момента вариантите за финансиране предполагат осигуряване на финанси от няколко източника. Кметът на Смядово Иванка Петрова посочи, че половината сума ще бъде осигурена чрез Фонд \"Енергийна ефективност\". По Проект „Красива България“ могат да бъдат ползвани до 180 000 лв., а останалите средства ще бъдат от община Смядово.Надявам се догодина по това време защитеното жилище да работи. Аз имам одобрението на Агенцията за социално подпомагане, което ще ми гарантира държавната издръжка, казва кметът.Самата детска градина е била продадена и в последствие купена обратно от общината чрез частен съдебен изпълнител. Освен развитието на услугата, в социалните жилища кметът на Смядово Иванка Петрова вижда и друг плюс - откриване на работни места.Шуменският университет е близо и има кадри за социалната сфера. Всяка година казвам на абитуриентите, че ако учат в това направление, мога да им осигуря работа още като студенти, казва кметът и посочва, че вече 3 момичета студентки работят като социални работници.Освен проекта за защитените жилища от ръководството на общината имат виждане и за преустроитсво на закрита детска ясла в дом за стари хора. По идеята се работи и ще се търси финансиране за ремонтни дейности и обзавеждане.", "date": "2018.01.03", "title": "Стара детска градина се превръща в защитени жилища в Смядово"}
{"url": "http://www.novinite.bg/articles/155139/Obshtinata-shte-eksperimentira-s-promeni-po-nyakoi-linii-na-gradskiya-transport", "text": "Считано от 1 януари 2018 г. до 30 юни 2018 г. \"експериментално ще въведе някои промени в експлоатацията на основни линии от масовия градски транспорт. Това съобщиха от пресцентъра на Столична община.   Промените ще бъдат въведени, както следва:   Автобусна линия №27 с удължен маршрут: от бул. \"Рожен\" през пътен възел \"Надежда\" до кръстовището с ул. \"Скопие\" и бул. \"Кн. Мария Луиза\", продължава по южния локал на бул. \"Кн. Мария Луиза\", надясно по бул. \"Ген. Николай Г. Столетов\", надясно по ул. \"Подполковник Калитин\", надясно по ул. \"Скопие\", по бул. \"Рожен\" и по маршрута си, двупосочно.  Автобусна линия № 384 ще се движи по различен маршрут: от летище \"София Терминал 2\", ул. \"Продан Таракчиев\", бул. \"Христофор Колумб\", наляво по бул. \"Проф. Цветан Лазаров\", надясно по бул. \"Копенхаген\", наляво по ул. \"Обиколна\" и по маршрута до обръщалото в жк \"Дружба 2\".   Автобусна линия № 184 ще се отдели от линия № 84. Линия № 84 ще остане да се движи по действащия маршрут, а линия № 184 ще бъде с маршрут: от ул. \"Ген. Гурко\" по маршрута на автобусна линия № 84 до кръстовище бул. \"Христофор Колумб\" - ул. \"Мими Балканска\", наляво по ул. \"Мими Балканска\" и бул. \"Брюксел\" до летище \"София Терминал 1\", обратно по бул. \"Брюксел\", ул. \"Мими Балканска\", ул. \"Продан Таракчиев\", летище \"София Терминал 2\", обратно по маршрута до кръстовище ул. \"Продан Таракчиев\" - бул. \"Христофор Колумб\" и наляво по бул. \"Христофор Колумб\" по маршрута на автобусна линия № 84 до ул. \"Ген. Гурко\".   Автобусни линии №№ 111 и 260 - с променен маршрут (само в посока бул. \"Цар Борис III\"): от спирка с код 2050 \"Ул. Монтевидео\", разположена на бул. \"Никола Петков\", автобусите да се движат в локалното платно на булеварда в участъка от ул. \"Букет\" до изхода от локалното платно срещу ул. \"Паскал Тодоров\" и по централното пътно платно по маршрутите си, като обслужващата спирка е изместената такава с код 0350 \"Бул. Никола Петков\" от централното в локалното платно срещу съществуващото положение при осигурена поддръжка на промененото трасе за МГТ при есенно-зимната експлоатация;", "date": "2018.01.03", "title": "Общината ще експериментира с промени по някои линии на градския транспорт"}
{"url": "http://www.novinite.bg/articles/155134/NAP-Sofiya-zapochna-da-zapechatva-obekti", "text": "Най-голям е броят им на територията на столицата. Информацията за предстоящи запечатвания се актуализира непрекъснато във връзка с активните контролни действия на  през ски сезона. При установено неиздаване на касова бележка, те на те могат да бъдат запечатани за срок до един месец независимо от предвидените в закона глоби или имуществени санкции. Ако собственикът или упълномощеното лице на обекта откажат съдействие при запечатването, служителите на  уведомяват прокуратурата, която предприема съответните действия по закон.", "date": "2018.01.03", "title": "НАП София започна да запечатва обекти"}
{"url": "http://www.novinite.bg/articles/155090/Klopkite-v-resheniyata-za-Pirin", "text": "За мнозина темата \"втори лифт на Банско\" и въобще развитието на Банско като туристически център отдавна е безвкусна дъвка. Но тя е пример за безпринципното ни ежедневие – това, което сме си построили сами и в което следваме само една пътеводна светлина – своята собствена изгода. Не мина много време, преди да почнат да излизат един по един капаните, които правителството заложи с решенията си за Национален парк \"Пирин\". Пред Нова телевизия, екоминистърът, който отрича глобалното затопляне, сам призна най-очевидният – че сегашният концесионер на ски зоната в Банско \"Юлен\" ще е с явно предимство, ако поиска да строи втори лифт. Думите на Нено Димов навяват мисли за едно от основните нарушения в икономическото битие, които Европейският съюз санкционира – нерегламентирана държавна помощ. Ще си проличи, ако и сега случаят е такъв – нали все пак Европейската комисия изрично казва, че се намесва, само когато има достатъчно доказателства за системно нарушение на законодателството на ЕС.3. Тъй като няма планове за новите или разширени ски писти и въжени линии, а \"съпътстваща инфраструктура\" може да включва всичко, решението какво да се строи ще зависи от единствения ПОДПИС НА МИНИСТЪРА на околната среда. Уточнение от Actualno.com – Нено Димов не отговори на изрично поставен на няколко пъти журналистически въпрос дали оттук-насетне той лично носи отговорността за съдбата на Национален парк „”. 4. Планът за управление трябва точно и ясно да казва какво и къде да се строи. ТОЙ НЕ Е РАМКОВ ДОКУМЕНТ, а конкретен. В Плана за управление има такива детайли като например \"Реконструкция на високопланински пастирски заслони в подотдели: 124-3, 162-7,1147-1\". Защо тогава за пистите и въжените линии и съпътстващата инфраструктура не се дават никакви детайли? 5. Съществена промяна на плана за управление не само изисква да се оцени какво ще е въздействието му върху биоразнообразието и околната среда, но и тази оценка да е отрицателна поради мащабите на потенциалните въздействия. Липсата на такава оценка е НАРУШЕНИЕ на Директивата за местообитанията и Директивата за екологична оценка на ЕС, от което следват наказателни процедури.\r\n", "date": "2018.01.03", "title": "Клопките в решенията за Пирин"}
{"url": "http://www.novinite.bg/articles/155086/Superbakterii-mogat-da-unishtojat-vsichki-rasteniya", "text": "Учени се опасяват, че агресивни бактерии могат да погубят до 350 вида растения в целия свят, съобщи Лайф, цитиран от БТА. Британски експерти смятат, че бактерията Ксилела фастидиоза (Xylella fastidiosa) може да унищожи повечето от най-разпространените растения. На тази мисъл ги навело загиването на няколко маслинови дървета в Италия.Специалистите от Кралското градинарско дружество във Великобритания уверяват, че опасната бактерия може да унищожи често срещани растения, като лавандула, розмарин, вишневи дървета. Бактерията Ксилела фастидиоза може да причини увреждания не само на растения от рисковата група, а и на редица селскостопански култури, като пшеницата и ечемика. По данни на учените, влиянието на супербактерията е асимптоматично - в определен момент стеблата и листата на растението се покриват с т.нар. изгаряния и няколко дни по-късно то загива.  ", "date": "2018.01.03", "title": "Супербактерии могат да унищожат всички растения"}
{"url": "http://www.novinite.bg/articles/155106/Lek-spad-na-cenata-na-petrola-v-sryada", "text": "Цената на петрола се смъкна леко по време на азиатската търговия в сряда, съобщава Reuters.Фючърсите върху лекия суров петрол отчетоха спад в цената си от 0,03% до 60,35 долара за барел. При сорта брент поевтиняването е с 0,11% до 66,50 долара за барел.Производството на петрол в САЩ нарасна с 16% от средата на 2016 г., като достигна 9,75 милиона барела на ден. Според Reuters вече се появяват опасения, че Русия не е спазила ангажимента си за намаляване на производството през 2017 г.", "date": "2018.01.03", "title": "Лек спад на цената на петрола в сряда"}
{"url": "http://www.novinite.bg/articles/155079/KEVR-Do-kraya-na-otoplitelniya-sezon-cenite-na-parnoto-i-toka-nyama-da-se-uvelichavat", "text": "До 1 април, когато е краят на отоплителния сезон, цените на парното отопление и електрическата енергия няма да бъдат увеличавани. Това увери в интервю за БТА председателят на Комисията за енергийно и водно регулиране доц. Иван Иванов.Според него водният сектор от години е бил недофинансиран, което не е позволило да се подобри качеството на питейната вода. По думите му по-същественото увеличение на ВиК услугите, което стана факт в края на 2017 г., трябва да навакса липсата на каквито и да било инвестиции в предшестващ дългогодишен период. В следващите 4 години ще има ценови корекции, които ще бъдат много по-малки.Председателят на КЕВР счита, че след 5 години България ще има напълно либерализиран пазар на електроенергия, което ще създаде конкурентна среда и няма да позволява резки скокове на цената на електроенергията. Според Иван Иванов енергийният сектор в последните години се стабилизира.", "date": "2018.01.03", "title": "КЕВР: До края на отоплителния сезон цените на парното и тока няма да се увеличават"}
{"url": "http://www.novinite.bg/articles/155093/Vijte-kade-nyama-da-ima-voda-na-4-yanuari-v-stolicata", "text": "На 4 януари 2018 г. (четвъртък), във връзка с подмяна на уличен водопровод на ул. „Йосиф Соколски“, жк. „Васил Левски“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:ул. „Летоструй“, ул. „Стоян Попов“, ул. „Рилска обител“, бул. „Ботевградско шосе“.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йосиф Соколски“ ъгъла с ул. „Баба Тонка“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.01.03", "title": "Вижте къде няма да има вода на 4 януари в столицата"}
{"url": "http://www.novinite.bg/articles/155095/S-kolko-shte-poskapne-jivotat-s-novite-ceni-na-toka-za-biznesa", "text": "Новата година започва със скок в цената на основни стоки и услуги. Причината - драстичното поскъпване на тока за бизнеса от 1 февруари. Фирмите, които произвеждат мляко, месо, яйца, хляб са силно притеснени. Какво показват разчетите на производителите и с колко повече ще плащаме за пълна  потребителска кошница?  Към момента бизнесът плаща средно около 70 лева за мегават. От следващия месец обаче цената се увеличава – с между 30 и 60%. Сега вариантите са два, твърдят от бизнеса. Първият е да се съкращават разходи, а вторият – да скачат цените. Средно с около 5 на сто ще поскъпнат продуктите в потребителската кошница.„Това се нарича инкриминален пазар на балансираща електроенергия. Това се нарича лошо управление. Не знаем дали поради некомпетентност или е зловредно управление. Но резултатът е този – за 9-месечието цената на производител на АЕЦ, ТЕЦ 2 и НЕК, е поскъпнала общо с 4,6%. От този процент до 40-50% разликата се плаща от търговците”, коментира в студиото на „Здравей, България” Васил Велев от Асоциацията на индустриалния капитал.Бизнесът е неспокоен от повишаването на цените на тока и вече има готовност за протести. „Обявихме готовност за съвместни протести между работодатели и синдикати”, добави Васил Велев.  ", "date": "2018.01.03", "title": "С колко ще поскъпне животът с новите цени на тока за бизнеса?"}
{"url": "http://www.novinite.bg/articles/155098/Neobhodim-e-nov-zakon-za-energetikata-smyata-Tasev", "text": "България се нуждае от нов закон за енергетиката. Това каза енергийният експерт проф. Атанас Тасев пред \"Фокус\".Според него крайната цел на новия закон трябва да той е да ясен и да служи за намаляване на бюрократичните проблеми.„Това би била една много съвременна и ефективна мярка от гледна точка на по-нататъшното развитие на енергетиката. Пред нас има нови предизвикателства, към които трябва да се добави влиянието на Парижкото споразумение по отношение на намаляване газовите емисии и емисиите на парникови газове. А също така трябва да се подготвим за предизвикателството, наречено електромобили и електротранспорт”, коментира проф. Тасев.", "date": "2018.01.03", "title": "Необходим е нов закон за енергетиката, смята Тасев"}
{"url": "http://www.novinite.bg/articles/155112/Petkov-400-000-raboteshti-balgari-shte-sa-s-po-visoki-dohodi-ot-tazi-godina", "text": "С увеличението на минималната заплата на 510 лв. от януари 2018 г. ще нараснат доходите на 400 хил. работещи българи. Това обяви социалният министър Бисер Петков.На въпрос дали това няма да затрудни работодателите и да ги принуди да закриват работни места Петков напомни, че 2/3 от работодателите са обявили, че ще увеличат възнагражденията тази година.За пенсионерите също е предвидено увеличение – от юли всички пенсии ще бъдат индексирани с 3,8%, а минималната пенсия става 207,6 лв. Таванът на пенсиите обаче остава 910 лв.От тази година повече родители ще имат достъп до детски добавки, увеличава са и размера на обезщетението за отглеждането на дете от 2 до 3-годишна възраст.Правителството планира да облекчи условията за персонална пенсия от 108 лева на деца с един родител и те да се отпускат и при много по-висок доход от сегашния.", "date": "2018.01.03", "title": "Петков: 400 000 работещи българи ще са с по-високи доходи от тази година"}
{"url": "http://www.novinite.bg/articles/155130/Izplashtaneto-na-pensiite-za-meseca-zapochva-na-8-yanuari", "text": "Изплащането на пенсиите през януари 2018 г. от Националния осигурителен институт ще започне в понеделник /8 януари/ и ще приключи на 22 януари, съобщиха от НОИ.Хората, върху чиито пенсии са наложени запори по реда на чл. 446 от Гражданско-процесуалния кодекс, ще имат промяна в размера на удръжката, продиктувана от определения нов размер на минималната работна заплата за страната, който от 1 януари 2018 г. е 510 лв. Те ще получат пенсиите си след 8 януари 2018 г. в зависимост от начина на изплащането им - с пенсионен запис, ако се изплащат чрез пощенска станция, или с превод по личната сметка, ако се изплащат чрез банка.", "date": "2018.01.03", "title": "Изплащането на пенсиите за месеца започва на 8 януари"}
{"url": "http://www.novinite.bg/articles/155092/Danachnite-pusnaha-cheren-spisak-s-obekti-krieshti-DDS", "text": "От началото на 2018 година Националната агенция по приходите (НАП) започва да публикува на своята интернет страница списъци с подлежащите на запечатване търговски обекти и тяхното местонахождение. Така ще е видно кой крие ДДС. Първият черен списък вече е качен и в него фигурират над 80 нарушители, уличени в данъчни прегрешения - магазини, заведения, сергии на пазари, автосервизи, хотели, складове, фризьорски салон, аптека и ателие за химическо чистене.Мярката със списъците е срещу опитите за заобикаляне на санкцията \"запечатване\", въведена през миналата година и особено активно прилагана при проверките по морските курорти през лятото. Данъчните инспектори вече имат право успоредно с глобите да затварят за срок до 30 дни заведения и магазини, които не издават касови бележки и крият обороти, пише expert.bg.НАП обаче установи, че нарушителите са намерили начин да заобикалят новата санкция - чрез скоростно прехвърляне на обекта на друга фирма, преназначаване на персонала, прехвърляне на касовите апарати и преподписване на договори с наемодатели и доставчици. Затова с последните промени в Закона за ДДС бе прието, че подлежащ на запечатване обект ще бъде затворен независимо от промяна на субекта, който го стопанисва - при условие че новият стопанин знае за санкцията. Именно затова НАП започва да публикува черен списък на местата, в които е установила криене на данъци - всеки да може да се информира. Остава в сила и досегашното залепяне на предупредителни съобщения на самия обект.От началото на годината в сила е още една промяна в Закона за ДДС, с която се запушва една от пробойните в облагането с този данък - избягването на регистрация по ДДС при достигане на 50 000 лв. оборот. Отново проверките това лято в морските курорти разкриха практиката големи търговски обекти да сменят собствеността си непосредствено преди достигане на оборота за регистрация по ДДС, с което избягват плащането на налога. Затова от тази година срокът за задължителната регистрация е силно съкратен - 7 дни след достигане на оборот от 50 000 лв. Старата разпоредба бе 14 дни след приключване на месеца, в който е достигнат прагът, което на практика даваше възможност фирмите да се бавят повече от месец.", "date": "2018.01.03", "title": "Данъчните пуснаха черен списък с обекти, криещи ДДС"}
{"url": "http://www.novinite.bg/articles/155138/MO-obyavi-19-vakantni-dlajnosti-za-oficeri-v-Suhopatni-vojski", "text": "Със заповед на министъра на отбраната Красимир Каракачанов са обявени 19 вакантни длъжности за офицери във военните формирования на Сухопътните войски, които следва да се заемат от лица, изпълнявали кадрова военна служба, предаде БГНЕС.Кандидатите за вакантните длъжности трябва да отговарят на изискванията на чл. 141, ал. 6 от Закона за отбраната и Въоръжените сили на Република България. В срок до 15 работни дни от публикуването на заповедта те трябва да подадат лично чрез структурите на Централното военно окръжие писмено заявление за кандидатстване. Вакантните длъжности са във военните формирования 24 150 – Стара Загора, 34 750 – Карлово, 26 400 – Благоевград, 24 490 – Асеновград, 22 220 – Сливен, 22 160 – Плевен, 28 610 – София и 24 620 – Свобода.Във военните формирования на Съвместното командване на силите: 48 960 – София, 22970 – София и 28860 – Горна Малина са обявени със заповед на министъра на отбраната общо 23 вакантни длъжности за военнослужещи - 10 за офицери, 2 за офицерски кандидати, 7 за сержанти и 4 за войници. Те също следва да се заемат от лица, изпълнявали кадрова военна служба. До 20 работни дни от публикуването на заповедта кандидатите за вакантните длъжности трябва да подадат лично чрез структурите на Централното военно окръжие писмено заявление за кандидатстване.Обявен е и конкурс за заемане на 50 войнишки длъжности в Националната гвардейска част в София. За приемане на военна служба могат да участват лица, завършили граждански средни или висши училища. Кандидатите за вакантните длъжности могат да подадат заявление в срок до 28 февруари 2018 г. до командира на Националната гвардейска част чрез структурите на Централно военно окръжие по местоживеене на постоянния си адрес.Армия и полиция в готовност за реакция заради дъждоветеИнформация за вакантните длъжности, необходимите документи и условията, на които трябва да отговарят кандидатите, е публикувана в интернет страницата на Министерството на отбраната в рубриките „Най-новото в сайта“ и „Документи – Обяви и конкурси“. ", "date": "2018.01.03", "title": "МО обяви 19 вакантни длъжности за офицери в Сухопътни войски"}
{"url": "http://www.novinite.bg/articles/155120/Pravitelstvoto-otpusna-dopalnitelni-15-mln-lv-na-BAN", "text": "Правителството одобри проект на споразумение между Министерския съвет и Българската академия на науките. С него двете страни се договарят да работят съвместно за по-силно обвързване на научната дейност и финансирането на БАН с конкретни обществено значими, секторни или институционални задачи, като същевременно започнат обсъждане на принципите за финансиране на Академията. Това съобщиха от правителствена информационна служба.Документът предвижда на БАН да бъдат предоставени допълнително 15 млн. лв. за 2018 г. за сметка на планираните в централния бюджет средства за наука. Средствата ще бъдат разпределени между звената на БАН въз основа на резултатите и оценката за научната дейност, информира БГНЕС. На Министерството на образованието и науката се възлага да изработи в сътрудничество с представители на научната общност механизъм за диференциран ръст на субсидията за стипендии на докторантите в зависимост от показателите от научната дейност и резултатите на научните организации и висшите училища. С участието на останалите министерства и на научната общност МОН ще изготви и предложи за утвърждаване от правителството проекти на национални научни програми за финансиране на научни дейности с потенциално висока обществена възвращаемост. ", "date": "2018.01.03", "title": "Правителството отпусна допълнителни 15 млн. лв. на БАН"}
{"url": "http://www.novinite.bg/articles/155114/Prez-2018-g-shte-rabotim-132-dni-samo-za-da-si-platim-danacite", "text": "Българинът ще трябва да работи малко над 132 дена, само за да напълни хазната с данъците си, изчисли Институтът за пазарна икономика. С други думи, денят на данъчната свобода ще настъпи на 13 май - тогава ще спрем да работим за държавата и ще започнем да се трудим за себе си.Датата е символична и показва кога държавната хазна ще се попълни, ако всичко изработено бъде незабавно изземвано – ние я наричаме Ден на данъчна свобода, а по-света е известна като Tax Freedom Day.Най-много дни ще работим, за да платим ДДС - 34. За акцизите ще са нужни близо 18 дни, а за осигуровките - 23 дни за социалното осигуряване и 9 за здравното. Приходите от подоходните данъци ще попълним за близо 12 дни, а тези от корпоративни – за малко над 8 дни. Още почти 8 дни труд ще са необходими, за да платим държавните и общинските такси.През 2018 г. българите ще изработват средно по около 289 млн. лв. за един календарен ден, показват изчисленията на база прогнозата на Министерството на финансите за БВП за страната за 2018 г. Консолидираните приходи (всички публични приходи за 2018 г., в т.ч. приходите по държавния бюджет, бюджетите на ДОО и НЗОК, както и приходите в общинските бюджети) в бюджета пък са официално заложени в рамките на 38,2 млрд. лева. Това означава, че през текущата година ще са необходими малко над 132 дни, за да се попълни хазната и да се подсигурят публичните харчове.Има няколко интересни момента в тези 132 дни. Първият от тях е, че живеещите в България ще получат помощ от европейските данъкоплатци, които ще ги \"отменят\" за малко над 8 дни работа към държавата. Става въпрос за заложените в бюджета близо 2,4 млрд. лв. помощи от ЕС. И така местните данъкоплатци ще работим до 4 май за държавата, а до 13 май ще бъдем отменени от европейските данъкоплатци. Въпреки това ИПИ определят 13 май за официална дата на данъчна свобода, тъй като тя с най-голяма точност отчита преразпределението през приходната част на бюджета.Традиционно през последните години в бюджета се залага дефицит, което означава, че държавата планира да харчи повече, отколкото събира като приходи. През последните две години обаче (2016 и 2017 г.) този дефицит не се реализира и бюджетите излизаха на излишък. Ако същият сценарий се приложи и за 2018 г., може и да няма дни за отработване.През последните години се наблюдава устойчива тенденция дните, нужни на българските данъкоплатци да попълнят тяхната част от бюджета, да идва все по-късно, което означава, че реално данъчната тежест в страната нараства, коментират от ИПИ.През 2018 г. се повишават осигурителната тежест (по-високи осигурителната вноска за пенсия и минимални осигурителни прагове) и акцизът върху цигарите. Тези мерки са на стойност около 450 млн. лв., тоест това е цената на по-високите данъци през 2018 г., която ще покрият данъкоплатците, пишат от ИПИ и отбелязват със съжаление, че през последните 10 години (след въвеждането на плоския данък през 2008 г.) у нас няма примери за намаление на данъчната тежест.Сметката разпределя тежестта върху абсолютно всички български граждани (включително деца, пенсионери и т.н.), но именно работещите понасят в най-голяма степен тежестта на хазната. За работещите българи данъчната тежест е близо 50%, тоест за тях Денят на данъчна свобода идва чак в края на юни, уточняват икономистите.", "date": "2018.01.03", "title": "През 2018 г. ще работим 132 дни, само за да си платим данъците"}
{"url": "http://www.novinite.bg/articles/155078/Psihiatar-za-tragediyata-v-Novi-Iskar-Ubijstvoto-e-izvarsheno-s-aptekarska-tochnost", "text": "„Убийството е извършено с аптекарска точност. Според мен това изключва версията за афект. По-скоро е хладнокръвно, премислено, подготвено убийство. Или този, който го е извършил е с тежка психопатия, или е плод на болестно променено съзнание”. Това коментира пред NOVA д-р Цветеслава Гълъбова, директор на държавната психиатрична болница „Свети Иван Рилски”.Във вторник вечерта в къща в Нови Искър бяха открити 5 трупа. Според разследващите всички са убити с по един куршум.Жертвите са мъж на средна възраст – Неделчо Юнаков, неговият син Георги (20 г.), доведената му дъщеря Нанси (16 г.), приятелят на тийнейджърката (18 г.) и нейната баба по майчина линия (72 г.). Същевременно МВР обяви за издирване 44-годишната Кети Кюхова. Тя е майка на 16-годишната Нанси и втора жена на Неделчо Юнаков. „Работеше при нас като санитар от няколко месеца. Интелигентно момче беше”, заяви д-р Гълъбова.", "date": "2018.01.03", "title": "Психиатър за трагедията в Нови Искър: Убийството е извършено с аптекарска точност"}
{"url": "http://www.novinite.bg/articles/155125/Carevec-se-rushi", "text": "Половин милион лева са необходими за укрепване на историческата крепост \"Царевец\" във Велико Търново. Зидовете й се рушат, информира БНР.От 200 хил. лева на половин милион лева се е увеличила сумата за спешни ремонти на зидовете. От Община Велико Търново, които вече 4 години стопанстват обекта не са предвидили финансиране на укрепителните дейности, заяви директорът на Регионалния исторически музей Иван Църов.\"Царевец има значителни проблеми, най-вече с оригиналните зидове, защото резките климатични промени, големите температурни разлики водят до изветряване на свързващия зидовете хоросан и оттам съответно и саморазрушаване\", заяви Църов. ", "date": "2018.01.03", "title": "\"Царевец\" се руши"}
{"url": "http://www.novinite.bg/articles/155128/Grigor-Dimitrov-i-Rajan-Harisan-sa-polufinalisti-na-dvojki-v-Brizbejn", "text": "Григор Димитров и Райън Харисън елиминираха местните любимци Ник Кирьос и Мат Рийд в двубой от 1/4 финалите на двойки на турнира в Бризбейн, Австралия, предаде БГНЕС. Българинът и партньорът му от САЩ спечелиха двубоя със 7-6, 7-6 след близо час и половина игра.Играта в мача беше много равностойна и атрактивна за зрителите, но и в двата тайбрека Гришо и Райън бяха перфектни и в първия дадоха само две точки на опонентите си, а във втория - три.Димитров и Харисън стартираха в надпреварата с победа над Лейтън Хюит и Джордан Томпсън с 6-3, 1-6, 10-5 във вторник.За място на финала техни съперници ще бъдат водачите в схемата Хенри Континен и Джон Пиърс (Финландия/Австралия), които не загубиха сет в предните си две срещи.На сингъл Григор започва в четвъртък по обяд с мач срещу австралиеца Джон Милман, с който нашият тенисист не е играл досега. Българинът ще направи опит да защити титлата си от миналия сезон в Бризбейн.  ", "date": "2018.01.03", "title": "Григор Димитров и Райън Харисън са полуфиналисти на двойки в Бризбейн"}
{"url": "http://www.novinite.bg/articles/155100/13-strahotni-neshta-koito-shte-se-sluchat-prez-2018-g", "text": "След празници човек често се чувства малко унил - вълненията са отминали, отново ще трябва да се потопим в сивото ежедневие.През 2018 г. обаче предстоят много интересни неща, затова имаме причина да я очакваме с нетърпение. Кои са те припомнят от CNN.1. Зимните олимпийски игри в Пьончан, Южна Корея3. Кралската сватба на принц Хари и Меган Маркъл4. Кралско бебе номер 3 за принц Уилям и Кейт Мидълтън5. Редица дългоочаквани филми - \"Черната пантера\", \"Отмъстителите: Война без край\", \"Джурасик свят 2\" и др.6. Ще стартират първите пътнически полети до Антарктида.7. Нова книга от поредицата \"Игра на тронове\"... може би. На Джордж Мартин не може да се разчита особено.8. Пробив в медицината - създадена бе шапка за охлаждане по време на химиотерапия, която намалява падането на косата. Ще започне да се прилага през 2018 г.9. От май 2018 г. ще се дава възможност за туристически гмуркания до останките на \"Титаник\".10. Твърди се, че от тази година обикновени хора ще могат да ходят и на Луната като туристи.11. Отваряне на капсула на времето. Helium Time Columns Monument в Амарило, щата Тексас, е спретната структура, която не само почита откриването на хелия, но и служи като изключително приятна капсула на времето. Когато паметникът е издигнат през 1968 г., вътре са поставени няколко капсули на времето, които да бъдат отворени след 25, 50, 100 и 1000 години. Така че през 2018 г. ще бъде отворена 50-годишната капсула.12. Новости в технологиите - сред тези, които ще навлязат, са терапевтична роботизирана котка, роботизирана бавачка, отпечатъци от уши вместо пръстови отпечатъци и др.13. Исторически годишнини - 100 години от края на Първата световна война, 50 години от приемането на Закона за гражданските права в САЩ и др.", "date": "2018.01.03", "title": "13 страхотни неща, които ще се случат през 2018 г."}
