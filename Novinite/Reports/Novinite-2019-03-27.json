{"url": "https://www.novinite.bg/articles/173148/Dve-novi-zashtiteni-zoni-sa-opredeleni-v-Rila", "text": "Министерският съвет взе днес решение за определяне на две нови защитени зони в Рила – за опазване на дивите птици - с код BG BG0002129 Рила буфер и за природните местообитания и дивата флора и фауна - с код BG0000636 Ниска Рила.С приемането на новите защитени зони в района на Рила България изпълни поетите ангажименти в изпълнение на решение на Съда на ЕС по дело С-97/17, както и на запитвания от страна ГД „Околна среда“ към ЕК по отношение на отстраняване на недостатъчности в мрежата Натура 2000 по Директивата за местообитанията за видовете кафява мечка и главоч, посочва в съобщението си правителствената пресслужба.", "date": "2019.03.27", "title": "Две нови защитени зони са определени в Рила"}
{"url": "https://www.novinite.bg/articles/173102/Borisov-svikva-IK-na-GERB-za-sadbata-na-Cvetanov", "text": "Днес председателят на парламентарната група на ГЕРБ се прибира от работно посещение в САЩ. Очаква се премиерът Бойко Борисов да свика извънредно Изпълнителната комисия на партията, която да реши каква отговорност ще понесе Цветанов за имотния скандал с евтини апартаменти. Според една от хипотезите вторият в ГЕРБ може да се оттегли от активната политика, но ще остане зам.-председател на партията, отговарящ за изборите и структурите.До момента заради аферата, вече има подадени и приети три оставки в кабинета \"Борисов\".", "date": "2019.03.27", "title": "Борисов свиква ИК на ГЕРБ за съдбата на Цветанов"}
{"url": "https://www.novinite.bg/articles/173103/Patriotite-ot-VMRO-davat-na-prokuror-DOST-za-antidarjavna-dejnost", "text": "Патриотите от ВМРО ще внесат сигнал до главния прокурор срещу партия ДОСТ заради антидържавна дейност.Това стана ясно от изявление на българския представител в ЕП и заместник-председател на ВМРО – Българско национално движение Ангел Джамбазки. Искането за признаване на каквото и да е малцинство на българска територия е недопустимо и противоконституционно, категоричен e Джамбазки.Реакцията на войводите идва в отговор на декларация и последвало изказване на Лютви Местан, в което той директно призова Конституцията на България да се промени така, че да признае национално турско малцинство. От ДОСТ даже обявиха, че ще стартират подписка в подкрепа на това тяхно искане.Патриотите от ВМРО няма да допуснат подобни антидържавни действия и още днес ще поискат главния прокурор Сотир Цацаров да предприеме необходимите действия в защита на държавността, териториалната цялост и единството на българската нация.Това не е първия сигнал на ВМРО срещу подобни провокации на протурската партия ДОСТ. Припомняме също, че държавата вече реагира като съдът прекрати регистрацията на сдружение с нестопанска цел „Асоциация Бату платформ“, което дари 100 000 евро на партия ДОСТ по време на предизборната кампания.Миналата седмица от . От областното ръководство на ВМРО пишат, че вероятно решението на ДОСТ е взето като популистки акт, целящ да сплоти определени групи от българското общество преди изборите за Европейски парламент и като своеобразна реплика на правителството в Анкара след .Всякакви опити за влияние на чужди държави в българския политически живот са недопустими и трябва да бъдат прекратявани незабавно.", "date": "2019.03.27", "title": "Патриотите от ВМРО дават на прокурор ДОСТ за антидържавна дейност"}
{"url": "https://www.novinite.bg/articles/173150/Shofor-e-v-bolnica-sled-katastrofata-na-AM-Trakiya", "text": "Шофьор е в болница, след катастрофата на 154 км на АМ Тракия днес. Както TrafficNews.bg съобщи, инцидентът е станал около 12.45 часа, малко след Белозем в посока Бургас.По първоначални данни камион Волво ударил странично и избутал към мантинелата изпреварващия го лек автомобил \"Ситроен\". В болница е откаран 55-годишният водач на камиона. Колата управлявал 48-годишен мъж. Двете моторни превозни средства са заели лявата лента. На място са два екипа на пътна полиция и представители на АПИ.До приключване на работата и преместване на автомобилите се пропускат в дясната лента за движение. Водачите да преминават с повишено внимание и да се съобразяват с указателните табели и разпорежданията на полицейските служители.", "date": "2019.03.27", "title": "Шофьор е в болница след катастрофата на АМ Тракия"}
{"url": "https://www.novinite.bg/articles/173106/Manolev-Prez-2017-g-registrirahme-rekord-v-targovskite-ni-otnosheniya-s-Egipet-stokoobmenat-ni-nadhvarli-1-mlrd-sht-d", "text": "Рекордна за търговските отношения между България и Египет е била 2017 г., като стокообменът е надхвърлил 1 млрд. щ. д., а салдото е било положително за нашата страна с реализиран износ от близо 630 млн. щ. д. Това стана ясно по време на среща между заместник-министъра на икономиката Александър Манолев и министърa на инвестициите и международното сътрудничество на Египет Сахар Наср. Двамата участваха и в откриването на двустранен бизнес форум, който вчера събра над 100 компании в Кайро. По време на разговора, българският заместник-министър подчерта, че през 2018 г. се наблюдава отстъпление в двустранната търговия, като основана цел на бизнес форума и посещението в Египет е да се набележат мерки за възобновяване на положителната тенденция и стартиране на нови проекти между бизнеса. „Вярвам, че бизнес форума е много добра възможност както да обменим информация, така и да стартират конкретни проекти между компаниите от двете страни“, каза зам.- министър Манолев.Двамата се обединиха около мнението, че договореното създаване на Бизнес съвет между България и Египет ще изиграе позитивна роля и ще допринесе за много повече контакти и връзки между бизнеса. България може да разшири присъствието си на египетския пазар както със стоки от хранително-вкусовата и фармацевтичната промишленост, така и на продукти с висока добавена стойност. Това подчерта зам.-министър Манолев по време на срещата си с Амр Насър, министър на търговията и индустрията на Арабска Република Египет. Двамата се договориха да се работи и за организиране на египетска бизнес делегация, която да посети България и да се запознае с възможностите за инвестиции в българските индустриални зони. Интерес от египетска страна има и за обмяна на опит в областта на автомобилостроенето и машиностроенето. Задълбочаване на партньорството в областта на отбраната и военно- промишленото производство бе обсъдено по време на среща на зам.-министър Манолев с министъра на военното производство на Египет д-р Мохамед Саид Ал- Асар и с председателя на Арабската организация за индустриализация Абделмомин Ал Тарас. Зам.-министър Манолев е в Египет начело на бизнес делегация включваща близо 40 наши компании. Визитата е част от официалното посещение на президента на Република България Румен Радев в Арабска Република Египет.", "date": "2019.03.27", "title": "Манолев: През 2017 г. регистрирахме рекорд в търговските ни отношения с Египет – стокообменът ни надхвърли 1 млрд. щ. д."}
{"url": "https://www.novinite.bg/articles/173083/Kaloyan-Pargov-Temata-za-daljimite-obezshteteniya-na-trakijskite-balgari-prodaljava-da-e-aktualna", "text": "Темата за дължимите обезщетения на тракийските българи продължава да е актуална. Това е кауза, която българските представители в Европейския парламент трябва да отстояват. Това заяви лидерът на БСП – София Калоян Паргов по повод Деня на Тракия и 106 години от Одринската епопея. „Този ден е свързан в историческата памет на българския народ с военния триумф на нашата армия, но и със спомена за последвалия геноцид, извършен над българите от Беломорска и Одринска Тракия. Със спомена за кланетата от Илиева нива и Маджарово, за 60-те хиляди погубени човешки животи и за над 300 000 тракийски бежанци, прокудени от родните им домове. Ето защо е важно да помним и почитаме тези мъченици“, заяви Паргов.Според него превземането на непревземаета Одринска крепост е пример за това, че когато една битка е в името на справедливостта, е възможно да се постигне и невъзможното. „Подвигът на българската армия край Одрин е записан с ярки букви в световната военна история. Тя е емблематичен пример за стоицизма на българските войни и жертвоготовността им в името на България“, убеден е лидерът на столичните социалисти. „Поклон пред подвига им!“, завърши Калоян Паргов.", "date": "2019.03.27", "title": "Калоян Паргов: Темата за дължимите обезщетения на тракийските българи продължава да е актуална"}
{"url": "https://www.novinite.bg/articles/173091/Lyutvi-Mestan-Konstituciyata-diskriminira-turcite-v-Balgariya", "text": "Конституцията на България трябва да се промени така, че да признае национално турско малцинство. Това заяви лидерът на партия ДОСТ Лютви Местан пред bTV.Като акт на дискриминация той посочи забраната за агитация на майчин език по време на избори. Според политика „ислямизиран българин” или „турскоезичен българин”, както самият той често бил наричан, са обидни квалификации.„Аз съм мюсюлманин, но преди това съм етнически турчин, част от българското национално малцинство в България. Ако конституциите на Украйна, Чехия, Унгария, Румъния, Македония, Албания, на всички балкански държави и на всички европейски държави признават безспорния факт, че 2000 българи могат да бъдат национално малцинство, а българската конституция отказва да признае очевадния факт, че над 1 млн. турци не са национално малцинство, това означава, че тази конституция не е справедлива и трябва да бъде променена”, каза Местан.Вчера от ДОСТ излязоха с декларация, с която поискаха България официално да признае, че има турско етническо малцинство на българска територия. Заявиха също така плановете си да проведат подписка с искане за законово признаване на статут на национално малцинство на членове и симпатизанти на ДОСТ.Местан беше категоричен, че в декларацията са подчертани три важни принципа, единият от които е за единството, неделимостта и териториалната цялост на България.„Осъждаме не просто всяка форма, но осъждаме дори мисъл и идея за сепаратизъм и автономия, като подчертаваме, че Възродителният процес остана ненаказан. Искаме официално, по закон, ако е необходимо и по конституционален ред да ни се уреди статута”, каза още лидерът на ДОСТ.Местан опроверга съмненията, че зад инициативата на партията му стоят сили извън България.", "date": "2019.03.27", "title": "Лютви Местан: Конституцията дискриминира турците в България"}
{"url": "https://www.novinite.bg/articles/173110/Premierat-Borisov-za-paketa-Mobilnost-Polagame-ogromni-usiliya", "text": "\r\nВ началото на заседанието на кабинета премиерът Борисов заяви, че правителството полага огромни усилия, за да защити справедливостта по пакета \"Мобилност\".\r\nБойко Борисов - министър-председател: Макар и много трудно, но продължаваме да печелим малки битки по пътя да защитим справедливостта във връзка с пакета \"Мобилност\". Вчера съм разговарял с много мои колеги, шефове на партии, но дето се вика, да не се радваме предварително, а точно обратното - да се надяваме, че при следващото гласуване всички евродепутати от България ще гласуват и ще са там. Засега успяваме, но то не е даром и е много трудно. Огромни усилия полагаме, да видим. Можеше всичко това да мине още оня ден, ако двама депутати от България бяха отишли да дадат гласа, ама за съжаление не стана.\r\n", "date": "2019.03.27", "title": "Премиерът Борисов за пакета \"Мобилност\": Полагаме огромни усилия"}
{"url": "https://www.novinite.bg/articles/173113/Krasimir-Parvanov-za-ApartamenGejt-Chist-sam-pred-savestta-si", "text": "„Чист съм пред съвестта си. Никой не е искал оставката ми – това е акт на моето съзнание. Не мога да си позволя след почти 30-годишен трудов стаж някой да хвърля петно върху името ми и върху Министерството на енергетиката”. Това заяви Красимир Първанов пред Нова Телевизия.Във вторник Първанов реши да се оттегли от поста си на заместник-министър на енергетиката в разгара на скандала с имотите на властта. Това се случи, след като стана ясно, че Той поясни, че постигнал ниската цена в личен разговор с фирмата продавач „Артекс”. На срещата бившият вече зам.-министър изтъкнал, че е редовен клиент на компанията, защото това било второто жилище, което купува от нея. Освен това, изтъкнал и някои недостатъци на новата сграда като шумното и доста застроено място, на което се намира.„Още през 2009 г. купих жилище от същата фирма. През 2018 г. отидох и се уговорихме за 650 – 700 евро за груб строеж”, каза Първанов. Той е категоричен, че не се е възползвал от служебното си положение при сключването на сделката. „Няма допирни точки между ресора ми и дейността на фирмата. Как би могъл заместник-министър на енергетиката да помогне на един такъв строител? Никак”, заяви Първанов.", "date": "2019.03.27", "title": "Красимир Първанов за \"АпартаменГейт\": Чист съм пред съвестта си"}
{"url": "https://www.novinite.bg/articles/173111/Stana-yasno-koga-Cvetanov-kaca-ot-SASht-sreshta-se-s-Borisov", "text": "Очаква се председателят на парламентарната група на ГЕРБ и зам.-председател на партията Цветан Цветанов да кацне около 13.15 часа на летище София, пише Novini.bg По неофициална информация веднага ще се види с премиера и лидер на партията Бойко Борисов. Очаква се след това да има изявления. Двамата ще обсъдят политическото бъдеще на зам.-председателя на ГЕРБ, след скандала с евтините апартаменти. Досега заради подобни сделки с постовете си се разделиха правосъдният министър Цецка Цачева, заместник-министърът на спорта Ваня Колева и заместник-министърът на енергетиката Красимир Първанов. Очаква се днес да се събере и Изпълнителната комисия на ГЕРБ.", "date": "2019.03.27", "title": "Стана ясно кога Цветанов каца от САЩ, среща се с Борисов"}
{"url": "https://www.novinite.bg/articles/173153/874-izvanredni-proverki-po-vreme-na-zimniya-turisticheski-sezon-izvarshi-BABH", "text": "Приключиха регулярните тематични проверки, които извършва Българската агенция по безопасност на храните (БАБХ) в курортите по време на зимния туристически сезон. За периода от 10 декември 2018 г. до 15 март 2019 г. контролните органи на БАБХ извършиха 874 извънредни проверки в заведения за обществено хранене, обекти за търговия на дребно с храни, туристически, подвижни, временни, сезонни, с дейност „кетъринг“ обекти, както и такива, предлагащи услугата „All inclusive“ на територията на Смолян, Благоевград, София-град и София-област. Съставени са 42 акта за установяване на административно нарушение. 132 са издадените предписания за отстраняване на установени несъответствия. Възбранени и насочени за унищожаване са около 330 килограма хранителни продукти от животински произход и готови за консумация кулинарни изделия, 22 литра прясно мляко и 14 литра бира без етикетировка и с изтекъл срок на годност. 2 са обектите спрени от експлоатация за постоянно.Тези с временно преустановена дейност за лоша текуща хигиена са също 2. Най-честите констатирани нарушения са свързани със сградов фонд и оборудване, неправилно етикетирани храни, търговия с храни без идентификационна маркировка за произход и годност, наличие на храни с изтекъл срок на годност, некоректно водене на записи по Системата за управление и безопасност на храните и лоша хигиена, извършване на дейност в обекти без регистрация по чл.12 от Закона за храните и липса на договори с лицензирани фирми за отстранявани на отпадъците, съгласно изискванията на Регламент ЕО/1069/2010. Целта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти в този период на годината в зимните ни курорти, както и да се предотврати всеки опит за злоупотреби от собственици на заведения и хотелиери.", "date": "2019.03.27", "title": "874 извънредни проверки по време на зимния туристически сезон извърши БАБХ"}
{"url": "https://www.novinite.bg/articles/173149/Kak-da-izberem-kachestveno-maslo-i-kakvi-sa-poleznite-mu-svojstva", "text": "Наскоро маслото загуби позицията си сред храната. Казват, че има много холестерол, вреди на фигурата и т.н. Но заслужава да се отбележи, че този продукт е един от найуважаваните сред тибетския народ и навярно знаете за тяхното добро здраве и дълголетие.Всъщност ползите от маслото за тялото ви са много големи. Но много често безскрупулни производители добавят растителни мазнини към него или дори правят обикновен маргарин вмесо него, така че този продукт е придобил лоша известност. За да може маслото да служи за добро здраве, то трябва да е с високо качество, пише zajenata.bg. Днес производителите са се научили да произвеждат продукти от най-нискокачествените суровини, животински мазнини се заменят със зеленчуци и дори маслото не е изключение. Ето защо, преди да говорите за ползите от природен продукт, трябва да знаете как да го изберете.Разберете кое е масло във вашата страна и кое е маргарин. Ако видите маргарин в масло, поставете този продукт настрана.  Съхранявайте маслото при температура не по-висока от 6 градуса. Срокът на годност не трябва да надвишава 30-35 дни. Ако продуктът се съхранява по-дълго, тогава той ясно съдържа специални добавки.Предпочитайте маслото във фолийни опаковки, а не хартия. На светлина, маслото става жълто, губи витамин А.Фолиевите опаковки пречат на този процес. Когато купувате масло на пазара, не се колебайте да го опитате. То трябва бързо да се стопи в устата ви и да не залепва към зъбите, както прави маргаринът. Също така обърнете внимание на рязането: то трябва да е сухо, плътно, лъскаво и без разслояване. Маслото трябва да има светло- жълтеникав оттенък, като през зимата естественото масло е по-светло, а през лятото по-тъмно. Това се дължи на качеството на тревата, която животните ядат. Но не трябва да е бяло или жълто. Естественото масло лесно се намазва върху хляба. Ако то се разпада, тогава има много вода в него вода. Качественият продукт ще се разтвари в еднаква локва, а фалшивата ще се стопи на буци. Маслото - най-лесно абсорбираният източник на витамин А, който е необходим за поддържане на работата на надбъбречните жлези и щитовидната жлеза. Потреблението на масло не води до наднормено тегло. В състава си мастни киселини, които се консумират от тялото само за енергия, а не за телесните мазнини. След консумирането на маслото има усещане за пълнота. Гладът намалява, което означава, че няма да преяждате. Маслото е чудесен източник на йод, чиято липса може да причини проблеми с щитовидната жлеза Маслото подобрява храносмилателния тракт. То намалява честотата на диария при деца и запек при възрастни. Хората, които консумират масло, са по-малко застрашени от инфаркт.Мастните киселини на маслото улесняват абсорбирането на такива важни витамини като А, Е, D, К. Дори се препоръчва да се готви с масло, а не на слънчогледово олио. За да не изгори маслото, трябва да добавите малко зехтин. Маслото е богато на антиоксиданти. Те намаляват възможността за развитие на рак и атеросклероза.", "date": "2019.03.27", "title": "Как да изберем качествено масло и какви са полезните му свойства?"}
{"url": "https://www.novinite.bg/articles/173124/Biser-Lazov-V-kabineta-na-Cvetan-Vasilev-sam-vijdal-advokat-Lazar-Karadaliev", "text": "Втори ден текат разпитите на основния свидетел на прокуратурата по делото КТБ Бисер Лазов.Специализираният съд все още не е задал своите въпроси към Лазов, който разказва за развитието на банката от създаването ѝ до фалита през 2014 година.Днес в залата Бисер Лазов говори за дейността на банката в периода от 2012 г. до затварянето ѝ през 2014 г., както и за личните отношения между Цветан Василев и директорите на КТБ.Лазов никога не е бил служител в банката, но така и не стана ясно откъде знае толкова много подробности. Според Лазов Василев е унижавал своите служители, а някои от тях даже са манипулирали инспекторите на банков надзор.Бисер Лазов отговори на някои от въпросите на журналистите, но целият разговор беше прекъснат от прокуратурата.На въпрос идвал ли е Делян Пеевски в кабинета на Цветан Василев или в банката, Лазов отговори: „Никога не съм виждал в кабинет или в банката Пеевски. Единственият, който съм виждал да седи наистина зад неговия, на неговото бюро, беше адвокат Лазар Карадалиев, който в месец юли 2014 г. дойде с екипа си, с охрана и седна в неговия кабинет. Целият си живец съм си дал за Василев, нямам неизпълнена задача, колкото и тя да е изглеждаше неизпълнима”.Очаква се, както вчера, и днес Бисер Лазов да остане в съдебната зала до затварянето на Специализираният съд.", "date": "2019.03.27", "title": "Бисер Лазов: В кабинета на Цветан Василев съм виждал адвокат Лазар Карадалиев"}
{"url": "https://www.novinite.bg/articles/173151/Promenite-v-pensionnata-formula-vneseni-v-NS", "text": "Депутати от ГЕРБ днес са внесли в НС предложенията за промени в Кодекса за социално осигуряване, свързани с промените в пенсионната формула. Те предвиждат до 1 януари 2023 година хората да могат да избират по коя формула /новата или старата/ да се пенсионират. Освен трите години - 1997-1999 година, които отпаднаха от началото на тази година от новата формула с предложения от 2018 година при обсъждането на проектобюджета на Държавното обществено осигуряване, в старата формула ще влизат и трите най-добри години преди 1997 година. Тяхното отпадане с начална дата 1 януари 2019 година беше заложено още през 2015 година при пенсионната реформа. Хората, които вече са подали заявление за пенсия или им е отпусната пенсия след 31 декември 2018 година, ще имат шестмесечен срок да поискат еднократно преизчисление. В тези случаи пенсията се отпуска в новия размер от същата начална дата.След 1 януари 2023 година ще се пресмята само осигурителният доход, натрупан след 1 януари 2000 година. \"Безспорно тази промяна облекчава значително процеса по отпускане на пенсиите както за лицата, които няма да е необходимо да се снабдяват с удостоверения за осигурителен доход, така и за осигурителната институция, която ще използва наличната информация за осигурителния доход на лицата в Регистъра на осигурените лица. Това от своя страна ограничава значително и възможностите за злоупотреби, за които в последните години неведнъж сме били информирани\", пише в мотивите на законопроекта.В мотивите се посочва още, че е важно обаче да бъде отчетено обстоятелството, че все още при много хора, които се пенсионират в момента, преобладаващият осигурителен стаж и съответния осигурителен доход са придобити преди 2000 г. Част от тях в този период са получавали високи трудови възнаграждения, върху които реално са били осигурявани, а впоследствие, в края на трудовата си кариера, поради различни причини, включително и да могат да натрупат необходимия осигурителен стаж за пенсиониране, са приемали по-нископлатена работа.", "date": "2019.03.27", "title": "Промените в пенсионната формула - внесени в НС"}
{"url": "https://www.novinite.bg/articles/173126/Biser-Petkov-90-hil-dushi-imat-pravo-na-polzvane-na-lichna-pomosht", "text": "90 хил. души имат право на ползване на лична помощ. Това каза министърът на труда и социалната политика Бисер Петков по време на брифинг след редовното правителствено заседание.„Очакваме, че правоимащите са 90 хил. души с увреждане, около 80 хил. души са пълнолетни и 10 хил. лица, които по Закона за лична помощ имат право на лична помощ, ще заявят съответно преминаване през индивидуална оценка на потребностите и да бъде определен съответстващия брой часове на асистентска подкрепа“, отбеляза той.„По отношение на другите правила - подчертавам до 31 март тази година, месечната подкрепа, служебно или на база заявление се даваше без да е необходимо да бъде извършена индивидуална оценка. След 1 април, за новите случаи за които изтичат съответните срокове или за тези, които имат право, но не са го заявили до 31 март, това ще стане след преминаване на индивидуална оценка“, посочи министър Петков.Министър Петков допълни, че около 1 300 служители ще бъдат ангажирани с извършване на дейности за индивидуална оценка на хората с увреждания. „В бюджета на Министерството на труда и социалната политика за тази година са предвидени 75 млн. за така наречените услуги в домашна среда, личен, социален и домашен помощник“, допълни той.", "date": "2019.03.27", "title": "Бисер Петков: 90 хил. души имат право на ползване на лична помощ"}
{"url": "https://www.novinite.bg/articles/173105/V-britanskiya-parlament-shte-glasuvat-seriya-ot-alternativni-planove-za-Brekzit", "text": "Днес британският парламент поема от правителството контрола върху дневния ред за Брекзит. Депутатите ще гласуват по серия от алтернативни планове за Брекзит. Съгласно предложението на депутата от Консервативната партия Оливър Летуин, което беше прието късно в понеделник вечер след гласуване в Камарата на общините, депутатите ще проведат така наречените „показателни гласувания“, за да се установи дали има консенсус по алтернатива на сделката на Мей. Това означава, че днес обичайният правителствен график ще отстъпи място на плановете на депутатите. Историците твърдят, че такава фундаментална промяна в отношенията между правителство и парламент не е наблюдавана от 1642 година. В късния следобед председателят на Камарата на общините Джон Бъркоу ще оповести кои опции за Брекзит ще бъдат обсъдени и след това гласувани, но се очаква сред тях да са и по-крайни варианти като оставане в митническия съюз и общия пазар, втори референдум или отмяна на Брекзит.Възможно е „показателни гласувания“ да има и следващата седмица. Резултатите от гласуването не са обвързващи и правителството не е задължено да променя стратегията си за Брекзит.", "date": "2019.03.27", "title": "В британския парламент ще гласуват серия от алтернативни планове за Брекзит"}
{"url": "https://www.novinite.bg/articles/173090/Sled-presledvane-Hvanaha-izvesten-avtokradec-v-Sofiya", "text": "Полицията в София задържа известен автокрадец, познат с прозвището Пери.Той е арестуван от спецотряда \"Кобра\" след преследване в квартал \"Хиподрума\", информира БНР.Операцията е проведена, след като познатият на полицията мъж е откраднал пореден луксозен автомобил в столицата. Той е отказал да спре на сигнал на служители на МВР.Започнало преследване. Така в операцията е включен спецотряда \"Кобра\". В резултат мъжът е заловен, но откаран в болница, тъй като при бягството се е ударил в автомобил на полицията.", "date": "2019.03.27", "title": "След преследване: Хванаха известен автокрадец в София"}
{"url": "https://www.novinite.bg/articles/173107/Specsadat-otstrani-ot-dlajnost-kmeta-na-Cherven-bryag-Danail-Valov", "text": "\r\nСпециализираният наказателен съд отстрани от длъжност кмета на Червен бряг Данаил Вълов по искане на Специализираната прокуратура.\r\n\r\n\r\n\r\n\r\n\r\n", "date": "2019.03.27", "title": "Спецсъдът отстрани от длъжност кмета на Червен бряг Данаил Вълов"}
{"url": "https://www.novinite.bg/articles/173115/SDVR-tarsyat-sobstvenicite-na-osem-otkradnati-velosipeda", "text": "СДВР търси собствениците на 8 велосипеда.Велосипедите са открити при специализирана полицейска операция на служители от СДВР, проведена на територията на София. За колелата се предполага, че са обект на престъпления, извършени в различни райони на столицата.Към настоящия момент за нито едно от тях не е подаден сигнал в МВР. На съхранение са в СДВР.Ако някой разпознае своя собственост, може да се обади на тел.: 02 9820169 или 0885009885.", "date": "2019.03.27", "title": "СДВР търсят собствениците на осем откраднати велосипеда"}
{"url": "https://www.novinite.bg/articles/173116/Kola-blasna-trigodishno-dete-v-Burgas", "text": "Тригодишно дете, изскочило внезапно на улицата в бургаския квартал \"Крайморие\", е блъснато от лек автомобил, управляван от 78-годишен мъж. Водачът се движел по ул. \"Хр. Арнаудов\" с несъобразена скорост, съобщи вестник \"24 часа\".Детето е прието в УМБАЛ Бургас с контузия на главата и комоцио, но без опасност за живота.Друг пътен инцидент е възникнал на бургаското кръстовище \"Демокрация\"-\"Гурко\". Кола със софийска регистрация, управляван от 79- годишен столичанин, отнел предимството на 88-годишен пешеходец, който пресичал на зебра. Възрастният мъж е с контузия на главата, сътресение на мозъка, фрактура на глезена и контузията на рамото. Настанен е в УМБАЛ Бургас.", "date": "2019.03.27", "title": "Кола блъсна тригодишно дете в Бургас"}
{"url": "https://www.novinite.bg/articles/173155/Predlojenie-za-praznicite-Velikden-i-Gergovden-Park-i-SPA-hotel-Markovo", "text": "Дългата серия от почивни дни покрай празниците, кара много хора от рано да започнат с плановете къде и с кого да ги прекарат. Тази година Великден в България ще бъде отбелязан на 28 април. Покрай големия празник ще бъде и първата за годината по-дълга серия от почивни дни. Така за празника ще се почива общо 4 дни - от петък, 26 април, до понеделник, 29 април включително.Много хотели вече представят своите изкусителни предложения, с което започнаха и запитванията за резервации.Един от хотелите, който първи обяви своите СПА пакети за Великденските празници е , разположен само на 2 км от Пловдив.Луксозният комплекс готви богата празнична програма и .Те са за 3 и 4 нощувки в дните от 25 април до 1 май с включени закуски и вечери на блок маса. Освен разнообразни  (вътрешен басейн с температура на водата от 31 градуса, парна баня, финландска сауна, инфраред сауна, джакузи, римска баня, релакс зона, студена стая) и  за най-малките посетители, гостите на хотела ще имат възможност да се насладят на една изключителна вечер с един от най-популярните комедийни актьори в България – Краси Радков.Той ще бъде специален гост на  на 28 април, като е подготвил специален репертоар от най-добрите си скечове, шеги, закачки и песни. Известен с уникалните си превъплъщения, той няма начин да не ви накара да забравите за проблемите и да се скъсате от смях!Всички, избрали да отбележат Великден в луксозния комплекс, ще бъдат посрещнати в, който предлага внушителна панорамна гледка към града на седемте тепета.От хотела готвят и празнична програма за 26 и 27 април, когато всички посетители ще имат възможността да се насладят на музикални изпълнения на живо от певицата Анастасия Баткова и музиканта Владимир Велков. Предвидено е и DJ парти.Вечерта на Великден ще бъде допълнена от томбола с награди и много изненади!\"Направете своята резервация, а  ще Ви предложи не просто почивка, а истинско изживяване!, обещават от най-добрия градски спа хотел за 2018 година. Всички условия на ПРОМОЦИОНАЛНАТА ОФЕРТА може да видите .ГергьовденПакет за 2, 3 или 4 нощувки с включени закуски, вечери на блок маса,  и закрит топъл басейн.Диджей парти е предвидено за 4 май, а за още добро настроение ще има и музикални изпълнения на живо от Анастасия Баткова и акомпанимент от Владимир Велков.На 5 май към празничната програма ще се включи и танцов ансамбъл, а всички гости ще могат да пробват късмета си в томбола с награди, а на 6 май ще има брънч. Всички условия на ПРОМОЦИОНАЛНАТА ОФЕРТА може да видите .Изберете  за Великден и Гергьовден и ще може да се възползвате и от (вътрешен басейн с температура на водата от 31 градуса, парна баня, финландска сауна, инфраред сауна, джакузи, римска баня, релакс зона, студена стая), а освен от стандартните стаи, вече са факт и новите попълнения на хотела -  делукс стаи и студиа, както и делукс и .За истински релакс в най-добрия градски СПА хотел на България, препоръчваме да си подарите и допълнителна емоция като резервирате специалната  – където уединението и романтиката са водещи в изживяването.Целодневно в хотела работят безплатен детски център и професионалните аниматори, които ще се грижат за комфорта и настроението на най-малките гости.", "date": "2019.03.27", "title": "Предложение за празниците Великден и Гергьовден: Парк и СПА хотел Марково"}
{"url": "https://www.novinite.bg/articles/173117/Marokanec-izbyaga-na-policiyata-v-Pirogov", "text": "Марокански гражданин се издирва, след като успя да избяга на придружаващия го полицейски патрул в „Пирогов”, предаде bTV.Около 3 ч. тази нощ мъжът бил открит от униформени в безпомощно състояние на столичната ул. „Ангел Кънчев. Паспортът на чужденеца се оказал изтекъл, при което бил задържан.Заради състоянието му мароканецът не бил отведен в районното управление, а в токсикологията на „Пирогов”. Заедно с него останал полицейски патрул.При все още неясни обстоятелства, обаче, около 6 ч. тази сутрин чужденецът успял да избяга от отделението и все още не е открит.Издирването продължава, по случая е назначена проверка.От МВР потвърдиха, че търсят избягал арестант.", "date": "2019.03.27", "title": "Мароканец избяга на полицията в „Пирогов”"}
{"url": "https://www.novinite.bg/articles/173104/Spipaha-golyamo-kolichestvo-nezakonno-dizelovo-gorivo-v-obekt-na-AM-Trakiya", "text": "Масови проверки се извършват за наличие и незаконна търговия с акцизни продукти в Пазарджишко. По време на спецакция вчера са извършили инспекция на къща и прилежащите и стопански постройка в Белово, собственост на 69-годишен мъж.Вътре органите на реда открили нелегално съоръжение за дестилиране на алкохол и 493 литра алкохолни продукти, съхранявани в различни съдове. Екипите продължили действията си в района на 69-ти километър от АМ „Тракия“. В имот прилежащ към търговски обект в близост до пътен възел „Церово“ икономическите полицаи открили в различни съдове –варел и пластмасови туби, общо 325 литра дизелово гориво без документи за произход.  По същото време униформени от Велинград заедно с колегите им от участъка в Ракитово проверили къща, собственост на 53-годишна жена от ракитовското село Дорково. Станало ясно, че жената съхранявала в няколко бидона общо 180 литра с алкохол без бандерол. Всички открити алкохолни продукти и горива са иззети. В два от случаите са образувани бързи полицейски производства.", "date": "2019.03.27", "title": "Спипаха голямо количество незаконно дизелово гориво в обект на АМ Тракия"}
{"url": "https://www.novinite.bg/articles/173119/Rekorden-broj-grajdanski-i-targovski-dela-sa-razgledani-v-Okrajen-sad-Varna-prez-2018g", "text": "През 2018г. Варненският окръжен съд е разгледал над 7 518 дела в трите отделения (Гражданско – 3495 дела, Търговско - 2485 дела, Наказателно - 1583 дела). Това беше отчетено на традиционната пресконференция на институцията, в която участваха председателят на ВОС Марин Маринов, ръководителят на Гражданско отделение Росица Станчева, ръководителят на Търговско отделение Мария Терзийска и ръководителят на Наказателно отделение Иваничка Славкова. В най- голямото отделение на съда – Гражданско са разгледани 2 749 дела на втора инстанция и 746 дела на първа инстанция. В Търговско отделение са разгледани 1535 дела на първа инстанция и 950 дела на втора инстанция, което потвърждава възходящата тенденция от последни 3 години. За разлика от другите две отделения, неотклонно всяка година, делата в Наказателно отделение намаляват. Делата за разглеждане през 2018г. са били с 91 по-малко. Причините са различни, вкл. и законодателни промени от гледна точка компетентността на Окръжния съд. През 2018г. наказателните дела за разглеждане са били 1583 дела. година беше представена обобщена информация за структурата на престъпността във ВОС и районните съдилища. Най – много осъдителни присъди – 188 през миналата година е имало по глава 5 от НПК – престъпленията срещу собствеността. На второ място са Общоопасните престъпления (основно транспортни престъпления и наркотици) – 149 осъдителни присъди, а на трето се нареждат престъпленията против личността – 49 акта. През последните години щатът в Окръжен съд – Варна остава непроменен, Съотношението съдии към специализирана администрация е 1:1,19, което е най- ниското в съдебната система в цялата страна на ниво окръжен съд.", "date": "2019.03.27", "title": "Рекорден брой граждански и търговски дела са разгледани в Окръжен съд - Варна през 2018г."}
{"url": "https://www.novinite.bg/articles/173099/Maj-bez-knijka-pomete-policejski-avtomobil-v-Pleven", "text": "44-годишен мъж без книжка е ударил полицейски автомобил на кръстовището на ул. „Александър Стамболийски“ и ул. „Ген. Владимир Вазов“, съобщават от ОД МВР - Плевен. Инцидентът е станал на 26 март на кръстовището на ул. „Александър Стамболийски“ и ул. „Ген. Владимир Вазов“. 44-годишен водач на „Опел Вектра\" при маневра на заден ход е ударил лек автомобил „Ситроен Ксара Пикасо\" собственост на ОДМВР - Плевен. Вследствие на произшествието са нанесени материални щети по двата автомобила. Алкотестът на полицейския служител, управлявал „Ситроен“-а е отрицателен. При проверка е изяснено, че 44-годишният е неправоспособен. Той е отказал проба за алкохол и му е издаден талон за медицинско изследване. Съставен му е акт по Закона за движение по пътищата.", "date": "2019.03.27", "title": "Мъж без книжка помете полицейски автомобил в Плевен"}
{"url": "https://www.novinite.bg/articles/173135/Katastrofa-s-linejka-na-Orlov-most-v-Sofiya", "text": "Катастрофа на Орлов мост в столицата. VW Golf е блъснал линейка с включени сигнални светлини, става ясно от Facebook страницата  I see you КАТ – (София).Няма данни за пострадали хора по време на инцидента. Движението в района е затруднено, сочи проверка в Google Maps.", "date": "2019.03.27", "title": "Катастрофа с линейка на \"Орлов мост\" в София"}
{"url": "https://www.novinite.bg/articles/173154/Svidetel-1-Cvetan-Vasilev-rugael-podchinenite-si", "text": "\r\nОбиди и ругатни са белязали взаимоотношенията между собственика на КТБ Цветан Василев и подчинените му - основно изпълнителни директори, в банката през 2012-2014 г. Това разказа пред Специализирания съд един от ключовите свидетели по делото за фалита на КТБ Бисер Лазов.\r\n\r\nТой е бил неформален финансист на Василев, отговарящ за небанковия сектор, нещо като негова \"дясна ръка\". Разпитът на Лазов започна вчера и ще продължи през април.\r\n\"Георги Христов (б.р. - изпълнителен директор на КТБ), претърпя пълна метаморфоза от '90-те до 2012-2014 г. Въпреки че беше изпълнителен директор, Василев се отнасяше с него като с дребен досадник\", каза Лазов.\r\nПрез 2012-2014 г. дъщерята на Василев - Радосвета, влязла във фактическото управление на КТБ и започнала да ръководи персонала. Радосвета също тръгнала по стъпките на баща си по отношение на арогантно поведение към служителите на КТБ. Веднъж Лазов станал свидетел как тя хока Георги Христов заради пакети и ваучери за почивка.\r\nНе било различно и отношението към Илиян Зафиров, който също е бил изпълнителен директор на банката, но в негово отсъствие Василев е говорел с голямо пренебрежение, обидни думи и го обвинявал за какво ли не. Въпреки недоволството на Василев Лазов посочи, че банкерът не е направил нищо за отстраняването на Зафиров от банката.\r\nДруг шеф в КТБ - Александър Панталеев, също е бил обект на подигравки от Василев и дъщеря му. Лазов каза, че Панталеев се е държал като човек, който не иска да бъде показван пред хората. \r\n\"Сашо, ще ти дам пари да си купиш костюм, да си оправиш зъбите. Това е важно за човек, който работи в банка\", казал му веднъж Василев.\r\nТой си спомни как заради проблем със сделка Панталеев стоял пред Василев сякаш е в реанимация, тъй като върху него се изсипал порой от обвинения и обиди, за което дори на Лазов му станало жал, защото и той бил подлаган на същото.\r\nОсновният свидетел по делото продължи разказа си с информация как дружества около Цветан Василев са получавали кредити от КТБ. Едната група компании били с реална търговска дейност. Те се финансирали с кредити, които нямали общо с дейността им.\r\nДруги дружества, които получавали кредити от банката, били на приятели на Василев. Фирмите се използвали като добра фасада за осигуряване на финансиране за истински компании на Василев.\r\nТретата група фирми, които получавали кредити, нямали нито капитал, нито имущество. Кредити получавали и фирми с имущество. Примери за тази група дружества Лазов даде с \"Бромак\" и \"Инвест Мениджмънт\", в която били семейните имоти на Василеви.\r\nЛазов подчерта, че изпълнителните директори на КТБ като Христов, Панталеев, Зафиров, са излъчвали спокойствие и са подписвали документи, дадени им от Василев, без да ги четат.\r\n", "date": "2019.03.27", "title": "Свидетел №1: Цветан Василев ругаел подчинените си"}
{"url": "https://www.novinite.bg/articles/173085/Zam-ministar-Aleksandar-Manolev-Deset-pati-e-narasnal-balgarskiyat-iznos-za-Egipet", "text": "Наблюдава се положителна тенденция в търговските ни отношения с Египет, като статистиката показва десетократно увеличение на българския износ от 2007 г. до 2017 г. Това съобщи заместник-министърът на икономиката Александър Манолев в Кайро. Той заедно с министъра на инвестициите и международното сътрудничество на Египет Сахар Наср участваха в откриването на двустранен бизнес форум, на който присъстваха над 100 компании от двете страни. На форума присъстваха и президентът на България Румен Радев и министър-председателя на Египет Мостафа Камал Мадбуди. „На фона на добрите резултати виждаме забавяне през 2018 г., което се надявам с общи действия да преодолеем“, каза зам.-министър Манолев и подчерта, че участието на толкова много бизнесмени от двете страни е най-силното доказателство за перспективите и възможностите пред общото ни сътрудничество.„България може да предложи висококачествени продукти на конкурентни цени в областта на машиностроене, фармацевтични и медицински уреди, козметика, хранителни продукти и още много“, подчерта Александър Манолев. Той допълни, че вече са набелязани и сфери, в които български и египетски компании могат да си партнират както в обмяната на опит, така и при реализиране на проекти в трети страни. Икономическият заместник-министър представи и възможностите за инвестиции в България и акцентира на резултатите, които страната ни постига в икономическата сфера. Той допълни, че България може да даде достъп до единния европейски пазар, а Египет – да бъде използван като мост към Близкия изток и Африка и призова двете страни да използват пълноценно тези възможности. В рамките на форума стартираха срещи между компании от двете страни и бяха набелязани редица проекти, които ще стартират в следващите месеци. Вече има и първи подписан договор по силата, на който ще се създаде българо-египетски обучителен център в сферата на информационните и комуникационните технологии, 2 машиностроенето и строителството. Египетската Суецка индустриална зона, в партньорство с българската компания „Dot Net Bulgaria“ ще инвестира над 4 млн. лв. в нашата страна за създаване на центъра, а плановете им са на година в България да се подготвят по над 400 специалисти в набелязаните сфери. По време на бизнес форума стана ясно, че България и Египет ще си партнират и с обмяна на опит и насочване на инвеститори към индустриалните зони, които оперират. Споразумение за това подписаха Национална компания „Индустриални зони“ и Института за индустриално развитие на Египет. Зам.-министър Манолев е в Кайро начело на бизнес делегация включваща 40 наши компании. Визитата е част от официалното посещение на президента на Република България Румен Радев в Арабска Република Египет.", "date": "2019.03.27", "title": "Зам.-министър Александър Манолев: Десет пъти е нараснал българският износ за Египет"}
{"url": "https://www.novinite.bg/articles/173122/Kraj-Sofiya-Darvo-padna-varhu-jena-i-ya-ubi", "text": "63-годишна жена е загинала при инцидент по време на дърводобив в землището на село Габра. Това съобщиха от ОДМВР - София.Сигналът е подаден около 12.06 часа на 26 март в РУ - Елин Пелин от Държавното горско стопанство. Съобщено е за жена в безпомощно състояние в землището на село Габра. При извършения оглед на местопроизшествието е установена смъртта на пострадалата.По първоначални данни 63-годишната жена е била ударена от паднало дърво по време на дърводобив. По случая е образувано следствено дело.След приключване на действията по разследване, водено от служители на РУ- Самоков, в качеството на обвиняем е привлечен 57-годишен жител на с. Марица, товарил в камион незаконно добит дървен материал. Делото е изпратено в Районната прокуратура с мнение за съд.", "date": "2019.03.27", "title": "Край София: Дърво падна върху жена и я уби"}
{"url": "https://www.novinite.bg/articles/173125/Prokuror-Rumyana-Jeleva-e-osadena-za-lajesvidetelstvane", "text": "Пробация за срок от 6 месеца определи Специализираният наказателен съд за прокурора от Окръжна прикуратура в Добрич Румяна Желева за лъжесвидетелстване. В началото на октомври 2018 г. Специализираната прокуратура внесе в съда обвинителен акт срещу Желева за извършване на две престъпления.Първото бе за това, че на 30 юни 2012 г, като длъжностно лице, тя използвала служебното си положение (представяйки се като прокурор пред служители в Първо РУ \"Полиция\" - Добрич), за да преустанови започнала проверка на съпруга й, спрян от полицаите във видимо нетрезво състояние и без документи за управление на МПС (престъпление по чл. 283 от НК). Желева бе обвинена и за лъжестидетелстване – за това, че в хода на образуванотодосъдебно производство по случая, по свое желание (макар да не е длъжна да свидетелства срещу член от семейството) тя на три пъти дала лъжливипоказания като свидетел пред разследващи и съдебни органи в Добрич, Варна и Разград.По първото обвинение Специализираният наказателен съд призна Румяна Желева за невиновна и й наложи наказание единствено за лъжесвидетелстване. Специализираната прокуратура ще внесе протест срещу решението на първата съдебна инстанция.Според обвинението през 2012 г. съпругът на Желева отказал на служители на МВР проверка за алкохол. След негово обаждане по телефона на мястото пристигнала съпругата му, представила се със служебното си качество и поискала да няма последствия за съпруга й. Носела и документите му. След повторна покана от полицаите за алкохолна проверка с дрегер, мъжът станал агресивен, хванал единия от полицаите за ръката, нанесъл му удар с юмрук в гърдите, отправял заплахи и обиди. Наложило се идването на втори полицейски екип, след което бил задържан и отведен в Районното управление.Досъдебното производство срещу прокурора от Окръжна прокуратура -Добрич бе образувано през 2015 г. от Софийска градска прокуратура и приключи с обвинителен акт.Желева бе осъдена от Софийски градски съд през 2017 година, но Софийски апелативен съд реши, че присъдата е била произнесена от незаконен състав и делото бе изпратено по компетентност на Специализиранияата прокуратура.", "date": "2019.03.27", "title": "Прокурор Румяна Желева е осъдена за лъжесвидетелстване"}
{"url": "https://www.novinite.bg/articles/173158/Varnenski-osmoklasnik-poluchi-7-godini-zatvor-za-ubijstvo-po-osobeno-jestok-nachin", "text": "\r\nВарненски осмокласник получи 7 години затвор за убийство по особено мъчителен начин и с особена жестокост на бездомник, извършено в съучастие с непълнолетен и по хулигански подбуди, съобщиха от прокуратурата във Варна.\r\nНепълнолетният Денис Ж., беше осъден от състав на Варненския окръжен съд на 7 години лишаване от свобода при общ затворнически режим. Той ще изтърпява ефективната си присъда, след като беше признат за виновен за убийството на бездомник, извършено по особено мъчителен начин и с особена жестокост по хулигански подбуди и в съучастие с наказателно неотговорния заради малолетието си Камен.\r\n\r\n\r\n\r\n\r\n\r\n\r\n", "date": "2019.03.27", "title": "Варненски осмокласник получи 7 години затвор за убийство по особено жесток начин"}
{"url": "https://www.novinite.bg/articles/173095/SASht-Do-pet-godini-kacame-na-Lunata-i-na-Mars", "text": "САЩ възнамеряват до пет години техни астронавти отново да кацнат на Луната, мисията ще включва и жена. Това обяви в НАСА американският вицепрезидент Майк Пенс, цитиран от АР.Пенс заяви, че целта на мисията ще бъде да се създаде база на Луната, която да позволи да бъде изпратена и \"евентуална пилотирана мисия до Марс\".Вицепрезидентът, който пое водещата роля по космическите теми, добави, че до една година отново ще започнат да се използват ракети американско производство за космически мисии.\"Първата жена и следващият мъж на Луната ще бъдат американски астронавти, изстреляни с американски ракети от американска земя\", каза Пенс в център на НАСА. \"Сега е моментът да направим следващата голяма стъпка и да върнем американските астронавти на Луната, да направим постоянна база там и да разработим технологиите, които да ни позволят да изпратим американски астронавти на Марс и отвъд Марс. Това е следващата голяма стъпка\", каза вицепрезидентът.В своя стремеж да парират възхода на Китай и възраждането на Русия САЩ все повече действат като при съревнование между велики сили. Неотдавна китайската космическа програма осъществи първото кацане на космически апарат на обратната страна на Луната.Последните хора, стъпили на Луната, бяха американските астронавти от кораба \"Аполо 17\" през 1972 г. Това лято се навършват 50 години от първото кацане на Луната на пилотиран космически апарат.", "date": "2019.03.27", "title": "САЩ: До пет години кацаме на Луната и на Марс"}
{"url": "https://www.novinite.bg/articles/173096/Dneven-horoskop-za-sryada", "text": "Бремето, което е надвиснало над вас, малко по малко започва да се разсейва. За това ще помогнат както личните ви усилия, така и помощ, която ще дойде от най-неочаквано за вас място. Тя ще ви провокира да преосмислите мнението си за определени хора.Не кривете душата си, а признайте истинските си мисли. Няма как да избягате от чувствата си, затова е най-добре да ги разгадаете и да ги приемете - те не са толкова несподелени, колкото си мислите.Обидени сте от реплика на свой приятел, която той е изрекъл по-скоро без да се замисли. Думите му обаче са успели да ви жегнат и отношението ви към него не е особено топло. Предстои дълго изясняване на ситуацията.Вижте повече на: ", "date": "2019.03.27", "title": "Дневен хороскоп за сряда"}
{"url": "https://www.novinite.bg/articles/173094/Vzriv-v-Stokholm-Ima-raneni", "text": "Няколко души пострадаха заради взрив в Стокхолм, предаде Би Би Си. Експлозията проехтя тази сутрин в западен район на шведската столица. Към мястото на взрива бяха изпратени сапьори, полицейски екипи и линейки. Причините за инцидента са в процес на изясняване.", "date": "2019.03.27", "title": "Взрив в Стокхолм. Има ранени"}
{"url": "https://www.novinite.bg/articles/173100/EP-otlaga-za-1-april-glasuvaneto-po-paket-Mobilnost", "text": "Председателят на Европейския парламент Антонио Таяни съобщи, че отлага гласуването на промените в правилата за дейността на международните превозвачи. Европейският парламент днес само ще обсъди предложените промени.Предвижда се гласуването на 1 април да бъде в Брюксел. Заради множеството предложения за промени в текстовете се налага ново заседание на парламентарната комисия по транспорта. Постъпили 1224 предложения за изменения на първоначалните текстове.Таяни поясни, че при подобно количество текстове, възможностите за допускане на грешки при гласуването, са твърде големи. Таяни отменя вота по пакет \"Мобилност\" по силата на правило 175 за работата на институцията. Според него, когато в директива има повече от 50 поправки, първият човек в ЕП може да го върне.Междувременно българските превозвачи подготвят щурм на Европейския парламет в Страсбург срещу пакета \"Мобилност\".  Те наеха самолет, с който да пътуват. От България тръгнаха 110 души, а от Румъния пък излетяха три самолета с превозвачи, които подкрепят родните шофьори. От бранша заявиха, че започва икономическа война срещу сектора.", "date": "2019.03.27", "title": "ЕП отлага за 1 април гласуването по пакет \"Мобилност\""}
{"url": "https://www.novinite.bg/articles/173123/Tusk-Ne-mojem-da-predadem-onezi-koito-sa-protiv-Brekzit", "text": "Нарастващият брой британци, които искат да останат в Европейския съюз, заслужават възможност да гласуват на изборите за Европейски парламент, заяви председателят на Европейския съвет Доналд Туск пред евродепутатите.\"Не може да предадем шестте милиона, които подписаха петицията за отмяна на член 50, този един милион хора, които участваха в шествие за вот на народа или увеличаващото се мнозинство хора, които искат да останат в Европейския съюз\", каза Туск, цитиран от DPA.\"Те може да смятат, че не са достатъчно представени в британския парламент, но трябва да усетят, че са представени от вас в тази камара, защото са европейци\", добави Туск, обръщайки се към евродепутатите. Великобритания трябва да реши до 12 април дали да поиска по-голяма отсрочка на датата за Брекзит. В съобщение в Туитър, публикувано след краткото му изказване, Туск добави, че Европарламентът трябва да е готов за дълга отсрочкае, ако Великобритания пожелае да преосмисли стратегията си.", "date": "2019.03.27", "title": "Туск: Не можем да предадем онези, които са против Брекзит"}
{"url": "https://www.novinite.bg/articles/173098/Prevozvachi-iskat-v-Bryuksel-promyana-na-pravilata-za-rabotata-im", "text": "Федерацията на европейските превозвачи съобщи, че свиква днес в Брюксел шествие с искане за промяна на правилата за тяхната работа. Според изданието \"Политико\" в проявата се очаква да участват около 5000 души, които настояват Европейският парламент да приеме спорните промени на правилата за международните пътни превози.По данни от сайта на федерацията вчера в Страсбург се е състояло събитие пред ЕП, в което се е включила и Карима Дели - председател на парламентарната комисия по транспорта. От федерацията поясняват, че целта им е преодоляването на т. нар. социален дъмпинг и експлоатацията в ЕС. Организацията отбелязва, че води кампанията си вече цяла година.Както БТА съобщи, днес ЕП за пореден път на сесията си в Страсбург се очаква да обсъди подготвяните промени в правилата за дейността на международните превозвачи. Според непотвърдена информация е възможно насроченото гласуване да отпадне заради множеството предложения за допълнения и изменения на внесените първоначално текстове.", "date": "2019.03.27", "title": "Превозвачи искат в Брюксел промяна на правилата за работата им"}
{"url": "https://www.novinite.bg/articles/173147/Mej-Moga-da-izpalnya-obeshtanieto-si-za-Brekzit", "text": "Британският премиер Тереза Мей заяви пред депутатите, че може да изпълни обещанието си за Брекзит, ако те подкрепят сделката й тази седмица, предаде Ройтерс.Правителството заяви, че ще предложи сделката на Мей за гласуване от депутатите само ако е уверено, че има шанс тя да получи одобрението им.Европейският съюз даде съгласието си Брекзит да бъде отложен за 22 май, ако парламентът одобри споразумението тази седмица.\"Гарантираме изпълнение на Брекзит, ако тази седмица той и други в тази камара подкрепят сделката\", отговори Мей във връзка с въпроса на депутат по отношение на отложеното излизане на Великобритания от ЕС.Според Мей всички други опции ще доведат до отлагане на Брекзит и до риск въобще да няма излизане от блока.", "date": "2019.03.27", "title": "Мей: Мога да изпълня обещанието си за Брекзит"}
{"url": "https://www.novinite.bg/articles/173101/Slabo-zemetresenie-na-granicata-sas-Severna-Makedoniya", "text": "Земетресение с магнитуд 2,5 по скалата на Рихтер е регистрирано на територията на България, близо до границата със Северна Македония.Земният трус е усетен в 0,25 ч. тази нощ с епицентър на 10 км източно от Делчево, Северна Македония и на 90 км югозападно от София, с дълбочина 10 км.Няма данни за материални щети.", "date": "2019.03.27", "title": "Слабо земетресение на границата със Северна Македония"}
{"url": "https://www.novinite.bg/articles/173082/Oblachno-s-prevealyavaniya-ot-darj-shte-e-vremeto-dnes", "text": "Днес над източната половина от страната времето ще остане предимно облачно, на места там ще има слаби превалявания от дъжд. Над северозападната част от страната ще има значителни разкъсвания и намаления на облачността до слънчево. Ще духа до умерен северозападен вятър, който по-късно ще се ориентира от север-североизток. Дневните температури и в Югоизточна България ще се понижат и преобладаващите максимални ще са между 12° и 17°. Над планините ще е предимно облачно, главно преди обяд, на отделни места с превалявания от дъжд, над 1500 метра - от сняг. След обяд облачността ще започне да се разкъсва и намалява и ще е почти без валежи. Ще духа умерен до силен северозападен вятър, който вечерта ще се ориентира от север-североизток. Максималната температура на височина 1200 метра ще е около 4°, на 2000 метра - около минус 1°.Над Черноморието ще е предимно облачно, на места със слаби превалявания от дъжд. Ще духа до умерен северозападен вятър, който по-късно през деня ще се ориентира от североизток. Максимални температури на въздуха: 12°-13°. Температурата на морската вода е 9°-10°. Вълнението на морето ще бъде 2 бала.", "date": "2019.03.27", "title": "Облачно с превеалявания от държ ще е времето днес"}
{"url": "https://www.novinite.bg/articles/173127/Erdogan-otnovo-zayavi-che-Sv-Sofiya-moje-da-stane-djamiya", "text": "Турският президент Реджеп Ердоган отново заяви, че след изборите музеят \"Св. София\" ще бъде превърнат в джамия, \"както е истинското ѝ име\". Ердоган говори в Истанбул пред преселници от черноморска провинция Трабзон.Предишното изказване на Ердоган в този дух предизвика реакции от Гърция и от ЮНЕСКО. В понеделник гръцкият външен министър Георгиус Катругалос посочи, че \"Св. София\" е \"не просто величествен християнски храм - най-големият за много столетия, но и принадлежи на човечеството и е бил признат от ЮНЕСКО като част от общото световно културно наследство\". Той окачестви идеята като \"обидна за цялата международна общност\".Представител на организацията на ООН за защита на световното културно наследство посочи, че, ако държава, която е страна по Конвенцията за защита на световното културно и природно наследство, иска да промени названието на паметник, то тя трябва да изпрати предложението си за одобрение от Комитета.Реакциите бяха породени от телевизионно интервю на Реджеп Ердоган от 24 март, неделя, в навечерието на Благовещение, когато е гръцкият национален празник. В отговор на журналистически въпрос за високите входни такси турският държавен глава не изключи възможността след изборите статутът на храма да бъде променен от музей в джамия и така всички хора да могат да влизат безплатно в него.Само седмица по-рано - на 16 март в Текирдаг, Ердоган отхвърли идеята за превръщане на музея в джамия. Той призова вярващите първо да напълнят съседната джамия \"Султан Ахмед\".", "date": "2019.03.27", "title": "Ердоган отново заяви, че \"Св. София\" може да стане джамия"}
{"url": "https://www.novinite.bg/articles/173087/Otbelyazvame-Mejdunarodniya-den-na-teatara", "text": "На 27 март отбелязваме Международния ден на театъра. Датата е избрана през 1961 г. на IХ конгрес на Международния театрален институт към ЮНЕСКО и е свързана с откриването на сезона на Театъра на нациите в Париж през 1962 г., предаде БГНЕС.Автор на първото послание за Деня на театъра през 1962 г. е големият френски творец Жан Кокто - поет, писател, дизайнер, художник, скулптор, сценарист, актьор и режисьор. Оттогава всяка година на Международния ден на театъра световноизвестна личност поднася на всички почитатели на изкуството размислите си за изкуството и живота на сцената и извън нея. Посланието се чете преди представленията в стотици театрални зали по света и се разпространява чрез средствата за масова информация. Международният ден на театъра се отбелязва с редица културни прояви и театрални събития.26 представления и 10 изключително интересни съпътстващи събития са включени в програмата на Софийския театрален салон през месец март. Той е част от Календара на културните събития на Столичната община за 2019 г., както и част от Националния културен календар и се провежда с подкрепата на Министерството на културата. Една от най-големите изненади е потвърждението, че Лили Иванова ще открие Церемонията по връчване на наградите „Икар” 2019 на 27 март в Народния театър „Иван Вазов“, с която ще бъде закрит Салона.„Това е огромен и несравним жест, който звезда от такъв мащаб прави за нас. Лили се отказа от хонорара си, заставайки зад нашата кауза в подкрепа на Здравния фонд на САБ. Каквото и да кажа за нея, ще бъде малко. Единственото, което мога да споделя е, че съм щастлив, че мога да я нарека приятел. Тя е дългогодишен член на САБ и много обича театъра. Ние също я обичаме!”, сподели председателят на организацията Христо Мутафчиев.Лили Иванова ще изпълни специално за всички нова песен с тематичното заглавие „Главна роля“, с автори Артур Надосян (музика), Иван Тенев (текст) и Ангел Дюлгеров (аранжимент), създаден специално за церемонията, а екипът на САБ учреди за нея извънредна награда „ИКАР” за изключителен принос към музиката и културата, която ще ѝ бъде връчена от проф. Николай Вълканов – председател на УС на Минстрой Холдинг, който е и Златен спонсор на церемонията.Билети вече се продават на касите на Народния театър „Иван Вазов“. Всички приходи от тях постъпват директно в Здравния фонд на САБ в помощ на нуждаещи се артисти.", "date": "2019.03.27", "title": "Отбелязваме Международния ден на театъра"}
{"url": "https://www.novinite.bg/articles/173084/Provedat-testove-na-sistemata-za-prodajba-na-elektronni-vinetki", "text": "Заради провеждането на тестове на системата за продажба на електронни винетки, е възможно потребителите да изпитат затруднения при покупката на винетка. Молим клиентите, които желаят да купят е-винетка в този период и системата се окаже недостъпна, да опитат отново. Тестовете ще се проведат на 26, 27 и 28 март в интервала от 22:00 часа до 04:00 часа.", "date": "2019.03.27", "title": "Проведат тестове на системата за  продажба на електронни винетки"}
{"url": "https://www.novinite.bg/articles/173088/Prevozvachite-izlizat-na-protesti-v-Sofiya-i-Strasburg", "text": "Стотици превозвачи излизат на протест в Страсбург в деня, в който Европарламентът гласува пакетa „Мобилност”, предложен от френския президент Еманюел Макрон. Исканията им ще бъдат подкрепени и в София. У нас протестиращите ще се съберат пред храм-паметника „Свети Александър Невски\", откъдето ще тръгнат към представителството на ЕП на ул. „Раковски”. Очаква се протестът да доведе до сериозни затруднения за трафика в центъра на столицата.В понеделник само два гласа не стигнаха, за да бъде спрян план „Макрон”. Трима български депутати пропуснаха гласуването. Страната ни настояваше гласуването по спорните мерки в пакета да бъде взето от новия състав на ЕП, който ще бъде избран през май.", "date": "2019.03.27", "title": "Превозвачите излизат на протести в София и Страсбург"}
{"url": "https://www.novinite.bg/articles/173089/Prodaljavat-razpitite-na-klyuchov-svidetel-po-deloto-za-falita-na-KTB", "text": "\r\nПродължава изслушването на ключовия свидетел на обвинението по мегаделото КТБ - Бисер Лазов.\r\n\r\n\r\n\r\n\r\n\r\n", "date": "2019.03.27", "title": "Продължават разпитите на ключов свидетел по делото за фалита на КТБ"}
{"url": "https://www.novinite.bg/articles/173144/Severna-Makedoniya-vliza-v-grackite-uchebnici", "text": "\r\nГръцките учебници ще бъдат променени, за да се включи термина Северна Македония като част от новата учебна програма в съответствие с Договора за Преспа, пишат гръцките медии, цитирани от МКД.\r\n\r\n\r\n\r\n\r\n\r\n\r\n\r\n", "date": "2019.03.27", "title": "\"Северна Македония\" влиза в гръцките учебници"}
{"url": "https://www.novinite.bg/articles/173093/15-raneni-v-katastrofi-prez-izminaloto-denonoshtie", "text": "Петнайсет души са били ранени в станалите 13 тежки пътнотранспортни произшествия през изминалото денонощие. Това съобщиха от МВР. На територията на София са били регистрирани 34 леки катастрофи.", "date": "2019.03.27", "title": "15 ранени в катастрофи през изминалото денонощие"}
{"url": "https://www.novinite.bg/articles/173092/TELK-izdava-dokumenti-s-nevyarno-sadarjanie-spored-roditeli-na-deca-s-uvrejdaniya", "text": "Родители на деца с увреждания сигнализират, че ТЕЛК в Пазарджик издава документи с невярно съдържание, съобщава БНР. На част от децата е отнето правото на чужда помощ, което ги обрича на изолация.Един от случаите е този на 14-годишния Емил Кондев. Момчето е аутист, с умствена изостаналост, с IQ около 30, това показва психиатричната експертиза. На практика момчето е напълно безпомощно само. Въпреки това решението на ТЕРК е 80 процента увреждане без чужда помощ. След заключението“ без чужда помощ“ момчето няма да може да ходи на училище, тъй като майка му няма да има правото да го придружава, с което ще спре и процесът на социализирането му.От ТЕЛК съобщиха, че недоволните родители могат да обжалват решението пред Националната експертна лекарска комисия.", "date": "2019.03.27", "title": "ТЕЛК издава документи с невярно съдържание според родители на деца с увреждания"}
{"url": "https://www.novinite.bg/articles/173097/Bezplatni-pregledi-za-atopichen-dermatit-vav-VMA", "text": "\r\nБезплатни консултации на пациенти с атопичен дерматит ще правят дерматолозите от ВМА. Специалистите ще преглеждат на 28 и 29 март /четвъртък и петък/, от 9.00 до 13.00 часа, в кабинет № 220, намиращ се на втория етаж в Поликлиниката на ВМА, съобщиха от болницата.\r\nПрегледите ще се извършват след предварително записване на тел. 02/92 25 002 и 02/92 26 181, между 8.00 и 14.00 часа. Не се изисква направление от личния лекар.\r\n\r\n\r\n\r\n\r\n\r\n", "date": "2019.03.27", "title": "Безплатни прегледи за атопичен дерматит във ВМА"}
{"url": "https://www.novinite.bg/articles/173086/EP-nyama-da-glasuva-paketa-Mobilnost-v-sryada", "text": "„Председателят на Европейския парламент Антонио Таяни тази нощ е изтеглил досието „Мобилен пакет” от пленарна зала и го е върнал на транспортната комисия. Гласуване по пакет „Мобилност” днес няма да има. Този парламент не би следвало да гледа това тежко и разделило Европа досие”. Това заяви за „Здравей, България” Йордан Арабаджиев от Съюза на международните превозвачи в сряда сутринта. Около час по-късно обаче българските евродепутати Ангел Джамбазки и Андрей Ковачев обявиха в ефира на NOVA, че радостната за превозвачите ни ноина все още не е потвърдена официално. Това можело да се случи в началото на заседанието на ЕП, когато евентуално ще бъде обявена от самия Таяни.Българските превозвачи подготвят щурм на Европейския парламет в Страсбург срещу пакета \"Мобилност\". Планът \"Макрон\" влезе в дневния ред, след като два гласа на отсъстващи български евродепутати не достигнаха, за да може текстовете да се отложат след европейските избори.Българските превозвачи  наеха и самолет, с който ще отпътуват за протеста по-късно днес. От България тръгват 110 души. От Румъния ще отпътуват 3 самолета, в подкрепа на родните шофьори. От бранша заявиха, че започва икономическа война срещу сектора.„Ние отиваме да окажем подкрепа на нашите евродепутати, които свършиха огромна работа. Те наистина работиха много и това даде резултат. Ще отидем да поздравим разума, който най-сетне проговори в ЕП”, каза още Арабаджев.„В целия процес ние имахме много текстове и предложения, много от тях бяха отхвърлени. Аз мисля, че трябва да настояваме най-вече да се направи оценка на въздействието на всички предложени текстове. Наистина е хубаво да има такъв регламент, който да е над националните законодателства, за да може да има равни условия за всички превозвачи в цяла Европа”, коментира Ангел Траков от Съюза на международните превозвачи.", "date": "2019.03.27", "title": "ЕП няма да гласува пакета \"Мобилност\" в сряда?"}
{"url": "https://www.novinite.bg/articles/173108/Tir-avarira-v-tunela-Vitinya", "text": "Тир аварира в тунела „Витиня” на автомагистрала „Хемус”. Инцидентът сериозно затрудни трафика на аутобана и предизвика огромни задръствания. ", "date": "2019.03.27", "title": "Тир аварира в тунела „Витиня”"}
{"url": "https://www.novinite.bg/articles/173112/Razdavat-nagradite-Ikar-na-Mejdunarodniya-den-na-teatara", "text": "Отбелязваме Международния ден на театъра. Датата се чества всяка година с разнообразни представления на местно и международно ниво. По повод деня Съюзът на артистите в България ще обяви носителите на „Икар 2019“ тази вечер в Народния театър „Иван Вазов“. Наградата за водеща мъжка роля ще си оспорват Боян Арсов, Бойко Кръстанов и Владимир Пенев, а в категорията при дамите - Ана Пападопулу, Здрава Каменова и Ива Тодорова. Иван Пантелеев, Крис Шарков и Стайко Мурджев са тримата номинирани в категорията за режисура. Отличието за чест и достойнство ще отиде при актьора от Варненския театър Михаил Мутафов, а наградата за изключителен принос към българския театър ще е за Стефан Цанев.27 март е избран през 1961 г. на IХ конгрес на Международния театрален институт към ЮНЕСКО и се свързва с откриването на сезона на Театъра на нациите в Париж през 1962 г.Автор на първото послание за Деня на театъра през същата година е големият френски творец Жан Кокто – поет, писател, дизайнер, художник, скулптор, сценарист, актьор и режисьор. Оттогава всяка година на Международния ден на театъра световноизвестна личност поднася на всички почитатели на изкуството размислите си за театъра и живота на сцената и извън нея.", "date": "2019.03.27", "title": "Раздават наградите \"Икар\" на Международния ден на театъра"}
{"url": "https://www.novinite.bg/articles/173120/BABH-startira-vaksinaciyata-na-divite-jivotni-sreshtu-byas", "text": "Българска агенция по безопасност на храните (БАБХ) стартира първата за 2019-а година ваксинация по въздух срещу бяс при дивите хищници. Дванадесет специално оборудвани самолети ще разпръснат над 1 млн. ваксинални примамки. Разпръскването на ваксините ще се извършва в рамките на 15 дни, в зависимост от атмосферните условия. Кампанията започва от летище Приморско, област Бургас. Ваксини ще бъдат разпръснати на територията на областите Перник, Кюстендил, Смолян, Кърджали, Хасково, Добрич, Силистра, Видин, Монтана, Благоевград, Пазарджик, Ямбол, Бургас, Пловдив, Стара Загора, София, Шумен, Разград, Русе, Велико Търново, Плевен и Враца. Пръскане над населените места и водоемите – няма да се осъществява.  На територията на София-град ваксиналните примамки ще бъдат разпространени ръчно от специално обучени лица в близост до кварталите в подножието на Витоша. Ваксиналните примамки са с формата на кубче с размери 2х3х2 сантиметра и имат специфична миризма, която привлича хищниците. На един квадратен километър се изхвърлят по 25 броя примамки, които самолетите пускат от височина 150 метра.   Ветеринарните лекари съветват примамките да не бъдат пипани с незащитени ръце, защото при нарушена цялост на външната обвивка, ваксината може да бъде опасна за човешкото здраве. При контакт с примамките е добре да се извърши консултация с лекар. Ваксините не представляват опасност за здравето на останалите диви животни. БАБХ препоръчва домашните животни да се държат затворени или на повод (за кучетата), за да не приемат примамките, които са предназначени специално за дивите хищници. Ваксинацията е част от Програмата за профилактика, надзор, контрол и ликвидиране на заболяването бяс. Тя е разработена и се изпълнява от Българската агенция по безопасност на храните и цели достигането на заложеното от Европейската комисия до 2020 г. да бъде изкоренена болестта по дивите животни в Европа.", "date": "2019.03.27", "title": "БАБХ стартира ваксинацията на дивите животни срещу бяс"}
{"url": "https://www.novinite.bg/articles/173114/Uvolniha-uchitelkata-dopusnala-tancite-v-klas", "text": "Уволнение след кючек в клас. Преподавателката по английски език от гимназията „Свети Методий” в София, в чиито час ученици танцуваха на чалга музика, вече е освободена от длъжност, предаде Нова телевизия.След като клипът беше заснет и излъчен, една от осмокласничките, която се предлага, че е снимала, получи обидни и заплашителни съобщения във Viber. Майката на момичето твърди, че именно учителката Чолакова ги е изпратила. Тя отрича.Директорът Таня Трапова каза, че е взела решението за отстраняване на преподавателката след разговори с родители и учители. Трапова заяви още, че и тя е получила заплахи, след като станало ясно, че ще уволни Чолакова. Не коментира обаче дали именно учителката ги е изпратила.", "date": "2019.03.27", "title": "Уволниха учителката, допуснала танците в клас"}
{"url": "https://www.novinite.bg/articles/173121/Svidetel-po-deloto-KTB-Vasilev-predade-vsichki-kogato-stana-napecheno", "text": "„Цветан Василев предаде всички хора, когато станало напечено”. Това каза ключовият свидетел по делото „КТБ” Бисер Лазов във втория ден на явяването му за обяснения в съда.Счетоводителят, който в продължение на години е бил дясна ръка на банкера, говори за работата си с него. Разказът му пред магистратите в сряда започна с личните му впечатления от ръководството на банката, макар той никога да не е работил там. През целия си живот Лазов е бил служител на една от частните фирми на Василев. Въпреки това, свидетелят разказа за отношенията между банкера и ръководството на КТБ, за имейли, които те си разменяли. Не стана ясно обаче откъде Лазов знае подобни детайли.Свидетелят, който твърди, че ежедневно е бил до Цветан Василев, никога не бил виждал Делян Пеевски в обкръжението му.", "date": "2019.03.27", "title": "Свидетел по делото „КТБ”: Василев предаде всички, когато стана напечено"}
{"url": "https://www.novinite.bg/articles/173136/Katastrofa-na-AM-Trakiya", "text": "Около 12.45 ч. е получен сигнал за ПТП на 154 км., посока Бургас /след Белозем/. По първоначални данни камион е ударил странично и избутал към мантинелата изпреварващия го лек автомобил. В болница е откаран 55-годишният водач на камиона. Колата управлявал 48-годишен мъж. Двете моторни превозни средства са заели лявата лента.На място са два екипа на \"Пътна полиция\" и представители на АПИ. До приключване на работата, автомобили се пропускат в дясната лента за движение. Водачите да преминават с повишено внимание и да се съобразяват с указателните табели и разпорежданията на полицейските служители.", "date": "2019.03.27", "title": "Катастрофа на АМ „Тракия”"}
{"url": "https://www.novinite.bg/articles/173118/Nova-snejna-pokrivka-v-chast-ot-oblast-Smolyan", "text": "Снеговалеж е имало по високите части на региона, като в източната част на областта и ниските части температурите са положителни и валежите са от дъжд. Новата снежна покривка в района на Пампорово е около 2 см, а температурите тази сутрин там бяха около минус 3 градуса, според информация на Планинската спасителна служба в зимния курорт. В останалата част на областта, температурите варираха от минус един до плюс 6 градуса.„Няма въведени ограничения по пътищата в областта, настилките са мокри, там където има опасност от поледици са обработени“, коментираха от дежурната част на Областно пътно управление в Смолян. От там предупредиха, че има и опасност от падащи камъни по пътните артерии в цялата област, съобщава Дарик", "date": "2019.03.27", "title": "Нова снежна покривка в част от област Смолян"}
{"url": "https://www.novinite.bg/articles/173129/Izborat-po-stara-ili-nova-formula-za-pensiya-do-2023-g", "text": "Бъдещите пенсионери, които искат изчисляване на пенсията по старата формула с трите златни години и периода от 1997-ма до 1999-та година, трябва да докажат с документи доходите, върху които са се осигурявали през тези години, и могат да го направят до началото на 2023-та година. Това предвижда поправка в Кодекса за социално осигуряване, внесена тази сутрин от депутати на ГЕРБ.Текстът предвижда и гратисен период за хората, които преди влизането му в сила вече са подали заявление за отпускане на пенсия или им е отпусната такава.Те ще могат да поискат еднократно преизчисляване по старата формула в срок от 6 месеца, като новият размер на пенсията ще бъде валиден от датата на отпускане на първоначалния размер.", "date": "2019.03.27", "title": "Изборът по стара или нова формула за пенсия до 2023 г."}
{"url": "https://www.novinite.bg/articles/173138/Petko-ubieca-na-komandosi-prodal-kashtata-si-ot-zatvora", "text": "\r\nПетко Петков от Лясковец, който се прочу след като застреля един и рани четирима командоси, нахлули в дома му по време на спецакция през 2014 г. се е опитал да се отърве от имотите си като ги продаде от затвора.\r\n\r\nЗа целта Петко е издал пълномощно на своята майка Стефанка, която е продала семейния апартамент и мазето, намиращи се в центъра на Лясковец, за 6000 лв. на техен роднина пожарникар. Освен от жилището, по-рано, още през 2015 г. Петков се е освободил и от собствеността върху известно количество ниви в плевенско. Сделката за жилището обаче е атакувана в съда с жалби от майката, съпргата и дъщерята на убития от Стрелеца командос Емил Шарков. След разглеждането на случая, съдът е развалил сделката и я е обявил за нищожна. Според запознати с юридическите хватки и тънкости, най-вероятно извършената сделка по покупко – продажбата е била изцяло фиктивна. За това говори и смешната сума от 6000 лв. за която е продадено жилището на Петко, което е с големина доста над 100 кв.м.\r\nПетко Петков беше осъден на доживотен затвор без право на замяна, а също да заплати по 100 хил. лв. на близките на загиналия командос и по 10 хил. лв. на ранените барети. Досега той не е плтил нито лев, опвалдавайки се, че няма пари. А за сделката с дома си, той обяснил пред съда, че парите са му били необходими за да плати хонорарите на адвокатите си. всъщност още в началото на съдебния процес се заговори, че вече било уговорено Петко да се разплати за юридическата помощ с жилището си.\r\n", "date": "2019.03.27", "title": "Петко убиеца на командоси продал къщата си от затвора"}
{"url": "https://www.novinite.bg/articles/173137/Zakrivat-Centar-Fond-za-lechenie-na-deca", "text": "Правителството прие Постановление за закриване на Център „Фонд за лечение на деца“. Документът е в съответствие с измененията в чл. 82 от Закона за здравето, съгласно които след 31 март изпълняваните от Фонда дейности преминават за администриране към Националната здравноосигурителна каса (НЗОК), съобщава БГНЕС.Чрез нормативните промени се осигурява плавен преход на изпълняваните от Фонда дейности към НЗОК, като същевременно се гарантират правата и достъпът до лечение на нуждаещите се пациенти. До 31 март Фондът ще продължи да осъществява в пълен обем дейността си, а след това всички неприключили процедури по заявления за подпомагане на деца, както и изпълнението на издадените от директора на Фонда заповеди за организационно и финансово подпомагане, ще бъдат изпълнени от НЗОК.Основната цел на промените е оптимизиране на процедурите за разглеждане на заявленията и ефективно разходване на обществените средства за подпомагане лечението на деца за дейности извън обхвата на здравното осигуряване, тъй като грижите за здравето на децата са инвестиция в бъдещи здрави поколения и усилията за подобряване на здравните услуги следва да са насочени към осигуряване на по-добър достъп и навременно насочване към необходимия вид диагностика и лечение.Средствата, необходими за прилагането на новата уредба, са предвидени в бюджета на НЗОК за 2019 г. и ще бъдат предвиждани в ежегодните бюджети на НЗОК като средства от трансфери от държавния бюджет чрез бюджета на Министерството на здравеопазването. ", "date": "2019.03.27", "title": "Закриват Център „Фонд за лечение на деца“"}
{"url": "https://www.novinite.bg/articles/173152/Avtobusni-predvozvachi-protestiraha-i-u-nas", "text": "Протест в защита на българските тежкотоварни превозвачи организираха от Конфедерацията на автобусните превозвачи пред сградата на „Демократи за силна България“ в столицата. Председателят на конфедерацията Магдалена Милтенова отхвърли упреците, че собствениците на транспортни компании са робовладелци, които не осигуряват нормални условия на труд на шофьорите.Мястото на протеста не беше случайно. Светослав Малинов от „Демократи за силна България е един от тримата български евродепутати, които не бяха в пленарна зала при гласуването, което с едва два гласа повече одобри „Пакет мобилност 1“ да влезе отново в дневния ред. Пред протестиращите Магдалена Милтенова заяви, че отхвърля упреците, че собствениците на транспортни компании са робовладелци.Председателят на „Демократи за силна България“ Атанас Атанасов е поканил представители на протестиращите, за да ги увери, че ситуацията с отсъствието на Светослав Малинов е нелепа случайност и няма умисъл, че той не е гласувал в решаващия вот за включването на „Пакет Мобилност 1“ в дневния ред на Европейския парламент днес, каза след срещата за Дарик Магдалена Милтенова.По-рано стана ясно, че председателят на Европейския парламент Антонио Таяни е изтеглил досието „Мобилен пакет” от пленарна зала тази нощ и го е върнал за разглеждане в транспортната комисия. Въпреки това планираните протести в Брюксел се проведоха, а съдбата на „Пакет Мобилност 1“ явно ще остане неясна до самия край на мандата на този европарламент.Едно от най-проблемните за българския бранш предложения е задължението камионът и шофьорът да се завръщат в страната на произход на всеки четири седмици.", "date": "2019.03.27", "title": "Автобусни предвозвачи протестираха и у нас"}
{"url": "https://www.novinite.bg/articles/173133/Glavniyat-arhitekt-na-Sofiya-razkri-che-e-poluchaval-natisk-sas-SMS-i-ot-shefovete-na-Arteks", "text": "За момента не е ясно законно ли е строителството на сградата „Златен век” в столичния квартал „Лозенец”. Това заяви главния архитект на София Здравко Здравков в отговор на въпрос на БТВ.По думите му ДНСК трябва да каже дали това е така и в случай че е незаконно, според правилата незаконната част би трябвало да се премахне.По думите на Здравков разрешителното за строеж на „Златен век” не е презаверявано, а това е можело да се случи до ноември 2018 г.Главният архитект на София не можа да отговори на въпроса по какви правила строителството продължава и в момента.Освен това в тази сграда според издадените разрешителни не би трябвало да има жилища. Тя е административна и обектите вътре са описани като ателиета. Ако се продават като апартаменти, хората трябва да знаят, че ще плащат по-високи данъци, допълни главният архитект.Той потвърди, че е получавал СМС-и за натиск от семейство Мирянови, но отказа да ги покаже. Коментира също, че те не са единствените, които се опитват да му влияят.Не стана ясно защо в документацията за строежа на „Златен век” се взема предвид позицията на заместник-регионалния министър Валентин Йовев, че за сградата трябва да важат новите правила и съответно разрешителното за строеж да е 10 години, а не позицията на регионалния министър, която казва, че писмото на нейния подчинен няма правна стойност.", "date": "2019.03.27", "title": "Главният архитект на София разкри, че е получавал натиск със СМС-и от шефовете на \"Артекс\""}
{"url": "https://www.novinite.bg/articles/173140/Bukovite-gori-na-Centralen-Balkan-veche-sa-obekt-na-svetovnoto-nasledstvo-na-YuNESKO", "text": "Национален парк „Централен Балкан“ получи сертификат за обект на световното наследство на ЮНЕСКО. С него буковите гори в парка стават част от сериен европейски обект на световното наследство „Старите и първични букови гори на Карпатите и други региони в Европа“. Отличието беше връчено днес на официална церемония в МОСВ от заместник-министъра на околната среда и водите Красимир Живков на директора на Дирекция Национален парк „Централен Балкан“ Генчо Илиев в присъствието на Христо Георгиев, главен секретар на Националната комисия за България на ЮНЕСКО.„Днес е изключително важен ден, не само за Националния парк „Централен Балкан“, но и за всички нас. България има уникална природа – буковите гори са пример за това и днес получаваме признание за добре свършена работа по съхраняването им в естествен вид през годините“, подчерта зам.-министър Живков при връчване на сертификата. За България сертификатът на Национален парк „Централен Балкан“ беше предоставен на МОСВ като отговорно ведомство по управлението на природните обекти на ЮНЕСКО, за да го връчи на Дирекцията на парка.България участва в серийния обект с най-представителните букови гори (близо 11 хил. хектара) в деветте резервата на територията на Национален парк „Централен Балкан“ – „Боатин“, „Царичина“, „Козя стена“, „Стенето“, „Соколна“, „Пеещи скали“, „Стара река“, „Джендема“ и „Северен Джендем“. „Общо 30 хил. хектара са буковите гори в националния парк, които се опазват от създаването му през 1991 г. Предстои ни много работа по популяризиране на нашите вековни букови гори, включително и чрез привличане на туристи в региона на Централния Балкан с партньорите ни от местната власт“, изтъкна Генчо Илиев.С обявяването на буковите гори в Национален парк „Централен Балкан“ за част от обекта на световното наследство не се налагат допълнителни режими и ограничения, тъй като те и в момента се намират в резервати – територии с най-строг режим на опазване.„Проектът за буковите гори е ценен като трансграничен. Трябва да работим именно по такива теми и то не само в рамките на Европа. Включването на нашите букови гори в списъка на ЮНЕСКО ни задължава да опазваме природното богатство на България“, каза Христо Георгиев. Обектът „Старите и първични букови гори на Карпатите и други региони в Европа“ е разширен с решение на Комитета за световно наследство на ЮНЕСКО през юли 2017 г. и включва 78 компонента. Те са разположени на територията на 12 европейски държави – Австрия, Албания, Белгия, България, Румъния, Словения, Испания, Италия, Хърватска, Германия, Украйна и Словакия.Серийният обект представлява изключителен пример за незасегнати, комплексни гори в умерения пояс, които демонстрират разпространението на европейския бук от последната ледникова епоха до днес. Уникално за обекта са и големият брой участващи държави – прецедент в историята на Конвенцията за опазване на световното културно и природно наследство.", "date": "2019.03.27", "title": "Буковите гори на „Централен Балкан“ вече са обект на световното наследство на ЮНЕСКО"}
{"url": "https://www.novinite.bg/articles/173130/Cvetanov-GERB-za-men-e-kauzaostavam-loyalen-kam-premiera", "text": "Лидерът на ПГ на ГЕРБ се завърна от визита в САЩ. Пред журналисти на Летище-София Цветан Цветанов заяви: „ГЕРБ за мен е кауза, оставам лоялен към премиера”.Той добави, че вече има готово решение за това как да постъпи в разгара на скандала с имотите на властта. \"Съпругата ми вече го знае, предстои да го разбере и премиерът\", добави Цветанов", "date": "2019.03.27", "title": "Цветанов: ГЕРБ за мен е кауза,оставам лоялен към премиера"}
{"url": "https://www.novinite.bg/articles/173132/Dimitar-Danchev-i-Manol-Genov-podkrepiha-protesta-na-balgarskite-transportni-firmi-v-Strasburg", "text": "\"Българското правителство не се възползва от възможностите си в Съвета на ЕС, както когато България имаше възможност да определя дневния ред на Европа, така и след това при Австрийското председателство\". Това заяви народният представител от ПГ на \"БСП за България\" Манол Генов на протеста на българските транспортни фирми в Страсбург.\"Българското правителство пропиля възможността да постигне компромис, който да не бъде в ущърб на българския транспортен бранш\", допълни той. По неговите думи още от самото начало на разглеждането на пакет „Мобилност“ е трябвало да се търси подкрепата на останалите страни членки от Източна Европа и периферните държави. \"Сега се радваме на малки процедурни победи и прехвърляме цялата отговорност на българските евродепутати. Доволни сме от факта, че председателя на ЕП г-н Таяни се е възползвал от правото си да върне трите пакета към транспортната комисия за ново разглеждане. Това обаче е резултат от усилията на нашите евродепутати, които всячески отстояваха националния интерес пред  председателя на ЕП и неговия кабинет. Не можем да приемем, че в самия край на този мандат на ЕП може да се вземе толкова важно решение за бъдещето на един от основните икономически сектори в ЕС\", подчерта народният представител Димитър Данчев. \"По време на последното гласуване от понеделник, тази седмица, когато се взе решение за ново разглеждане на пакета „Мобилност“ в пленарната зала на ЕП, стана ясно, че дори представители на много страни от периферията на Съюза вече гледат повече в посока на предстоящите избори за европейски парламент и мислят повече за партийните си интереси, отколкото за националните си. Това още веднъж показа, че този парламент не бива да взима каквото и да е решение по пакет „Мобилност“, каза още Данчев на протеста в Страсбург.", "date": "2019.03.27", "title": "Димитър Данчев и Манол Генов подкрепиха протеста на българските транспортни фирми в Страсбург"}
{"url": "https://www.novinite.bg/articles/173134/Petar-Kurumbashev-Predsedatelyat-Tayani-ne-e-na-stranata-nito-na-poddrajnicite-nito-na-protivnicite-na-mobilniya-paket-a-na-varhovenstvoto-na-zakona-na-tozi-parlament", "text": "„Председателят Таяни не е на страната нито на поддръжниците, нито на противниците на мобилния пакет, а на върховенството на закона на този парламент и взе единственото възможно решение - гласуването да бъде отложено“, каза Петър Курумбашев по време на дебата за пакет „Мобилност“ в пленарна зала в Страсбург.„Няколко пъти сме подлагани на буквално изнудване с изказването, че ако не се приеме този пакет държавите членки щели да приемат едностранни решения. Кажете ми, това Европейски съюз ли е или Европейски съюз на нациите?“, каза още българският евродепутат. Според него корпоративният дъпминг, който наложиха компаниите от Западна Европа предизвика социалният дъмпинг, тъй като започнаха да плащат два пъти по-малко на полските, румънските и българските превозвачи.„Ние ви предложихме да избегнем тази битка и да не обсъждаме този пакет в края на мандата, а вие си помислихте, че това е слабост. Ние сме готови за тази битка и ще я водим до края на този мандат, както и в следващия“, допълни Курумбашев", "date": "2019.03.27", "title": "Петър Курумбашев: „Председателят Таяни не е на страната нито на поддръжниците, нито на противниците на мобилния пакет, а на върховенството на закона на този парламент.“"}
{"url": "https://www.novinite.bg/articles/173157/Ot-utre-prodaljava-remontat-na-oshte-edin-viadukt-na-AM-Hemus", "text": "От утре – 28 март, движението от 14-ти до 23-ти километър на АМ „Хемус“ ще се осъществява двупосочно в платното за София поради ремонт на платното за Варна на виадукта при 19-ти км /„Потоп“/. През м. г. бяха ремонтирани колоните на съоръжението, т. нар. долно строене, и сега работата продължава по пътното платно. Съоръжението не е основно обновявано от въвеждането му в експлотация преди повече от 30 години. Дължината му е 525 метра. За улеснение на трафика в края на работната седмица - в петък и събота, в района на ремонтирания участък ще има две ленти в посока Варна и една за София, а в неделя и понеделник сутрин ще има две ленти за София и една за Варна. Агенция „Пътна инфраструктура“ апелира шофьорите да карат разумно и да спазват стриктно въведената временна организация на движението по време на строителните работи.Ремонтът е наложителен и трябва да бъде направен, за да се пътува след това много по-удобно по обновени пътни участъци. От 26 март движението от 33-ти до 40-ти километър на АМ „Хемус“ се осъществява двупосочно в платното за София поради ремонта на два виадукта - при 36-ти км /„Коренишки дол“/ и при 37-ми км в платното за Варна. През м. г. беше обновено платното за София на двете съоръжения и сега трафикът преминава по тях. Очаква се предвидените дейности да завършат до края на строителния сезон. Ще се ремонтира както пътното платно, така и колоните на съоръженията. В момента на АМ „Хемус“ се ремонтира и тръбата за София на тунел „Витиня“. Движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и същите системи за безопасност. На АМ „Хемус“ на територията на област Варна се ремонтират 10,4 км от АМ „Хемус“ в платното в посока София (от км 389+717 до км 400+100). Това е участъкът между пътен възел „Неофит Рилски“ и естакада „Девня“. Движението се извършва двупосочно в платното за Варна и скоростта е ограничена до 90 км/ч. Очаква се строителните работи да завършат до 25 май т. г. Те включват фрезоване на асфалтовата настилка, демонтаж на стари и монтаж на нови бордюри, полагане на нов асфалт, ремонт на отводнителни съоръжения, профилиране на банкети, нова хоризонтална маркировка. На АМ „Тракия“ се ремонтира платното за Бургас на три мостови съоръжения - при 13-ти, 15-ти и 20-ти километър. Виадуктите не са обновявани повече от 30 години. При извършването на строителните работи движението се осъществява двупосочно в платното за София.За улеснение на трафика в края на работната седмица - в петък и събота, в района на ремонтирания участък, ще има две ленти в посока Пловдив и една за София, а в неделя и понеделник сутрин ще има две ленти за София и една за Пловдив. Предвижда се строителните работи на АМ „Тракия“ да завършат преди началото на активния туристически сезон. На трите виадукта ще бъде направен ремонт на пътните плочи, греди, дилатационни фуги и тротоарни блокове, хидроизолация, нова асфалтова настилка, маркировка, нови предпазни парапети и мантинели. Съоръжението при 13-ти км е с дължина 254 м, при 15-ти км - 322 м, а при 20-ти км - 400 м. Ремонтира се и мостът над река Тополница на АМ „Тракия“. До 30 април движението от 77-ми до 78-ми км в посока Пловдив е ограничено в активната и аварийната лента и се осъществява в изпреварващата. Предвиден е ремонт на дилатационна фуга, хидроизолация, възстановяване на бетонови повърхности на устой и греда, нова асфалтова настилка и хоризонтална маркировка. От 7 март движението по моста над река Елшишка при км 89-ти на АМ „Тракия“ се осъщестява двупосочно в платното за София, поради ремонт на платното за Пловдив. Дейностите включват смяна на гредите на мостовото съоръжение, нова хидроизолация, асфалтиране и хоризонтална маркировка. Очаква се строителните работи да приключат до края на май т. г. В края на ноември миналата година завърши ремонтът на платното за София. За улеснение на трафика от 13 ч. всеки петък до 17 ч. в събота има две ленти в посока Пловдив и една за София. От 17 ч. всяка събота до 10 ч. в понеделник ще има две ленти за София и една лента за Пловдив.", "date": "2019.03.27", "title": "От утре продължава ремонтът на още един виадукт на АМ „Хемус“"}
{"url": "https://www.novinite.bg/articles/173143/Obshtina-Veliko-Tarnovo-shte-podobryava-kachestvoto-na-atmosferniya-vazduh-sas-sredstva-po-OPOS", "text": "Министърът на околната среда и водите Нено Димов и кметът на община Велико Търново  подписаха договор за актуализация на общинската програма за качество на атмосферния въздух.Целта е в новата програма да се дефинират и планират адекватни мерки за намаляване на емисиите и достигане на установените норми за фини прахови частици във въздуха на територията на общината.Общият размер на инвестицията е над 180 000 лв., осигурени от Оперативна програма „Околна среда 2014-2020 г.“. Срокът за изпълнение на проекта е 18 месеца.", "date": "2019.03.27", "title": "Община Велико Търново ще подобрява качеството на атмосферния въздух със средства по ОПОС"}
{"url": "https://www.novinite.bg/articles/173145/Cvetanov-Imam-gotovo-reshenie", "text": "\r\nГЕРБ за мен е кауза, оставам лоялен към нея и към премиера”. Това заяви Цветан Цветанов при пристигането си от САЩ. Той заяви, че вече има готово решение за това как да постъпи в разгара на скандала с имотите на властта. \"Съпругата ми вече го знае, предстои да го разбере и премиерът\", каза Цветанов, цитиран от Нова ТВ. \r\n\r\n\"Винаги, когато съм водил някакъв политически разговор и има някакъв дебат, първо изчиствам със страната, с която трябва да говоря, и след това правя публични изявления\", каза още председателят на парламентарната група на управляващата партия. Той определи случващото се като \"добре планирано мероприятие във връзка с предстоящите евроизбори и във връзка с много решения и коментари, които съм правил през всичките тези години\". \r\n", "date": "2019.03.27", "title": "Цветанов: Имам готово решение"}
{"url": "https://www.novinite.bg/articles/173131/Simeonov-Bez-Cvetanov-opredeleno-v-parlamenta-shte-se-raboti-mnogo-po-trudno", "text": "Без Цветанов определено в парламента ще се работи много по-трудно, ако въобще парламентът работи. Това коментира лидерът на НФСБ Валери Симеонов относно евентуално напускане на Народното събрание от председателя на ПГ на ГЕРБ Цветан Цветанов. Според Симеонов, ролята на Цветанов е изключително важна, значима и незаменима, като един посредник между различните групи, крайни полюси в различни законопроекти или решения. \"Той е човек, който виждам, че с всяка година се усъвършенства в ролята си на политически посредник и обединител\", коментира лидерът на НФСБ.По думите му Цветанов трудно ще бъде заменен. На въпрос дали очаква още оставки заради имотния скандал, Валери Симеонов коментира, че оставката е личен морален акт. \"Става въпрос за утвърдена схема в България за източване на ДДС, за укриване на ДДС и на данъци, тази схема е масово използвана от строителните фирми и тя е известна на НАП\", посочи той. Попитан дали ще иска среща с премиера и лидер на ГЕРБ Бойко Борисов, за да не бъде изваден Цветанов от парламента, Симеонов каза, че всяка партия си решава кадровите въпроси сама и не е редно да се бъркат във вътрешните въпроси на ГЕРБ. В отговор на въпрос, Симеонов коментира, че оставка на Цветанов определено може да доведе до трус, за предсрочни избори обаче не му се иска да мисли, но не са невъзможни.", "date": "2019.03.27", "title": "Симеонов: Без Цветанов определено в парламента ще се работи много по-трудно"}
{"url": "https://www.novinite.bg/articles/173146/Prezidentat-Radev-na-Egipetsko-balgarskiya-biznes-forum-v-Kajro", "text": "\r\nПрезидентът Румен Радев и министър-председателят на Египет Мостафа Мадбули приветстваха участниците в Египетско-българския бизнес форум, който се състоя в Кайро в рамките на втория ден от официалното посещение на българския държавен глава в Египет, съобщиха от прессекретариата на държавния глава.\r\n\r\n\r\n\r\n\r\n\r\n\r\n\r\n\r\n", "date": "2019.03.27", "title": "Президентът Радев на Египетско-българския бизнес форум в Кайро"}
{"url": "https://www.novinite.bg/articles/173156/SDS-oshte-ne-kazva-koj-shte-e-na-izbiraemoto-myasto-v-listata-s-GERB-za-evrovota", "text": "СДС ще излъчи фигура на избираемото място в листата с ГЕРБ, която да е полезна за партията и за листата на ЕНП. Името първо ще бъде съобщено пред актива на синята партия, заяви пред БНР председателя на СДС Румен ХристовВ интервю за предаването „12+3“ на „Хоризонт“ той бе категоричен, че общото явяване на партията с ГЕРБ за предстоящите евроизбори не означава траен ангажимент между двата политически субекта.Все още не е ясно дали утре ще има финална среща между ГЕРБ и СДС за подписване на финалното споразумение за изборите за ЕП. Според Румен Христов това не е най-важният въпрос, а трябва да се акцентира върху политиките в следващия ЕП.Общите приоритети на СДС и ГЕРБ по думите на Христов са приемането на България в Шенген и еврозоната, както и премахването на развитието на Европа на две скорости.", "date": "2019.03.27", "title": "СДС още не казва кой ще е на избираемото място в листата с ГЕРБ за евровота"}
{"url": "https://www.novinite.bg/articles/173141/Ninova-i-Elena-Joncheva-pozdraviha-Stefan-Danailov-po-sluchaj-Mejdunarodniya-den-na-teatara", "text": "По случай Международния ден на театъра председателят на НС на БСП Корнелия Нинова и водачът на листата на левицата за европейските избори Елена Йончева посетиха дома на зам.-председателя на НС на БСП и обичан български актьор проф. Стефан Данаилов. Те го поздравиха с празника и му пожелаха да продължава да вдъхновява и напътства младите таланти. Гости в дома на Мастъра бяха и актьорите Аня Пенчева, Кирил Ефремов, Ненчо Илчев и Иван Панев, както и студенти на Стефан Данаилов.   \"Поздравявам всички творци, отдали се на театралното изкуство. Желая им здраве и сили да развиват българската култура и духовността\", каза председателят на БСП Корнелия Нинова.", "date": "2019.03.27", "title": "Нинова и Елена Йончева поздравиха Стефан Данаилов по случай Международния  ден на театъра"}
{"url": "https://www.novinite.bg/articles/173142/Odobreni-sa-promeni-v-zakona-za-targovskiya-registar", "text": "Заявленията за обявяване на декларация, чрез която предприятията, които не са осъществявали дейност през отчетния период, се освобождават от задължението за публикуване на годишния финансов отчет, консолидирания финансов отчет и годишния доклад за дейността си, ще се разглеждат по реда на постъпването им отделно от другите заявления, съобщиха от пресслужбата на кабинета.По същия ред ще се разглеждат и заявленията за вписване на действителните собственици по Закона за мерките срещу изпирането на пари и Закона за икономическите и финансовите отношения с дружествата, регистрирани в юрисдикции с преференциален данъчен режим, контролираните от тях лица и техните действителни собственици. Това предвижда проект за изменение и допълнение на Закона за търговския регистър и регистъра на юридическите лица с нестопанска цел, приет от Министерски съвет.Декларацията, чрез която неактивни през отчетния период предприятията се освобождават от задължението за публикуване на годишния финансов отчет, консолидирания финансов отчет и годишния доклад за дейността си, се публикува в търговския регистър в срок до 31 март на следващата година. По данни на Националния статистически институт броят на тези предприятия е между 150 000 и 200 000. Заявленията за действителни собственици трябва да се подадат в срок до 4 месеца, считано от 31 януари 2019 г.Законът предвижда кратки срокове за разглеждане на заявленията за вписване, заличаване и обявяване, като длъжностните лица по регистрация се произнасят незабавно след изтичане на три работни дни от постъпването им. При първоначална регистрация на търговец произнасяното е до края на следващия работен ден от постъпването на заявлението.Целта на законопроекта е подобряване на организацията и ефективността в работата на търговския регистър и регистъра на юридическите лица с нестопанска цел, преодоляване на забавянето при обработването и разглеждането на всички категории заявления за вписване, заличаване и обявяване, чрез което се съобразява принципът на бързина и процесуална икономия на дейността по регистрацията.", "date": "2019.03.27", "title": "Одобрени са промени в закона за търговския регистър"}
{"url": "https://www.novinite.bg/articles/173128/Zemedelski-zagubi-zaradi-sushata-v-stranata", "text": "Около 70% от засетите площи с рапица в страната се рекултират заради трайното засушаване. Продължава обиколката на комисиите по пропадналите площи, като очакванията са те да потвърдят лошата прогноза за част от земеделските култури.От Националната асоциация на зърнопроизводителите все още не могат да кажат какви ще са икономическите загуби.„Очаква се намаляване на добива спрямо този от миналата година, но все още е рано да се даде точна прогноза“, категоричен е председателят на Асоциацията Костадин Костадинов:   „Ако падне дъжд сега, ще има някакво възстановяване, но реално редукция на добива спрямо миналата година – очакваме“.По думите му, всеки производител сам ще трябва да прецени дали да рекултира пшеницата си.Проблем за пролетните култури са и големите температурни амплитуди със студени нощи и твърде топли за сезона дни.", "date": "2019.03.27", "title": "Земеделски загуби заради сушата в страната"}
{"url": "https://www.novinite.bg/articles/173109/Parlamentat-varna-stariya-prag-na-preferenciite", "text": "Депутатите гласуваха промените в Изборния кодекс, с които бе върнат старият праг при преференциите, съобщава БГНЕС. Така отново заработват старите правила – 7% праг на парламентарните и местните избори и 5% на изборите за депутати в Европейския парламент. Законодателната инициатива е на ГЕРБ, а решението за нея дойде след заседание на Изпълнителната комисия на партията и бе провокирано от широкото обществено недоволство, породено от чувствителното завишаване на праговете с промените на кодекса през месец февруари.Остава без промяна и машинното гласуване – в 3 000 секции на европейските избори и 6 000 на местните. От догодина пък страната ни поема път към цялостно въвеждане на машинния вот.Дебат предизвика поредното предложение на ДПС да се въведе възможност за водене на предизборна агитация на майчин език в случай, че има осигурен превод на български. „Да отменим тази мракобесна забрана, която освен, че дискриминира нашите европейски приятели, дискриминира и голяма част от българските граждани“, призова Хамид Хамид от парламентарната трибуна. Според движението използването на майчин е език е право, гарантирано от Конституцията.На обратното мнение бяха от „Обединени патриоти“. „Предложението на ДПС за използване на чужд език по време на предизборна кампания е противоконституционно“, посочи Павел Шопов от трибуната. „Не мога да разбера каква е тази политическа демагогия. Какви са тези приказки за този майчин език, за още няколко такива символични понятия. Става въпрос за турски и никакъв друг език“, смята той.В дебата се включи и народният представител Юлиан Ангелов. Според него кампаниите трябва да бъдат водене единствено и само на български, защото той е официалният език на страната ни.От ДПС настояваха още Избирателни секции извън страната да се образуват навсякъде, където има дипломатическо и консулско представителство и над 20 избиратели, както и там, където минимум 40 избиратели са подали заявление, че искат да упражнят правото си на глас. От движението за пореден поискаха да отпадне и принципът на уседналост. В крайна сметка нито едно от предложенията им не срещна одобрението на мнозинството. ", "date": "2019.03.27", "title": "Парламентът върна стария праг на преференциите"}
{"url": "https://www.novinite.bg/articles/173139/Kabinetat-opredeli-324-mln-lv-za-evroizborite", "text": "С 32,4 милиона лева ще бъдат подготвени и проведени на евроизборите у нас. Това предвижда решението на Министерския съвет, което беше прието днес.С подготовката ще се заеме вицепремиерът Томислав Дончев, който ще бъде подпомогнат от работна група. В решението са включени задължения и отговорности и на други министри, свързани с подготовката и произвеждането на изборите.Вотът ще се проведе на 26 май 2019 г.", "date": "2019.03.27", "title": "Кабинетът определи 32,4 млн. лв. за евроизборите"}
