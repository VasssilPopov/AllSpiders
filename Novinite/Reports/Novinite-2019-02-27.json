{"url": "https://www.novinite.bg/articles/171659/Evrostat-Balgariya-i-Sloveniya-posledni-v-ES-po-biznes-onlajn-prodajbi", "text": "През 2017 година едно от всеки пет търговския предприятия в ЕС е осъществило продажби чрез компютърни мрежи като интернет или други форми на електронен обмен на данни, показват данни на Евростат. Тези електронни продажби възлизат на 17% от общия оборот в рамките на съюза, като 7% от общите електронни продажби са били през интернет.Повечето от тези уеб продажби са били осъществени чрез собствени уебсайтове на предприятията или чрез техни приложения за мобилни телефони (6% от общия оборот), а останалите уеб продажби (1% от общия оборот) са били направени чрез онлайн платформи за електронна търговия, достъпни на външни уебсайтове или мобилни приложения, посочва Европейската статистика.Сред държавите-членки на ЕС най-високият процент на оборот, реализиран чрез продажби в интернет, е бил отчетен в Белгия и Ирландия (по 15% и в двете държави). Страните-членки с най-нисък дял от общия оборот от продажби по интернет са били България и Словения (и двете с по едва 2%).В същото време Ирландия е имала най-висок дял на уеб продажбите чрез онлайн електронни платформи за търговия (3% от общия оборот)", "date": "2019.02.27", "title": "Евростат: България и Словения последни в ЕС по бизнес онлайн продажби"}
{"url": "https://www.novinite.bg/articles/171643/Balgari-ot-chujbina-na-jivo-i-s-video-chat-pri-Ombusmana-zaradi-izborni-prava-i-Brekzit", "text": "Омбудсманът Мая Манолова ще се срещне с български граждани от чужбина в сградата на институцията /гр. София, ул. „Георг Вашингтон“ № 22/. По време на дискусията ще бъде осъществена и видео връзка с наши сънародници зад граница. Изслушването е провокирано от петиция, подписана от над 150 българи от цял свят, членове на избирателни секции, които потърсиха съдействие от Мая Манолова да защити техните избирателни права.Те настояват да продължи без прекъсване поетапното въвеждане на електронно дистанционно гласуване чрез разработване на пилотна система и провеждане на експерименти на реални избори, но с необвързващ резултат, още през 2019 г. Според тях за целта е важно да бъдат използвани модерни, практични и с висока степен на сигурност технологични решения, приложими за българските условия и лесно достъпни за избирателите. Българите, подписали петицията, са обезпокоени и от факта, че неясният статут на Великобритания, породен от Брекзит, ще засегне вече придобити и упражнявани права, като ги лиши от възможността да гласуват на предстоящите евроизбори. В действащия Изборен кодекс е регламентирано изискване за уседналост през последните три месеца в България или друга държава-членка на ЕС. Освен това в страните, които не са членки на ЕС, не могат да бъдат откривани избирателни секции извън дипломатическите и консулски представителства.", "date": "2019.02.27", "title": "Българи от чужбина на живо и с видео чат при Омбусмана заради  изборни права и Брекзит"}
{"url": "https://www.novinite.bg/articles/171645/Gledat-v-komisiya-predlojenieto-za-zabranata-na-nargileta-v-zakriti-prostranstva", "text": "\r\nКомисията по въпросите на децата, младежта и спорта ще разгледа Законопроекта за изменение и допълнение на Закона за здравето.\r\n\r\n\r\n\r\n\r\n\r\n", "date": "2019.02.27", "title": "Гледат в комисия предложението за забраната на наргилета в закрити пространства"}
{"url": "https://www.novinite.bg/articles/171646/Mareshki-Pragovete-pri-preferenciya-da-otpadnat", "text": "\r\nТрябва да се върви към максимални мажоритарни избори. Подкрепяме падането на праговете. Това заяви  лидерът на \"Воля\" Веселин Марешки, предаде БНТ.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.27", "title": "Марешки: Праговете при преференция да отпаднат"}
{"url": "https://www.novinite.bg/articles/171700/Iskaniyata-na-shoforite-shte-badat-obsadeni-na-izvanredno-zasedanie-na-transportnata-komisiya", "text": "Исканията на шофьорите от градския транспорт да бъдат обсъдени на извънредно заседание на Постоянната комисия по транспорт и туризъм в Столичен общински съвет. Това поиска председателят на Политическа партия МИР и общински съветник Симеон Славчев след като днес Комисията прие представители на синдикатите и на шофьорите, за да бъдат обсъдени проблемите им. Предложението беше прието от общинските съветници, както и от Омбудсмана г-жа Мая Манолова, която също е присъствала на обсъждането.По време на заседанието е имало много напрежение и коментари, което не е довело до вземането на решения за излизане от създалата се ситуация с транспортните служители. „Настоях да има специално заседание, на което да обсъдим възможните решения, тъй като исканията са много и трябва да бъдат обсъдени внимателно точка по точка”, отбеляза Славчев и каза, че на заседанието са присъствали два синдиката, представители на шофьорите. Според него по повечето проблеми ще се вземат консесусни решения. „Подкрепям исканията на протестиращите, проблемите трябва да се поставят на масата и да се решат”, заяви общинския съветник, но изрази своето несъгласие, свързано със спирането на нощния транспорт в София. „Градът трябва да има транспорт и през нощта, както е в европейските столици. За да се случи това, трябва да се осигурят подходящи условия на труд за работещите в транспорта”, коментира още той. По-рано днес Симеон Славчев се срещна с протестиращите шофьори от градския транспорт пред сградата на Столична община. Те искат по-добро заплащане и условия на труд. В сектора няма достатъчно кадри, което налага  полагането на извънреден труд, коментираха протестиращите. Над 1200 служители, работещи в сферата на градския транспорт са подписали писмо, с което настояват пред кмета Йорданка Фандъкова за промяна в настоящата ситуация.", "date": "2019.02.27", "title": "Исканията на шофьорите ще бъдат обсъдени на извънредно заседание на транспортната комисия"}
{"url": "https://www.novinite.bg/articles/171696/Sofiya-kani-shofori-za-gradskiya-transport-ot-provinciyata", "text": "Столичната община ще покани хора от провинцията да работят като шофьори в градския транспорт. Това съобщи кметът на София Йорданка Фандъкова по повод недоволството от страна на водачите за извънредния труд, който полагат и символичния им протест пред общината в сряда.\r\n„Вече възложих да се възстанови и реконструира едно от старите, недействащи общежития на автотранспорта в „Дружба“, за да можем да поканим хора от цялата страна, които биха искали да дойдат да работят“, каза Фандъкова и обясни, че сградата е четири етажна и в момента се правят изчисления колко ще струва реконструкцията й. В недоволството на шофьорите се включи и омбудсманът Мая Манолова, която заяви, че полагат по 350, 500, 700 часа извънреден труд, което е нарушение на Кодекса на труда по отношение на дневните, седмичните и месечните почивки.\r\nКметът на София видя и политически игри в напрежението около шофьорите. Тя подчерта, че в последните години общината е направила огромни инвестиции в градския транспорт, за да се подобрят условията както за пътуващите, така и за шофьорите. Фандъкова припомни, че до края на годината автопаркът на градския транспорт да бъде обновен на 90%. Автобусите ще бъдат с екологичен стандарт - Евро 6. Средната им възраст ще бъде 6 г., като преди десетилетия возилата са били 20 годишни. През тази година ще бъдат докарани и 13 нови трамваи. „Това са също по-добри условия за труд на шофьорите. При всички тези инвестиции, не мога да позволя заради краткосрочни политически цели, да омаловажат работата ни и да объркват хората“, категорична бе Фандъкова и допълни, че ще продължат преговорите със синдикатите за увеличаване на възнагражденията на шофьорите. Заплатите на водачите бяха вдигнати с 10% от февруари. Преди дни Фандъкова уточни, че брутна работна заплата в транспортните дружествата е около 1500 лв., а на водачите около 1800 лв.\r\nОтносно искането на КНСБ за спиране на нощния транспорт в града Фандъкова заяви, че първо трябва да се направи анализ на ефективността му и след това да се предприемат действия. Градоначалникът обаче подчерта, че един съвременен град има нужда от нощен превоз.\r\n", "date": "2019.02.27", "title": "София кани шофьори за градския транспорт от провинцията"}
{"url": "https://www.novinite.bg/articles/171651/VMRO-reshi-otiva-samostoyatelno-na-evrovota", "text": "ВМРО реши окончателно - отива самостоятелно на евроизборите.Това е решението на ръководството на партията, което проведе заседание снощи, както предварително съобщи Канал 3.Водач на листата ще бъде евродепутатът Ангел Джамбазки, а предизборният щаб се оглавява от организационния секретар на ВМРО Юлиан Ангелов.Въпреки това приканват всички патриотични сили да направят вътрешни избори за водач на обща листа на 7 април по партийните клубове.Решението на Националния съвет последва поредния поредния провален опит за преговори между трите партии в Обединени патриоти вчера. Поканата за коалиционен съвет дойде от хората на Каракачанов с единствена точка в дневния ред - обсъждане на евентуално общо явяване на евроизборите. След като \"Атака\" и НФСБ се изпокараха още за дневния ред, от ВМРО се отказаха да предприемат повече усилия за съставяне на обща листа. ВМРО държи на единството на Патриотите, но започва подготовка за самостоятелно участие на евроизборите, се посочва в позицията на партията. Подчертава се, че войводите държат на обединението на формациите, които милеят за патриотичната идея, но са категорични, че личните битки и боричкания лишават държавата от реалната възможност да имаме адекватни и работещи представители в следващия Европейски парламент.\"Ето защо оставаме встрани от тях и продължаваме дългогодишната си битка за отстояване на реалните ценности на Европа, се посочва в позицията на ВМРО. Изтъкват още, че Ангел Джамбазки е най-разпознаваемият и успешен наш евродепутат, според класациите на ЕП.\"Днес, все по–често даваме разнопосочни сигнали на сънародниците си – тъжно и жалко, но е факт. Неведнъж, ние Патриотите от ВМРО, подавахме ръка на нашите партньори и го правим и до днес, в желанието си да сме единни, да се борим за България\", припомнят от партията.", "date": "2019.02.27", "title": "ВМРО реши - отива самостоятелно на евровота"}
{"url": "https://www.novinite.bg/articles/171656/Simeonov-za-BSP-Neprisastvieto-ne-e-genialen-politicheski-hod", "text": "Лидерът на НФСБ Валери Симеонов остро разкритикува социалистите, че не се явяват на работа и настоя, че те са избрани, за да работят в парламента. Той даде и пример, че всеки друг, който не ходи на работа го уволняват.\"Аз идвам от бизнеса и не мога да си представя, че някой работник ще каже, че ще протестира срещу методите на работа във фирмата, като не присъства на работа. Като не присъстваш на работа, ти трябва да бъдеш уволнен. И не мисля, че трябва да има някакво друго третиране и на народните представители. Те трябва да носят отговорност, всеки един от тях представлява 10-20 000 човека\", отсече Симеонов.Затова и от НФСБ предлагат мерки срещу отсъствието от работа на народните избраници и негласуването им на пленарните заседания. От партията на Валери Симеонов предлагат народните представители да не получават никакво възнаграждение, ако не ходят на работа на три поредни заседания или общо пет за месеца. Тези, които не присъстват на повече от половината гласувания в парламента, пък се предвижда да губят половината от заплатата си.Според Валери Симеонов така ще се постигне дисциплинаращ ефект, защото имало случаи, в които депутатите се регистрират сутрин, че са на работа, но след това си тръгват.Лидерът на НФСБ настоя и че има много други начини депутатите да изложат позицията си и те не са свързани с неприсъствието им в парламента.\"Те са избрани от техните избиратели, за да работят. Такава форма \"неприсъствие\" не е предвидена и не бива да се счита като някакъв гениален политически ход. Същото важи и за невлизането на ГЕРБ в залата в по-предния парламент. Не одобрявам този начин на изразяване на отношение към опозиция или управляващи. В парламента има достатъчно начини, средства, за да изразиш своята позиция. Това е отказ за изпълняване на служебни задължения\", отсече Симеонов.", "date": "2019.02.27", "title": "Симеонов за БСП: Неприсъствието не е гениален политически ход"}
{"url": "https://www.novinite.bg/articles/171687/51-sa-sluchaite-na-morbili-v-stranata", "text": "51 са случаите на морбили в страната към момента, съобщи д-р Ангел Кунчев. Главният здравен инспектор направи сравнение, че през миналата 2018 година, е имало 13 случая на морбили.", "date": "2019.02.27", "title": "51 са случаите на морбили в страната"}
{"url": "https://www.novinite.bg/articles/171690/Kolyat-domashnite-praseta-i-v-Tervelsko", "text": "Със заповед на директора на БАБХ д-р Дамян Илиев има обявено първично огнище на Африканска чума при диво прасе на територията и на община Тервел. Очакват се проби от второ животно, намерено мъртво в близост до първия случай\r\nНа заседание на Областната епизоотична комисия при Областния управител на Добрич Красимир Кирилов, д-р Борислав Каменов, директор на Областна дирекция „Безопасност по храните“, информира, че сигналът за намерено мъртво диво прасе е подаден в петък – 22.02.2019 г., от Георги Ботев – директор на Държавно ловно стопанство Тервел. Екип от ветеринарни специалисти от ОДБХ и представители на Ловното и Горски стопанства са посетили мястото, където е бил трупът на животното. „Дивото прасе е намерено на 5 км от границата между областите Добрич и Силистра, извън огражденията, на територията на Ловното стопанство. Животното бе около 60-70 кг, направена му бе аутопсия, взети са проби, тялото е прибрано по надлежния ред, а теренът и хората бяха обработени с дезинфектант“, поясни още д-р Каменов. Резултатите от изпратените проби са с положителен резултат и е издадена заповед с определи зони и попадащи в тях населени места и територии – инфектирана и буферна. Д-р Каменов съобщи, че в понеделник – 25.02.2019 г., е било намерено още едно мъртво диво прасе, на около 500 м от първия случай, като и тук са предприети същите действия и се очаква да се получат резултати от пробите.\r\nВъв връзка с установения вече случай на първично огнище и на основание издадената заповед на директора на БАБХ, в инфектираната зона попадат населените места от община Тервел, както и 4 села от община Добричка от област Добрич. Има включени населени места от община Дулово на територията на област Силистра. „Предприети са всички възможни действия за повишаване на био сигурността от страна на ловните дружинки. На входа на Държавно ловно стопанство Тервел е изграден пропускателен пункт – дезинфекционна площадка, през която при влизане и излизане да преминават автомобилите“, заяви д-р Каменов. Стриктно се следи превоза на животни и спазването на мерките за био сигурност. Във връзка с регистрираното първично огнище започва ново преброяване на животните в т. нар. „задни дворове“, като д-р Каменов препоръчва на стопаните да приберат за лична консумация прасетата в частните стопанства.\r\n", "date": "2019.02.27", "title": "Колят домашните прасета и в Тервелско"}
{"url": "https://www.novinite.bg/articles/171697/Otchitat-otslabvane-na-ikonomicheskite-i-biznes-naglasi-v-Balgariya", "text": "През февруари общото икономическо доверие в Европейския съюз се влоши до ново двегодишно дъно, докато аналогичният индекс на Европейската комисия за България достигна най-ниско ниво от май 2016-а година, показват резултати от последното бизнес проучване на европейските власти в Брюксел, информира БНР.Индексът, измерващ икономическото доверие в ЕС, се понижи през февруари до 105,3 пункта от 106,2 пункта месец по-рано и за разлика от аналогичния индекс на еврозоната отбеляза по-рязък спад до най-ниско ниво от септември 2016 година.По-рязко влошаване на бизнес нагласите в рамките на целия ЕС се дължи в най-голяма степен на драматичен спад на съответния индекс на най-голямата икономика извън еврозоната в лицето на Обединеното кралство (спад с 4,5 пункта) при известно подобрение в Полша (с 1,4 пункта), която е втората по значимост европейска икономика извън единния валутен блок.Последното проучване на Европейската комисия за Европейския съюз за февруари регистрира отслабване на доверието на мениджърите в почти всички водещи сектори с най-солиден спад в сферата на услугите (понижение до 7,1 от 8,4 пункта), следван от индустриалния и промишления сектор (понижение до -0,2 от 0,7 пункта през януари) и на бизнес нагласите в строителството (до 4,3 от 5,4 пункта). Повишение е отчетено единствено при търговията на дребно (до 0,3 от -0,7 пункта).През февруари индексът на потребителското доверие в 28-те страни на ЕС се повиши до -7,2 пункта от -7,8 пункта в началото на годината.Подобно на общия показател на ЕК за икономическото и бизнес доверието в ЕС, съответния индекс за България също отбеляза рязко понижение през февруари до 104,0 пункта от 105,4 пункта през януари, достигайки най-ниско ниво от май 2016-а година.  Трябва да се има предвид, че в края на пролетта на 2018-а година (през месеците април и май) икономическото доверие в нашата страна достигна посткризисен връх от 111,7 пункта – най-високо ниво от септември 2008 година, когато беше разгарът на глобалната финансова и икономическа криза.Въпреки последвалото отстъпление от този посткризисен връх, индексът за нашата страна продължава да се задържа трайно над важното ниво от 100 пункта от края на 2014 година насам.Отслабването на бизнес нагласи в нашата страна през февруари е в резултат на влошаване на доверието на българските мениджъри в индустриалната и промишлена сфера (спад на съответния индекс до -0,8 от 2,4 пункта) и в строителството (до 16,8 от 19,5 пункта) при подобрение в сектора на услугите (отскок до 14,8 от 13,0 пункта).Индексът на потребителското доверие в България пък се понижи през февруари до -26,6 пункта от 26,0 пункта през януари, доближавайки отново неговото многогодишно дъно от -27,2 пункта, достигнато през ноември 2018-а година (най-ниско ниво от юли 2015 година).", "date": "2019.02.27", "title": "Отчитат отслабване на икономическите и бизнес нагласи в България"}
{"url": "https://www.novinite.bg/articles/171666/Valeri-Simeonov-Narodnoto-sabranie-moje-da-raboti-bez-BSP", "text": "Народното събрание може да работи без БСП. Това обяви бившият вицепремиер и настоящ редови депутат Валери Симеонов.Симеонов защити поправките, внесени от неговата партия НФСБ за промяна на правилника в НС, които предвиждат при неоправдано отсъствие от три поредни заседания или общо пет за месеца народните представители да не получават заплати.\"Какво означава някой да не се явява в Народното събрание? Това означава отказ от изпълнение на служебни задължения. Тъй като аз идвам от бизнеса, аз не мога да си представя, че някой мой работник или някой мой служител ще каже аз ще протестирам срещу методите на работа във фирмата, като не присъствам на работа. Ами като не присъстваш на работа, трябва да бъдеш уволнен. Това е положението и не мисля, че трябва да има някакво друго третиране на трудовите взаимоотношения, макар че те са по-различни и на народните представители\", заяви Симеонов.Той беше избран от Народното събрание за член на Комисията по икономическа политика и туризъм. Това е втората комисия, в която се включва Симеонов след връщането му в парламента. Той е и заместник-председател на Комисията по енергетика.", "date": "2019.02.27", "title": "Валери Симеонов: Народното събрание може да работи без БСП"}
{"url": "https://www.novinite.bg/articles/171658/Viceprezidentat-shte-bade-na-rabotno-poseshtenie-v-Saedinenite-amerikanski-shtati", "text": "Вицепрезидентът Илияна Йотова ще бъде на работно посещение в Съединените американски щати от 28 февруари до 4 март.На 3 март (неделя), в Музея на Холокоста и в Музея на толерантността в Лос Анджелис вицепрезидентът ще открие две възпоменателни плочи за спасяването на българските евреи, поставени благодарение на родолюбиви българи. По случай Националния празник на Република България заедно с българския генерален консул в Лос Анджелис Веселин Вълчев Илияна Йотова ще бъде домакин на официален прием. На него ще присъства и заместник-кметът на Лос Анджелис Нина Хачикян. На събитието са поканени българските генерални консули, представители на американските институции, представители на българската общност.На 2 март (събота), в българското училище „Св. св. Кирил и Методий“ в Лос Анджелис вицепрезидентът ще участва в тържественото отбелязване на 141 години от Освобождението на България.Посещението на вицепрезидента в САЩ започва на 28 февруари  (четвъртък) от Сиатъл. Илияна Йотова ще посети централата на „Майкрософт“, където ще разговаря с Ерик Хорвиц – вицепрезидент и ръководител на изследователския център на технологичната компания. Вицепрезидентът ще се срещне и с българи, заемащи ръководни позиции в „Майкрософт“.На остров Вашон Илияна Йотова ще гостува в дома на международно известния етнограф и радетел за популяризирането на българската култура Мартин Кьониг. Във водената от вицепрезидента делегация е и художникът фотограф Иво Хаджимишев – дългогодишен приятел на Кьониг. Заедно с него Илияна Йотова планира през септември изложба, която ще представи фотографии и автентични записи на български фолклор, които Мартин Кьониг прави по време на изследователските си пътувания в България през 60-те години на миналия век.Срещите с българската общност са акцент в посещението на вицепрезидента в САЩ. На 28 февруари Илияна Йотова ще разговаря със сънародниците ни в Сиатъл, на 1 март – в Лос Анджелис, на 2 март в Ървайн, Ориндж Каунти, вицепрезидентът ще се срещне с българската общност от Южна Калифорния. На тези срещи фотографът етнограф Асен Великов ще представи свои снимки, запечатали народни празници и обичаи в различни части на България, както и от Бесарабия.На 1 март (петък) вицепрезидентът ще разговаря със заместник-кмета на Сиатъл Шефали Ранганатан.Във водената от Илияна Йотова делегация е и Стефан Янев – секретар на президента Румен Радев по сигурност и отбрана.", "date": "2019.02.27", "title": "Вицепрезидентът ще бъде на работно посещение в Съединените американски щати"}
{"url": "https://www.novinite.bg/articles/171655/Maj-prebi-jena-si-do-smart-vav-Varna", "text": "41-годишният Борислав Н. е бил привлечен като обвиняем късно във вторник за убийството на съпругата си, извършено по особено мъчителен начин и с особена жестокост, съобщиха от Пресцентърът на Апелативната прокуратура във Варна.Той е бил задържан за срок до 72 часа от наблюдаващия делото прокурор. До изтичането на срока на предварителното задържане Окръжната прокуратура във Варна ще внесе искане в съда за вземане мярка за неотклонение „Задържане под стража“ на Борислав Н.На 24 февруари тази година в жилището, наето от семейството, Борислав пребил съпругата си. Двамата били женени от няколко години, но бракът им не вървял. За поредна вечер между съпрузите, които били в развод, избухнал скандал, който продължил с жесток побой над 40-годишната жена от домашния насилник. След като оставил съпругата си в безпомощно състояние, Борислав позвънил на майка си и я повикал да дойде, за да изнесе багажа си. След това майка и син напуснали жилището, без да се интересуват за състоянието на пребитата жена.След като 40-годишната жена не отговаряла на телефонните повиквания на майка си, бил подаден сигнал в Първо районно управление на МВР във Варна. Изпратени били служители на МВР и на пожарната на адреса, които успели да влязат в заключеното жилище през балкона на 25 февруари. Там било открито тялото на убитата. Незабавно бил извършен оглед на местопроизшествието от разследващи полицаи в ОД на МВР във Варна под ръководството на дежурен прокурор от Окръжната прокуратура във Варна.Извършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата със или върху твърди тъпи предмети.Действията по разследването показват, че малтретираната жена е подавала няколко жалби за домашно насилие срещу агресивния си съпруг през годините на брака им. Борислав е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие обаче жената съобщавала в полицията, че отношенията помежду им са се подобрили. На 26 февруари тази година е било насрочено бракоразводното дело на семейството във Варненския районен съд.", "date": "2019.02.27", "title": "Мъж преби жена си до смърт във Варна"}
{"url": "https://www.novinite.bg/articles/171701/Tragna-deloto-po-aferata-Sudjukgejt", "text": "Аферата “Суджукгейт” влезе в съда. Делото срещу бившия депутат от ГЕРБ Живко Мартинов тръгна, а той е обвинен в изнудване. Според прокуратурата Мартинов използвал името на премиера Бойко Борисов, за да се сдобие с 4 тона суджук, филе \"Елена\" и пастърма. Деликатесите искал от местен производител, който е основен свидетел по делото.Борисов не е разпитван, а защитата на Мартинов обмисля дали да не поиска министър- председателя да свидетелства.Бившият депутат от ГЕРБ е на свобода под гаранция от 20 000 лева. Има забрана да напуска страната, а имуществото и сметките му са под запор. Ако бъде признат за винове, Мартинов може да бъде осъден на между 5 и 15 години затвор, глоба от 5000 до 10 000 лв. и на конфискация до една втора от имуществото. ", "date": "2019.02.27", "title": "Тръгна делото по аферата \"Суджукгейт\""}
{"url": "https://www.novinite.bg/articles/171660/Cvetanov-ugovori-Patriotite-da-obarnat-zaedno-prezidentskoto-veto", "text": "Лидерът на парламентарната група на ГЕРБ Цветан Цветанов успя да уговори мнозинството да обърнат заедно президентското вето върху Изборния кодекс. Цветанов проведе бързо коалиционно съвещание с Обенинети патриоти, след което стана ясно, че освен НФСБ в отбора срещу ветото се е включила и \"Атака\". На крачка от решението да се присъединят към мнозинството са и от ВМРО, които все още не са решили окончателно.Припомняме, че в понеделник и от \"Атака\" и ВМРО заявиха, че ще подкрепят президента Румен Радев, който върна закона за ново обсъждане в парламента. От НФСБ поначало пък бяха против ветото и гласуваха за вдигането на прага на преференциите заедно с ГЕРБ и ДПС.От ВМРО все още умуват дали и те да предприемат завоя в позицията си като атакистите, но по-скоро клонят натам. Аргументът им е, че държавният глава не връща само текстовете за преференциите, а и други положения в Изборния кодекс, с което те не са съгласни, като например реда за съдебното обжалване на решенията на избирателните комисии.Поискали гаранция, че ако подкрепят ГЕРБ срещу президента, ще бъдат върнати старите текстове за 5 и 7% праг при европейски и национални избори. Цветанов обещал, че проектът на ГЕРБ за старото положение на преференциите ще бъде гласуван успоредно с ветото в един и същи ден, вероятно следващата седмица, научи Канал 3.", "date": "2019.02.27", "title": "Цветанов уговори Патриотите да обърнат заедно президентското вето"}
{"url": "https://www.novinite.bg/articles/171689/V-Ministerstvoto-na-ikonomikata-se-podpisa-Branshov-kolektiven-trudov-dogovor-v-metalurgiyata", "text": "В присъствието на заместник-министъра на икономиката Лъчезар Борисов, който е председател на Отрасловия съвет за тристранно сътрудничество „Металургия“ към Министерство на икономиката, се подписа Колективен трудов договор. На събитието присъстваха Васил Яначков, председател на СФ „Металици“ - КНСБ, Людмил Павлов, председател НФ „Металургия“ - КТ „Подкрепа“ и Антон Петров, председател на УС на Българската асоциация на металургичната индустрия (БАМИ). Зам.-министър Борисов приветства партньорите с успешното приключване на преговорите и подписване на Колективния трудов договор, като подчерта, че през последните години браншът се развива много ускорено.„Делът на металургията в произведената промишлена продукция е 13% през 2017 г., като се отчита и ръст на заетите в сектора. Той изтъкна, че компаниите стават все по-иновативни и по този начин създават по-високи нива на добавена стойност. „Добавената стойност в металургията е от 2,5 пъти до 5 пъти по-висока от средната стойност на един зает в промишлеността на страната. Средната работна заплата в отрасъла също изпреварва значително тази за страната, като тя е 1 700 лв. И два пъти по-висока от тази в приработващата промишленост“, каза още зам.- министърът. По време на подписването на колективния трудов договор стана ясно, че подобрените параметри са следните: увеличава се минималната основна месечна заплата с 18%, като тя изпреварва с 100 лв. минималната работна заплата за страната. Допълнителното трудово възнаграждение за времето, в което работникът е на разположение на работодателя извън територията на предприятието, се увеличава 2 пъти. Допълнителното трудово възнаграждение за отработен нощен час се увеличава с 11%, стойността на безплатната храна нараства с 10%, а допълнителното подпомагане на работниците при прекратяване на трудов договор с упражнено право на пенсиониране се увеличава с 20%. Представителите на синдикалните организации и на работодателите благодариха на Министерството на икономиката за подкрепата. Те изтъкнаха, че за тях е изключително важно, че ведомството е съпричастно с колективното договаряне в бранша и работи активно за просперитета на металургичните предприятия и благоденствието на работещите в металургията. В заключение зам.-министър Борисов изрази задоволство от съществуващата синергия между синдикати и работодатели и надежда, че този успешен опит да се пренесе и в останалите сектори на българската икономика.", "date": "2019.02.27", "title": "В Министерството на икономиката се подписа Браншов колективен  трудов договор в металургията"}
{"url": "https://www.novinite.bg/articles/171683/Prokuraturata-tryabva-da-aktualizira-svidetelite-po-deloto-sreshtu-kvestorite-na-KTB", "text": "Прокуратурата получи седемдневен срок, за да актуализира списъка със свидетелите по делото срещу квесторите за фалиралата през 2014 година Корпоративна търговска банка (КТБ) Станислав Лютов и Елена Костадинчев.Днес трябваше да се проведе първото заседание по делото, но се оказа, че цитирани в обвинителния акт свидетели не са описани в приложението към него.Лютов и Костадинчев са обвинени, че са ощетили Фонда за гарантиране на влоговете с близо 1 милион лева, като са разрешили да бъдат изплатени девет договора за индивидуални срочни депозити с привилегирована лихва.", "date": "2019.02.27", "title": "Прокуратурата трябва да актуализира свидетелите по делото срещу квесторите на КТБ"}
{"url": "https://www.novinite.bg/articles/171693/Policaj-postrada-seriozno-pri-gonka-v-Sofiya", "text": "Публикувано във факти.бг: 39-годишен полицай е пострадал при арест на пиян шофьор в жк. „Левски Г“. Това съобщиха от пресцентъра на МВР. Инцидентът е станал около 23.50 часа на 26 февруари в жк. „Левски Г“.Служители на Пето РУ спрели за проверка лек автомобил „Ауди 80“, управляван от 32-годишен мъж. В хода на проверката водачът миришел на алкохол и бил предупреден да изчака екип на отдел „Пътна полиция“ за алкохолна проба.Когато чул това, шофьорът опитал да избяга. При опит да бъде задържан, той изблъскал един от униформените, който паднал на земята и наранил ръката си. Последвало кратко преследване и с помощта на близките му, беглецът бил отведен в районното управление, а тестът с дрегер е установил наличието на алкохол в кръвта му.Пострадалият полицай е откаран в болнично заведение за оказване на медицинска помощ, където е установена фрактура на костта.По случая е образувано досъдебно производство, а работа по документирането му продължава.", "date": "2019.02.27", "title": "Полицай пострада сериозно при гонка в София"}
{"url": "https://www.novinite.bg/articles/171695/40-kameri-shte-sledyat-dali-stolichani-karat-v-bus-lentite", "text": "Възложил съм закупуване на над 40 камери, които да следят за движението в бус лентите, съобщи заместник-кметът на София Дончо Барбалов.\"Възложил съм закупуване на над 40 камери за бус лентите, които, надявам се, да бъдат инсталирани до лятото, с които да помогнем за контрола за спазването на правилата за движение. Общинските съветници биха могли да ни помогнат, в диалог с народните представители от съответните партии, за да може да се даде възможност на общините да контролират, заедно с останалите органи“, обясни той.Според него нарушаването на движението в бус лентите наистина затруднява водачите на градския транспорт и техните искания са справедливи. Той заяви, че възнагражденията, които се изплащат на водачите за извънредния труд са доста високи. Дончо Барбалов допълни, че проблемът с недостиг на шофьорите не е само в България, но и в целия ЕС.Междувременно Комисията по транспорт и туризъм към Столичния общински съвет продължава да обсъжда проблемите на шофьорите в градския транспорт. На срещата присъстват представители на комисията по транспорт към Столична община, шофьори в Столичния градски транспорт, представители на синдикални дружества, омбудсманът Мая Манолова, ръководителите на Столичните автодружества и др. В началото на заседанието беше отправен въпрос от управляващите в Столична община към Мая Манолова, която представлява протестиращите, възнамерява ли да се кандидатира за кмет на София тази година. Тя отговори, че не приема подобни спекулации, защото винаги е била до хората, независимо дали се намираме в година на избори или не.Бяха изслушани исканията на шофьорите, като основно те настояват за увеличение на заплатите в сектора, така, че да се техните възнаграждения да стигнат до средните работна заплата за София. Според тях това ще бъде постигнато с увеличение на 40 % на заплатите на всички шофьори. Те настояват за привличане на млади кадри в сектора. Протестиращите искат регламент и контрол върху бус лентите, така, че да бъдат използвани само от тях, както е по закон и Столична община да следи за нарушителите. По думите им също голям проблем е, че разписанията на градския транспорт не са съобразени с трафика в града, което поражда невъзможност те да стигат според график и да могат да почиват в определеното време. Протестиращите обвиниха синдикатите, че не се застъпват за техните интереси и не ги представляват в дебата с управляващите.Зам.-председателят на комисията по транспорт и туризъм в Столичния общински съвет и председателят на групата на БСП-София Калоян Паргов заяви, че на срещата не се дава думата на протестиращите граждани, а председателят на комисията по транспорт Екатерина Йорданова използва камерите в залата за личен пиар.", "date": "2019.02.27", "title": "40 камери ще следят дали столичани карат в бус лентите"}
{"url": "https://www.novinite.bg/articles/171698/Arestuvaniyat-za-ubijstvoto-na-baba-si-prekasna-zasedanie-prilosha-mu", "text": "Арестуваният за убийството на баба си и побой над майка си младеж от Велинград неволно прекъсна заседанието за определяне на мярка за неотклонение в Окръжния съд в Пазарджик. Още с влизането си в залата беше блед като платно, а още след първите минути се оплака от проблем с белия дроб, преди се надве и започна да кашля и повръща.Съдията по делото разпореди мъжът да бъде изведен и да му повикат линейка. След преглед е установено, че трябва да постъпи в болница за обстойни изследвания и е закаран в МБАЛ Пазарджик.29-годишният Христо Стоянов беше задържан в неделя след битов скандал. В яростта си младежътпребил майка си с дървен прът, после започнал да нанася удари върху лежащоболната си баба. 71-годишната жена издъхнала.Прокурорът по делото поиска постоянен арест, като обясни, че деянието е с висока обществена опасност.Христо е посегнал на повече от един човек, и то от  най-близките си. Добави, че има опасност да се укрие или да извърши друго престъпление. Адвокатът на подсъдимия изненадващо също заяви, че \"задържане под стража\" е най-доброто решение, като се има предвид ситуацията в дома на клиента му. Защитникът поиска експертиза от психолози и невролог, за да се провери състоянието на младежа.Той е с висше техническо образование, занимава се с компютри. След убийството, с дрегери е установено, че не е бил под въздействието на алкохол или наркотици.", "date": "2019.02.27", "title": "Арестуваният за убийството на баба си прекъсна заседание, прилоша му"}
{"url": "https://www.novinite.bg/articles/171647/Tramp-i-Kim-Chen-un-shte-se-sreshtnat-dnes", "text": "\r\nВъв Виетнам днес започва втората среща на върха между президента на Съединените щати Доналд Тръмп и лидера на Северна Корея Ким Чен-ун.\r\n\r\n\r\n\r\n\r\n\r\n\r\n", "date": "2019.02.27", "title": "Тръмп и Ким Чен-ун ще се срещнат днес"}
{"url": "https://www.novinite.bg/articles/171699/Apashi-zadignaha-kasa-s-10-hil-leva-ot-ofis", "text": "Близо 10 хил. лева бяха откраднати от фирмен офис в Асеновград, съобщават от информационна агенция \"Фокус“.По данни на ОДМВР Пловдив, между 2 и 30 часа и 8 часа на 26-ти февруари, крадци са разбили входната врата на помещението и са задигнали металната кутия в която са били съхранявани над 10 хил. лв.След започналото разследване, металната кутия е открита в близост до местопроизшествието, изпразнена от своето съдържание.В рамките на досъдебно производство работата по издирване на извършителите продължава.", "date": "2019.02.27", "title": "Апаши задигнаха каса с 10 хил. лева от офис"}
{"url": "https://www.novinite.bg/articles/171664/Debela-mishka-se-zakleshti-v-kanal-7-choveka-ya-spasyavat", "text": "Когато каналният плъх, обитаващ подземията на германския град Бенсхайм си е похапвал, едва ли е знаел, че коремчето му ще стане толкова голямо и няма да му позволи да премине през дупката на канала. А когато пожарникарите от местната бригада са отишли на работа, едва ли са предполагали, че ще получат най-странния повик за помощ – да спасят заклещена мишка.В централата им се обажда майката на малко момиченце, което вижда мишката, изпаднала в беда.\"Дори и животните, които хората мразят, заслужават да живеят“, казва Майкъл Сер, който е част от спасителната акция, която е учудващо голяма за толкова малък гризач.На мястото пристигат седем пожарникаря, а мишката вече е изпаднала в паника. Животното се мята и цвърчи, докато мъжете се опитват да го спасят.Отнема им около пет минути да измъкнат дебелия плъх от капана на тясната дупка. След това го връщат обратно в канала.Веднага след акцията, пожарникарите пускат клипче във Facebook с необичайната случка и привличат вниманието на десетки потребители, които са възхитени от грижите, които се полагат за животно, което по принцип е подложено на ожесточено изтребление.", "date": "2019.02.27", "title": "Дебела мишка се заклещи в канал... 7 човека я спасяват!"}
{"url": "https://www.novinite.bg/articles/171704/Domashen-arest-za-bankerkata-ot-Nova-zagora-iztochila-smetki-na-klienti", "text": "Пуснаха под домашен арест директорката на банковия клон в Нова Загора, обвинена в източването на над 400 000 лева от сметки на вложители.Бургаският апелативен съд се съобрази с казаното от Биляна Манчева в съдебна зала, че условията в следствения арест в Сливен са изключително лоши. Тя се оплака от малка килия и липса на дневна светлина. Заяви, че няма намерение да се укрива от властите и ще съдейства, както досега.Адвокатът й пък беше категоричен, че няма доказателства, че тя е изтеглила парите, тъй като нямало нито един неин подпис върху документи. По тази причина защитникът поиска промяна на обвинението.", "date": "2019.02.27", "title": "Домашен арест за банкерката от Нова загора, източила сметки на клиенти"}
{"url": "https://www.novinite.bg/articles/171691/ES-Garciya-izostava-s-reformite", "text": "Гърция не е постигнала достатъчно напредък в реформите, договорени миналата година, за да получи бонус от еврозоната от 750 млн. евро, но все още може да завърши промените, преди финансовите министри на блока да обсъдят въпроса на 11 март, съобщава Европейската комисия, цитирана от БГНЕС.Гърция постигна споразумение за облекчаване на дълга с кредиторите от еврозоната през юни миналата година, за да продължи реформите дори след приключването на третата програма за спасяване през август. Задачата на Комисията е да наблюдава напредъка на реформите.В замяна на това Атина ще получава по 750 милиона евро на всеки шест месеца. Парите са част от около 4,8 млрд. евро печалби от гръцки облигации, държани от еврозоната, които ще бъдат върнати на Атина до средата на 2022 г. и от отказ от увеличаване на лихвения марж на част от заемите в еврозоната.\"Що се отнася до Гърция, вторият доклад за засилен надзор показва значителен напредък, но също така и някои области, в които са необходими по-нататъшни усилия. Призовавам властите да ги приключат навреме за следващата Еврогрупа\", заяви европейският комисар по икономическите въпроси Пиер Московиси в изявление.Има 16 различни реформи на различни етапи на завършване, но ключовите са свързани с разчистването на просрочените правителствени задължения - въвеждането на първична здравна система и централизираните обществени поръчки за здравеопазване и правната рамка за разрешаване на необслужваните кредити, по-специално закона за несъстоятелност на домакинствата, съобщи в. „Катимерини“.", "date": "2019.02.27", "title": "ЕС: Гърция изостава с реформите"}
{"url": "https://www.novinite.bg/articles/171705/Sreshtata-mejdu-Donald-Tramp-i-Kim-Chen-un-prodalji-10-minuti", "text": "Лидерът на Северна Корея Ким Чен-ун и президентът на САЩ Доналд Тръмп приключиха срещата си на четири очи, продължила около 10 минути, предаде ТАСС. След това започна официална вечеря, в която от американска страна участват държавният секретар Майк Помпейо и началникът на канцеларията на Белия дом Мик Мълвейни, а от севернокорейска - заместник-председателят на ЦК на Корейската трудова партия Ким Йон-чхол и министърът на външните работи И Йон-хо. Има преводачи от двете страни, но не присъства Ким Йо-чен, сестра и близък съветник на Ким Чен-ун. Очаква се вечерята да продължи близо два часа, предаде БТА, цитирайки ТАСС. В началото на вечерята Тръмп даде висока оценка на своите \"много специални отношения\" с Ким, съобщи АП. Преди това американският президент изрази надежда пред репортери в хотел \"Метропол\", че \"много неща ще бъдат решени\" и че срещата ще доведе до \"чудесна, наистина чудесна ситуация\" в дългосрочен план. Тръмп предположи, че вечерята ще бъде кратка, защото се очаква четвъртък да бъде \"много натоварен ден\".", "date": "2019.02.27", "title": "Срещата между Доналд Тръмп и Ким Чен-ун продължи 10 минути"}
{"url": "https://www.novinite.bg/articles/171671/Zadarjana-e-grupa-imotni-izmamnici", "text": "Задържана е група от четирима измамници. Според специализираната прокуратура те са извършили измами с 23 имота в столицата, като жертвите им са самотни възрастни хора, както и такива с психически отклонения. В групата участва и бивш нотариус, който е с отнети права заради участие в предишни имотни измами.", "date": "2019.02.27", "title": "Задържана е група имотни измамници"}
{"url": "https://www.novinite.bg/articles/171644/Shoforite-ot-gradskiya-transport-v-Sofiya-na-simvolichen-protest", "text": "Шофьорите в градския транспорт в София - на символичен протест.  Причината - недоволство от условията им на труд. Те ще се съберат пред Столичната община по обяд, за внесат подписката с исканията си в Общинския съвет. Сред тях са ограничаване на извънредния труд, освобождаване на бус лентите от нарушители и увеличение на заплатите. Обсъжда се и искане за спиране на нощния транспорт. Кметът Йорданка Фандъкова вече заяви, че е отворена за среща с всеки от тях и напомни, че само преди месец заплатите в бранша са увеличени с 10 процента.", "date": "2019.02.27", "title": "Шофьорите от градския транспорт в София на символичен протест"}
{"url": "https://www.novinite.bg/articles/171688/Donald-Tramp-i-Kim-Chen-un-demonstriraha-optimizam-v-nachaloto-na-vtorata-si-sreshta", "text": "Президентът на САЩ Доналд Тръмп и севернокорейският лидер Ким Чен-ун демонстрираха оптимизъм в Ханой в началото на втората им среща, предадоха световните агенции.Двамата лидери първо си стиснаха ръцете пред американски и севернокорейски знамена в луксозния хотел \"Метропол\".\"Мисля, че това ще бъде един успех\", каза Тръмп пред медиите. Той изрази надежда, че втората среща на върха между САЩ и Северна Корея, фокусирана върху денуклеаризацията на режима в Пхенян, ще бъде \"по-добра или еквивалентна на първата среща\", предаде Франс прес.\"Мисля, че вашата страна притежава великолепен икономически потенциал, той е невероятен и няма граници. Мисля, че вас ви чака великолепно бъдеще, доколкото вие сте великолепен лидер. Искам да видя как ще стане това и ние ще помогнем да се направи така, че това да се случи\", каза Тръмп, цитиран от ТАСС.Ким пък заяви, че е сигурен, че този път ще бъдат постигнати положителни резултати, предаде Франс прес. \"Напълно сигурен съм, че този път ще има големи резултати, които ще бъдат приветствани от всички. Ще направя всичко по силите си, за да се случи това\", каза Ким.\"Президентът Тръмп прояви мъжество, взимайки участие в тази среща на върха. Нашите страни със съвместни усилия преодоляват недоверието и проблемите. Аз съм уверен, че срещата на върха ще донесе реални резултати\", заяви севернокорейският лидер, цитиран от ТАСС.Вашингтон изисква от Пхенян да се откаже от ядрения си арсенал в замяна на вдигане на санкциите, но никакъв конкретен напредък в тази насока не беше отчетен от първата среща на между Тръмп и Ким през юни ми налата година в Сингапур досега, отбелязва Франс прес.", "date": "2019.02.27", "title": "Доналд Тръмп и Ким Чен-ун демонстрираха оптимизъм в началото на втората си среща"}
{"url": "https://www.novinite.bg/articles/171642/Oblachno-s-prevealyavaniya-ot-darj-shte-e-vremeto-dnes", "text": "Днес облачността над страната ще бъде предимно значителна. На места ще има слаби валежи от дъжд, в планинските райони – от сняг, като до вечерта преваляванията ще спрат. Ще духа умерен, в Източна България временно силен северен вятър, с който за кратко ще нахлуе малко по-студен въздух. Максимални температури между 4° и 9°, в София около 5°. Над планините облачността ще е предимно значителна и на места ще има превалявания от сняг. Ще духа силен, временно и бурен северен вятър. Максималната температура на височина 1200 метра ще е около минус 2°, на 2000 метра – около минус 8°.Над Черноморието облачността ще бъде значителна и на отделни места ще има слаби валежи от дъжд. Ще духа предимно силен северен вятър. Максималните температури ще бъдат между 4°-6°. Температурата на морската вода е 5-6°. Вълнението на морето ще бъде 3-4 бала.", "date": "2019.02.27", "title": "Облачно с превеалявания от държ ще е времето днес"}
{"url": "https://www.novinite.bg/articles/171648/Fandakova-Nyama-da-platim-za-nekachestvena-rabota-po-Grafa", "text": "\"Няма да бъде платен нито лев за некачествена работа\". Така столичният кмет Йорданка Фандъкова коментира поредните сигнали за лошо изпълнение на ремонта на централната софийска улица \"Граф Игнатиев\".1.2 милионa лева са предвидените санкции за качество за изпълнителя на ремонта, а 240 000 лева на ден е глобата, ако се забави.Фандъкова посочи, че това са сериозни средства, които респектират изпълнителите. Често решения на проектантите и забавят, и компрометират проекта, поясни тя за проточилия се спорен ремонт на столичния бул. \"Граф Игнатиев\".\"Има разследване на прокуратурата, убедена съм, че ще си свършат работата. Няма да допусна да се плати за нещо, което не е свършено или е некачествено\", увери Фандъкова.", "date": "2019.02.27", "title": "Фандъкова: Няма да платим за некачествена работа по \"Графа\""}
{"url": "https://www.novinite.bg/articles/171657/Tereza-Mej-pak-ubejdava-deputatite-da-podkrepyat-sdelkata-za-Brekzit", "text": "Британският премиер Тереза Мей отправи пламенен призив към депутатите „да изпълнят техния дълг и да гласуват за нейната сделка за Брекзит“.Мей ще отговаря днес на въпроси в Камарата на общините, където освен нейните нови предложения за гласуване дали да се излезе от ЕС без сделка и евентуално отлагане на Брекзит, ако нейната сделка не бъде одобрена, ще бъдат разгледани и други алтернативни предложения.Тереза Мей предложи на депутатите три гласувания. На 12 март - по нейната сделка, на 13 март - дали Обединеното кралство да излезе без сделка, и на 14 март - дали искат отлагане на Брекзит.В писмо до „Дейли мейл“ премиерът пише, че в проведените дискусии с ръководството на ЕС и лидерите на страните-членки личи истинска решимост да се намери начин Великобритания да напусне със сделка и призовава парламентът да изпълни дълга си, за да може страната да върви напред.В същия вестник обаче бившият министър за Брекзит Дейвид Дейвис обвинява Тереза Мей, че „се е поддала на шантажа на проевропейски настроените депутати и отварянето на вратата за отлагане на Брекзит е погрешен сигнал към Брюксел“.Днес депутатите ще обсъдят и гласуват внесената от премиера процедура, както и алтернативни предложения. Едно от тях е поправката на Ивет Купър за блокиране на опцията Брекзит без сделка. За какво обаче точно ще бъде гласувано ще стане ясно по-късно, тъй като председателят на Камарата на общините Джон Бъркоу е този, който взема крайното решение.", "date": "2019.02.27", "title": "Тереза Мей пак убеждава депутатите да подкрепят сделката за Брекзит"}
{"url": "https://www.novinite.bg/articles/171703/EK-Balgariya-e-sred-darjavite-s-ikonomicheski-disbalansi", "text": "Европейската комисия представи днес оценката си за напредъка на държавите от ЕС в изпълнението на задачите в икономическата и социалната област.В годишната си оценка се отбелязва необходимостта от насърчаване на инвестициите, извършване на отговорни фискални политики и изпълнението на добре планирани реформи. Предизвикателствата се различават значително в различните държави и изискват подходящи и целенасочени политически действия, се посочва в съобщението.Настоящият преглед на предизвикателствата пред отделните държави се извършва в момент, в който се очаква растежът на европейската икономика през 2019 г. да продължи за седма поредна година, но по-умерено. Заетостта е на рекордно високо равнище, а безработицата е на рекордно ниско равнище. Публичните финанси също се подобриха, въпреки че някои държави все още са изправени пред високи равнища на дълг.Равнището на производителността остава слабо, застаряването на населението се засилва и бързите технологични промени оказват значително въздействие върху пазара на труда. В някои от държавите равнищата на действителните доходи на домакинствата се запазват под тези отпреди кризата. Младежката безработица намаля значително, но в някои държави е все още неприемливо висока. Във време на по-силно изразена несигурност в световен мащаб от решаващо значение е държавите в ЕС да ускорят действията си за повишаване на производителността, да подобрят устойчивостта на своите икономики и да осигурят условия икономическият растеж да бъде от полза за всички граждани.След представянето през ноември на годишния обзор на растежа и на препоръката за икономическата политика на еврозоната, с които се определят задачите на европейско равнище, в днешните 28 доклада по държави се обръща внимание на националното измерение на европейския семестър. В докладите се предоставя подробен анализ на специфичните за всяка държава икономически и социални предизвикателства. Те ще послужат като основа за обсъждане с държавите на техните национални политически решения преди те да изготвят своите национални програми през април и ще доведат до изготвяне в края на пролетта на годишните препоръки за всяка държава.Комисията поставя началото на обсъждане на предизвикателствата и задачите, свързани с инвестициите, в държавите от ЕС и представя първи идеи за това как европейските средства, особено фондовете на политиката на сближаван, може да бъдат от полза в общностния бюджет до 2027 година. Тази стъпка ще послужи за осигуряване на по-голяма съгласуваност на икономическите политики и използването на средствата на ЕС, които представляват значителна част от публичните инвестиции в някои държави.В докладите по държави се прави оценка на напредъка при изпълнението на препоръките за всяка държава от юли миналата година. Държавите са постигнали известен или по-голям напредък в изпълнението на повече от две трети от препоръките, издадени след 2011 година. Държавите са постигнали най-голям напредък по отношение на препоръките в областта на финансовите услуги. Траен напредък бе постигнат и в реформите за улесняване на създаването на работни места на постоянни договори.Един от начините, които използва ЕК през последните години, за да помогне на държавите да увеличат усилията си за реформи, е чрез нейната програмата за подкрепа на структурните реформи. Тази година по програмата за подкрепа на структурните реформи ще бъде предоставена техническа помощ на 26 държави за изпълнението на повече от 260 проекта. Те са в допълнение към над 290 проекта, подбрани през 2017 г. и 2018 година.През ноември миналата година ЕК започна задълбочени прегледи за 13 държави от ЕС, за да оцени дали те са засегнати от макроикономически дисбаланси. Комисията стигна до заключението, че съществуват дисбаланси или прекомерни дисбаланси във всички тези 13 държави, но в някои случаи сериозността на дисбалансите намалява.В България, Германия, Испания, Франция, Хърватия, Ирландия, Холандия, Португалия, Румъния и Швеция са налице икономически дисбаланси. В Кипър, Гърция и Италия са установени прекомерни дисбаланси. Комисията ще продължи да прави преглед на развитието и на политическите мерк, предприети от всички държави с дисбаланси или прекомерни дисбаланси, по специално наблюдение по европейския семестър.Комисията представи днес своето становище за променения проект на бюджетен план на Словения, тъй като представеният през октомври миналата година се основаваше на сценарий \"без промяна в политиката\" и беше отново представен междувременно. Според ЕК промененият проект на бюджетен план създава опасност от неспазване на разпоредбите на пакта за стабилност и растеж. Както според плана на Словения, така и според ЕК, се очакват проектът на бюджетен план да доведе до значително отклонение от плана за корекции за постигане на средносрочната цел на страната. Затова Словения е приканена да предприеме необходимите мерки в рамките на националните бюджетни процедури, за да бъде бюджетът за тази година в съответствие с изискванията на пакта за стабилност и растеж.Гърция се присъедини към процеса на европейския семестър след като приключи своята програма за подкрепа на стабилността през миналото лято. Комисията прие втория си доклад в рамката за засилено наблюдение. В доклада се прави оценка на постигнатия от Гърция напредък по свързаните с политиките ангажименти, поети на заседанието на Еврогрупата през юни 2018 г. В доклада се стига до заключението, че макар Гърция да е постигнала значителен напредък в изпълнението на специфичните си ангажименти за реформи до края на 2018 г., скоростта в някои области е бавна и е довела до закъснения в свързаните с тях ключови реформи.Комисията представи доклада за напредъка по изпълнението на препоръката на Съвета от 20 септември 2016 г. за създаване на национални съвети по производителността. В доклада се оценяват измененията в производителността и конкурентоспособността в ЕС и се прави общ преглед на създадените в края на 2018 г. съвети по производителността. Национални съвети по производителността вече са създадени в 10 държави от еврозоната. Всички останали държави от еврозоната потвърдиха намерението си да създадат такива съвети в близко бъдеще.Комисията прие също предложение за запазване на решението на Съвета на ЕС от 2018 г. за насоките за политиките за заетост на държавите от ЕС. Тазгодишното предложение потвърждава отново съответствието на насоките за заетостта с 20-те принципа на Европейския стълб на социалните права, тъй като общите им цели и приоритети продължават да бъдат валидни. Насоките за заетостта съдържат общи приоритети и цели за националните политики за заетостта и предоставят правно основание за специфични за всяка държава препоръки в тези области, които трябва да бъдат приемани повторно всяка година.Комисията представи също доклад за изпълнението на препоръката на Съвета \"Пътища за повишаване на уменията\", която е част от новата програма за придобиване на умения за Европа, представена от ЕК през юни 2016 година. Досега 61 милиона възрастни граждани в ЕС са завършили в най-добрия случай прогимназиален етап на основното образование. С тази препоръка държавите поеха ангажимент да предложат на възрастните хора с ниски умения и квалификация нови и по-добри възможности за усъвършенстване на тяхната основна езикова и математическа грамотност, и на уменията им в областта на цифровите технологии. В доклада се прави преглед на мерките, предприети от държавите.Очаква се Съветът на ЕС да обсъди докладите по държави заедно с резултатите от задълбочените прегледи. През следващите месеци ЕК ще организира двустранни срещи с държавите от ЕС по съответните доклади. Заместник-председателите, комисарите и службите на ЕК ще посетят държавите, за да се срещнат с правителствата, парламентите, социалните партньори и други заинтересовани страни, с които ще обсъдят оценките в докладите.", "date": "2019.02.27", "title": "ЕК: България е сред държавите с икономически дисбаланси"}
{"url": "https://www.novinite.bg/articles/171649/20-dushi-sa-raneni-pri-katastrofi-za-poslednoto-denonoshtie", "text": "20 души са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. В София са регистрирани 44 леки и 4 тежки катастрофи, при които са пострадали 7 души", "date": "2019.02.27", "title": "20 души са ранени при катастрофи за последното денонощие"}
{"url": "https://www.novinite.bg/articles/171650/8-metrostancii-ot-tretata-liniya-na-metroto-tryabva-da-sa-gotovi-do-kraya-na-godinata", "text": "Очакваме 8 метростанции, 8 км от третата линия на метрото, да бъдат готови до края на годината. Това каза кметът на София Йорданка Фандъкова в предаването „Тази сутрин“ по бТВ.\r\n„Днес тунелопробивната машина приключва своята работа, излиза на метростанцията на „Малък градски театър зад канала“, очакваме това да стане днес до обяд. Това означава, че сме почти на финала. 88 % от първия етап на метрото са готови. Машината прокопа 7 км двупосочен тунел от ж.к „Красно село до „Малък градски театър зад канала“, обясни тя.\r\n\"Вторият етап с 4 км от ж.к „Овча купел“ до „Околовръстния път“ на Горна Баня очакваме да са готови до средата на следващата година“, обяви Фандъкова. Тя отбеляза, че проектът на третия лъч на метрото е много сложен и труден, но това е и най-важният проект за града.\r\n„Строим изключително бързо, за 10 години сме построили 30 км, от общо 40, а сега предстои да пуснем 12, които се строят отделно. За мен е много важно метрото да не спира да се строи. Тази година сме планирали общо 16 по-големи проекта. Всички улици са главни и важни за кварталите“, допълни Фандъкова.\r\n", "date": "2019.02.27", "title": "8 метростанции от третата линия на метрото трябва да са готови до края на годината"}
{"url": "https://www.novinite.bg/articles/171653/Zatvaryat-vremenno-gishetata-za-registraciya-v-KAT", "text": "На 27 февруари следобед няма да бъдат предоставяни услуги на граждани на гишетата за регистрация на МПС в секторите „Пътна полиция“ в страната От 15 часа до края на работния ден на 27 февруари, сряда, гишетата „Регистрация и отчет на ППС и собствениците им“ в звената на „Пътна полиция“ в цялата страна няма да предоставят услуги на граждани. Причината е извършване на промени, свързани с инсталирането на нов софтуер. Пътна полиция поднася извинения на гражданите за евентуално причинени неудобства.", "date": "2019.02.27", "title": "Затварят временно гишетата за регистрация в КАТ"}
{"url": "https://www.novinite.bg/articles/171654/Selo-s-300-dushi-ostana-bez-transport-do-naj-blizkiya-grad", "text": "Поредно село остана буквално откъснато от света заради липсата на транспорт. Става въпрос за село Червена с население около 300 души. От септември те нямат транспорт до най-близкия град – Левски, който се намира на 9 км от селото.Червена обаче попада в община Свищов – общинският център се намира на 35 км. А личните лекари, магазините и аптеките са в Левски.„Най-важното е, че гара Левски е възлово място – оттам можем да вземем влак за София, за Плевен, за Варна, а ние нямаме такава възможност. Не можем да се придвижим”, разказа жена от селото.На друга жителка пък ѝ се наложило да вика линейка заради болния си свекър, който е на легло и е трябвало да бъде прегледан от личен лекар.В селото има и тийнейджъри, които учат в Левски, но за тях е осигурен транспорт от училището.„С проблема с транспорта сме запознати повече от две години. Ние също предупреждавахме местните хора, защото проблемът е в нерегламентираните транспорти и нелицензираните таксиметрови превози”, каза пред bTV кметът на община Свищов Генчо Генчев.По думите му именно заради това линията, която е обслужвала пътниците от Червена, е работила на загуба.„Това, което общината може да направи, и го прави – дотира билетчето на превозвача, който извършва превоза. Ако дотира билетчето, шофьорът и фирмата-изпълнител не може да отчете билет като няма пътници”, добави Генчев.", "date": "2019.02.27", "title": "Село с 300 души остана без транспорт до най-близкия град"}
{"url": "https://www.novinite.bg/articles/171652/Medicinskite-sestri-podgotvyat-nacionalen-protest", "text": "Медицинските сестри излизат на национален протест на 1 март.„Нашият протест в крайна сметка е за това да работим при по-добри условия и с едно адекватно заплащане. Хубаво е колежките да не се налага да работят на няколко места, а на едно, защото това води до стрес и изтощение”, заяви Веселина Ганчева, главна сестра в една от софийските болници, пред БТВ.Друга от медицинските сестри отбеляза, че се налага да работят извънредно, за да си докарат повече пари над заплатата. Тя добави, че за съжаление напоследък работодателите са започнали да не заплащат извънредния труд.„Това очевидно е някаква държавна политика и по този начин ни орязват от доходите, които успяваме да изкараме над мизерните ни иначе заплати”, каза медицинската сестра.Друга медицинска сестра даде пример как понякога след целодневно дежурство, се налага сестри да отиват на нощна смяна в други болници и запита дали такава сестра е полезна на първо място на пациентите, и на второ място на себе си.", "date": "2019.02.27", "title": "Медицинските сестри подготвят национален протест"}
{"url": "https://www.novinite.bg/articles/171663/Svetovni-i-mestni-prouchvaniya-rabotata-ot-razstoyanie-nosi-polza-za-biznesa-no-i-za-gradovete", "text": "Работата от разстояние може да бъде успешна мярка за мотивиране на служителите, но и за запазване чистотата на въздуха в градовете. Това заключение може да бъде изведено при анализ на данните от глобалното независимо икономическо проучване на световния доставчик на работни пространства Regus и от социологическото проучване на \"Визия за София\" и \"Зелена София\", инициативи на Столична община. Все по-често компаниите предлагат възможност за работата от разстояние в стремежа да запазят или привлекат ценни кадри и експертиза. Работата от разстояние и гъвкавото работно време се прилагат от години в САЩ и ЕС, но набират популярност и у нас. Постепенно те се превръщат в основен фактор при избор на нова работа, респективно и в утвърждаването на дадена компания като предпочитан работодател. Освен че гъвкавите работни формати мотивират служителите и се превръщат в предимство на бизнеса в борбата за ценни кадри, те са успешна екологична мярка. Независимото икономическо проучване на световния доставчик на работни пространства Regus, проведено през 2018 г. в 16 държави (сред които и България), оценява растежа на гъвкавите работни пространства и прогнозира ефекта от тях при сценарий за поддържане на този растеж до 2030 г. Според данните на Regus отпадането на времето за пътуване до работното място може да намали в световен мащаб емисиите на въглероден диоксид с 214 млн. тона годишно до 2030 г., а с прилагането на гъвкави работни решения ежегодно хората по света ще спестяват над 3,53 млрд. часа пътуване до работното място. В столицата София придвижването до работното място също е важна част от ежедневието на работещите, а транспортните предимства и улеснения са все по-решаващ фактор за привличане или задържане на ключови служители. Пилотно проучване на общинските инициативи „Визия за София“ и „Зелена София“ анкетира мениджърите и служителите на седем големи компании в столицата и служители в най-големите офис сгради в София, където работят между 5 и 6 хил. души. Близо половината от анкетираните прекарват до половин час в пътуване в една посока от или до работа, като на отиване към работното място около 44% отделят от половин до един час, а на връщане същото време отделят вече 50% от запитаните. Средно всеки десети от анкетираните пътува и се връща от работа за време от над един час на посока. Най-голям дял от служителите (около 60%) се придвижват с коли. На второ място се нарежда ползването на градски транспорт (между 35 и 38% от запитаните), следван от значително по-ниския дял (особено през есента и зимата) до 5% на хората, които се придвижват пеша или с велосипед. Данните показват, че голяма част от изследваните компании вече прилагат мерки, с които да облекчат служителите си. Сред най-популярните от тях е именно въвеждането на гъвкаво работно време. Разпространени са също предоставянето на карти за градски транспорт, паркоместа и/ или служебни автомобили, електромобили за споделено ползване и др. По данни на Евростат през 2017 г. в Европейския съюз се наблюдава увеличение на вредните емисии средно с 1.8%, като България има дял от 1.5% в замърсяването с емисии въглероден диоксид в целия ЕС. Статистиката сочи, че България е на трета позиция сред 28-те страни-членки по производство на вредни емисии въглероден двуокис за 2017 г. У нас през миналата година са били произведени над 8% повече такива вредни емисии, сравнено с 2016 г., което в цифрово изражение е над 27 млн. тона. Ако работодателите позволяват на служителите да се установят на място, по-близко до дома, и да намалят ежедневното пътуване, всяка година могат да бъдат спестени милиони тонове въглеродни емисии. В условията на криза в състоянието на околната среда, предлагането на гъвкави форми на работа не е просто бизнес или личен императив, но също и полза за планетата.", "date": "2019.02.27", "title": "Световни и местни проучвания: работата от разстояние носи полза за бизнеса, но и за  градовете"}
{"url": "https://www.novinite.bg/articles/171661/Jena-skochi-ot-sedmiya-etaj-v-Plovdiv", "text": "50-годишна жена е скочила от седмия етаж на жилищен блок на ул. \"Младежка\" в Пловдив. Това съобщи говорителят на ОДМВР-Пловдив, цитиран от \"Фокус\". Сигнал за инцидента е подаден около 09.00 часа тази сутрин на тел. 112. По първоначални данни жената е скочила от междуетажна площадка на седмия етаж. Жената е загинала на място. Все още не е установена самоличността ѝ. Според живущите на адреса тя не е тяхна съседка.", "date": "2019.02.27", "title": "Жена скочи от седмия етаж в Пловдив"}
{"url": "https://www.novinite.bg/articles/171668/Georgi-Terzijski-shte-proveri-napredaka-pri-izgrajdaneto-na-AM-Hemus-v-uchastaka-mejdu-Yablanica-i-Boaza", "text": "Утре - 28 февруари, председателят на Управителния съвет на Агенция „Пътна инфраструктура“ Георги Терзийски ще провери напредъка при изграждането на участъка между Ябланица и Боаза на АМ „Хемус“. Строителството на близо 10-километровия участък започна в края на март м. г. Проектът се изпълнява изцяло със средства от републиканския бюджет. Инвестицията е за близо 55 млн. лв.Работата на обекта напредва и в момента се извършват земни и пътни работи, водостоци и др., каквито дейности са възможни при настоящите метеорологични условия. Автомагистралният участък ще бъде с по две ленти за движение в посока по 4 м, две ленти за спиране по 3 м, средна разделителна ивица - 2 м, водещи ивици и банкети. Ще има 5 селскостопански подлеза и 2 селскостопански надлеза, както и подлез при общинския път Брестница - Съева дупка. Връзката с път I-4 Коритна - Белокопитово ще се осъществява чрез етапна връзка при 87-ти километър, която ще се изгради в близост до село Брестница. Председателят на УС на АПИ Георги Терзийски ще провери и работата на пътноподдържащата фирма, която през миналата седмица започна разчистването на Троянския проход.През зимните месеци трафикът през най-високия старопланински проход бе ограничен, за да се гарантира безопасността на шофьорите, поради силния вятър, снеговалежите и натрупаните преспи на места до 3-4 метра. Разчистването на пътното платно от огромните снегонавявания се извършва от специализирани машини. Целта е поетапно възстановяване на движението по второкласния път II-35 Троян – Кърнаре във възможно най- кратък срок. С пускането на движението през Троянския проход ще се улесни пътуването на шофьорите от областите Ловеч и Пловдив, както и връзката между Северна и Южна България.", "date": "2019.02.27", "title": "Георги Терзийски ще провери напредъка при изграждането на АМ „Хемус“ в участъка между Ябланица и Боаза"}
{"url": "https://www.novinite.bg/articles/171662/Psihichnite-problemi-sa-svarzani-s-nezdravoslovnoto-hranene", "text": "Хората, които се хранят нездравословно, по-често имат психични проблеми, като тази тенденция важи за хора от всички възрасти, от двата пола и с най-различно ниво на доход, пише „Российская газета“. Пълният текст на изследването е публикуван в International Journal of Food Sciences and Nutrition.Американски учени са анализирали резултатите от над 240 000 телефонни анкети, проведени в Калифорния между 2005 и 2015 г. Оказало се, че психични заболявания имат 17% от респондентите. А хората, които употребяват вредна храна - ниско потребление на пресни плодове и зеленчуци и често на пържени картофи и захар, по-често са имали проблеми с психиката от склонните към здравословна диета.Един от изводите на експертите сочи към връзка между повишения прием на захар и биполярно разстройство. Пърженото пък е свързано с депресия.Учените препоръчват намеса в диетата на децата под 12-годишна възраст, за да бъдат избегнати възможни проблеми с психиката в зряла възраст.  ", "date": "2019.02.27", "title": "Психичните проблеми са свързани с нездравословното хранене"}
{"url": "https://www.novinite.bg/articles/171670/Novi-8-sluchaya-na-morbili-v-Blagoevgradsko", "text": "Нови 8 случая на морбили са регистрирани в Благоевградско. Това съобщиха от местната здравна инспекция. 5 от тях са от Разлог.  Това са момчета възраст 10 месеца, 3, 5, 11 и 19 години. Заразени са и три момиченца – две от село Баня на 5 и 7 години, както и едно на 2,5 години от Белица.Трима от пациентите са настанени за лечение в Инфекциозното отделение на МБАЛ „Иван Скендеров” в Гоце Делчев, четирима са в болницата в Благоевград, а 1 – в Инфекциозното отделение на УМБАЛ „Света Анна” в София. До този момент в областта са ваксинирани общо 204 контактни лица и такива с пропуски в имунизация срещу заболяването. На трима общопрактикуващи лекари са съставени актове за пропуски в имунизационния календар на техни пациенти – деца, заразени с морбили.Същевременно продължават проверките в здравните кабинети на детските заведения и училищата относно имунизационния статус на децата.  ", "date": "2019.02.27", "title": "Нови 8 случая на морбили в Благоевградско"}
{"url": "https://www.novinite.bg/articles/171672/Kiril-Ananiev-Broshurata-Lyubov-bez-posledstviya-ne-e-prednaznachena-za-uchilishtata", "text": "\r\nБрошура за сексуално образование, на която се вижда гей-двойка, предизвика напрежение в Ямбол. Здравният министър обясни, че брошурата \"Любов без последствия\" е част от образователна програма, финансирана от ООН.\r\n\r\n\r\n\r\n\r\n\r\n", "date": "2019.02.27", "title": "Кирил Ананиев: Брошурата \"Любов без последствия\" не е предназначена за училищата"}
{"url": "https://www.novinite.bg/articles/171677/12702-proverki-izvarshi-BABH-prez-yanuari-2019-g", "text": "През януари 2019 г. инспекторите на дирекция „Контрол на храните” към Българската агенция по безопасност на храните (БАБХ ) извършиха общо 12 702 проверки в цялата страна. 2 546 кг храни от животински и неживотински произход са изтеглени и насочени за унищожаване.Още 4 372 кг храни от животински и неживотински произход са възбранените и насочени за преетикетиране. Количеството е конфискувано от производствени обекти, складове и магазини за търговия на едро и дребно, и заведения за обществено хранене. Част от иззетите храни са били неправилно съхранявани, некоректно етикетирани и с изтекъл срок на годност, а други – без документи за произход и без здравна и идентификационна маркировка. За установени нарушения са издадени 652 предписания и са съставени 111 акта. Затворен е един обект в страната, който е с временно преустановена дейност.", "date": "2019.02.27", "title": "12 702 проверки извърши БАБХ през януари 2019 г."}
{"url": "https://www.novinite.bg/articles/171665/Nameriha-vtori-martav-gligan-kraj-Tervel", "text": "След констатирания първи случай на африканска чума преди дни на територията на държавното ловно стопанство в Тервел е открито още едно мъртво диво прасе, съобщи директорът на областната дирекция по безопасност на храните д-р Борислав Каменов на заседание на областната епизоотична комисия днес, цитиран от БТА.По думите му вече е изпратена проба от второто животно като резултатите от референтната лаборатория дали и то е поразено от болестта се очакват днес.Мястото в землището на село Каблешково, на което бе намерена дивята свиня с доказана зараза от африканска чума, вече е дезифенктирано, каза д-р Каменов. Указано е на входа на ловното стопанство също да бъде изградена площадка от слама с дезинфенктант. През ден-два в региона ще се правят претърсвания за други умрели прасета.В т. нар. инфектирана зона попадат всички селища в община Тервел, селата Алцек, Воднянци, Фелдфебел Дянково и Хитово в община Добричка, както и селища в област Силистра. Превозът на прасета в региона се разрешава само с ветеринарно свидетелство, след клиничен преглед и отрицателна проба за африканска чума, добави директорът на областната дирекция по безопасност на храните.Д-р Борислав Каменов коментира, че досега няма положителен резултат от пробите, дадени от големите свинеферми в областта, което е свидетелство за спазване на мерките за биосигурност. Стопаните, които отглеждат домашни прасета в т.нар. задни дворове, обаче трябва да бъдат бдителни да не се пренесе заразата.", "date": "2019.02.27", "title": "Намериха втори мъртъв глиган край Тервел"}
{"url": "https://www.novinite.bg/articles/171669/Ministar-Kralev-predstavi-Albert-Popov-na-premiera-Borisov-i-ministrite-ot-kabineta", "text": "Министърът на младежта и спорта Красен Кралев представи пред премиера Бойко Борисов и министрите от кабинета младата българска звезда в алпийските ски Алберт Попов и неговия треньор Ивайло Борисов.През тази година 21-годишният скиор постигна страхотен успех, записвайки в рамките на няколко дни 9-о и 6-о място в слаломи от стартовете за Световната купа, с което стана вторият българин с класиране в топ 10 след Петър Попангелов. Попов е и бронзов медалист от Световното първенство за младежи през 2018 г. Двамата благодариха за подкрепата, която получават от министър- председателя, спортния министър и българското правителство и подариха на Борисов състезателния номер, с който Алберт кара на провелата се през уикенда в Банско Световна купа по ски, негова снимка с автограф и фотография на екипа, организирал състезанието. След специално разрешение на Международната федерация по ски (ФИС), което се дава изключително рядко, стартовите номера в Банско бяха в цветовете на българския трикольор. Премиерът пожела успех на Алберт Попов, а министър Кралев обяви, че по предварителни данни телевизионната аудитория, до която са достигнали стартовете от Световната купа, е поне 120 млн. души в целия свят, като точната цифра ще стане ясна през месец май. „В 50 държави в целия свят имаше пряко излъчване, а в още 50 състезанието се предаваше на запис, заради часовата разлика. Множество репортажи и магазинни предавания.Това е огромна реклама, която страната ни получи благодарение на трите старта в Банско“, каза Кралев. Държавата подпомогна провеждането на Световната купа в Банско с 1 млн. лв. В състезанието участваха 117 състезатели от 22 нации, сред които скиорите от топ 10 за Световната купа и всички шампиони от Световното първенство в Оре. В Банско бяха спечелени и два малки кристални глобуса – в алпийската комбинация от Алекси Пинтюро и в гигантския слалом от Марсел Хиршер. Алберт кара в гигантския слалом, като не му достигнаха 26 стотни, за да се класира за втория манш и завърши 32-ри.", "date": "2019.02.27", "title": "Министър Кралев представи Алберт Попов на премиера Борисов и министрите от кабинета"}
{"url": "https://www.novinite.bg/articles/171674/BSP-vrashtat-komandirovachni-za-izlojenie-za-lov-i-ribolov-v-Avstriya", "text": "Депутатите от БСП Иван Иванов и Йордан Младенов ще върнат на парламента командировъчните, изплатени им за пътуване до Австрия за изложение за лов и риболов. Това обяви соцлидерката Корнелия Нинова.Абсолютно недопустимо е да се харчат пари на хората за посещение на изложение, казах им веднага да връщат парите и те ще го направя, каза Нинова. Тя обяви, че ако зависи от нея, никога не би разписала подобна командировка и не разбирала защо парламентарната шефка Цвета Караянчева го е направила.Двамата соцдепутати са взели командировъчни, въпреки решението на БСП да бойкотира пленарните заседания заради Изборния кодекс. Иванов и Младенов са били в Австрия от 20 до 24 февруари за изложението за лов и риболов в Залцбург, където България има щанд.Според данни на Би ти ви командировъчните на Иванов са 3000 лв., от които 1382 лева за самолетен билет, за хотел - 1308 лв., а джобните му са били 342 лв. Сметката на колегата му е сходна. Така общата сума на двамата става около 6000 лв.", "date": "2019.02.27", "title": "БСП връщат командировъчни за изложение за лов и риболов в Австрия"}
{"url": "https://www.novinite.bg/articles/171673/BDJ-s-dopalnitelni-8000-mesta-ot-1-do-4-mart", "text": "БДЖ ще осигури над 8 000 допълнителни места в съставите на някои влакове, които пътуват по основните направления в страната. Това се прави с цел да бъде осигурено удобното придвижване на клиентите по време на почивните дни по повод националния празник на България – 3-и март.Специално за празничното честване на националния празник и очаквания голям интерес от желаещи да пътуват с теснолинейката, на 3-и март ще бъдат осигурени допълнителни вагони и за влак “Родопи” по направлението Септември-Добринище-Септември.БДЖ  напомня на своите клиенти, че при закупуване на билети за отиване и връщане, могат да ползват от 10 % до 30 % намаление от редовната цена на билета в зависимост от различните търговски оферти на дружеството.", "date": "2019.02.27", "title": "БДЖ с допълнителни 8000 места от 1 до 4 март"}
{"url": "https://www.novinite.bg/articles/171675/Tapa-na-Trakiya-sblasak-mejdu-dve-koli-kraj-Ihtiman", "text": "Тежък сблъсък между два автомобила затруднява движението на АМ \"Тракия\".Инцидентът е станал край Ихтиман - на 45-ия км от пътния участък в посока Пловдив.Няма данни за сериозно пострадали. Движението се осъществява само в аварийната лента, пише TrafficNews. Към момента на място все още няма екипи на полицията. Не се виждат и линейки.Причината за катастрофата също не е известна.", "date": "2019.02.27", "title": "Тапа на \"Тракия\" – сблъсък между две коли край Ихтиман"}
{"url": "https://www.novinite.bg/articles/171676/DPS-zad-BSP-Deputatite-ne-tryabva-da-badat-ostaveni-bez-pari", "text": "ДПС с изненадваща подкрепа към депутатите на левицата, които бойкотират работата на парламента.\"Не е редно деюутатите да бъдат оставени без пари\", заяви в официална позиция зам-председателят на парламентарната група на ДПС Йордан Цонев. По думите му това е посегателство върху парламентаризма.Причината за изказването му е готвеният от НФСБ проект, според който депутатите, неявили се в Народното събрание, не трябва да получават заплащане. В момента при подобен сценарий народните представители получават само ⅓ от заплатата си, което се равнява на средната за страната.Поводът за законопроекта на националистите е упоритият бойкот от страна на БСП, които вече втора седмица не се явяват в НС.\"В конституцията има текст за свободната воля на депутата. Зачестиха посегателствата върху парламентаризма, включително по битово-организационни и финансови въпроси. Всеки опит парламентът да бъде превърнат в слуга на някого е във вреда на гражданите и във вреда на държавата\", настоя Цонев.По думите му никой не говори за същинската работа, която трябва да върши парламентът, никой не говори за качеството на законите и че депутатите се занимават с древен ред, който просто запълва времето - да не би да вкарат някой законопроект, който \"да развали и без това скапания им политически брак с националистите\".\"Време е да се замислим и аз призовавам да излезем от това дребнотемие и да помислим какъв тип държава искаме да имаме\", препоръча Йордан Цонев.", "date": "2019.02.27", "title": "ДПС зад БСП: Депутатите не трябва да бъдат оставени без пари!"}
{"url": "https://www.novinite.bg/articles/171680/Nereglamentirani-smetishta-niknat-kato-gabi-v-Kyustendilsko", "text": "\r\nПрез последните няколко месеца не едно или две нерегламентирани сметища се образуваха по селата в Кюстендилско. Причината е недобросъвестното отношение от страна на хората в малките населени места.\r\n\r\nТакъв е и случаят с близкото до Кюстендил село Соволяно. Там въпреки наличието на съдове за смет, местните предпочитат да изхвърлят отпадъците си извън селото. „При нас има две нерегламентирани сметища. Имаме пълно съдействие от общинското предприятие „Чистота“. С две-три фадроми ще премахнем боклуците от селото. Но тук проблемът е друг - въпреки наличието на контейнери в Соволяно, хората изхвърлят боклуците си на тези нерегламентирани места или в близост до тях. Това всичкото говори за културата на един народ, който не разбира, че по този начин вреди на себе си“, коментира кметът на Соволяно, Пламен Илиев.\r\nТой уточни, че съдовете в селото се почистват поне 4 пъти месечно и напрактика те стоят празника, а всички отпадъци се изхвърлят в близост до тях. Подобно е положението и в другите малки населени места в Кюстендилско.\r\n„Не мога да си представя, че хората предпочитат да оставят кофите празни. Натоварват чували с боклуци и ги карат в един дол. Последствията обаче не ги интересуват. Не се плашат и от санкции“, коментира и кметският наместник на село Брестница\r\nОт общинската администрация в Кюстендил бяха категорични, че подобно пролетно почистване започва във всички села, като очакванията са то да приключи до средата на месец март.\r\n", "date": "2019.02.27", "title": "Нерегламентирани сметища никнат като гъби в Кюстендилско"}
{"url": "https://www.novinite.bg/articles/171667/Golyama-bumashtina-za-sobstvenicite-na-avtomobili-zaradi-novite-danaci", "text": "С голяма бумащина ще трябва да се занимават редица собственици на автомобили заради нововъведените данъци за моторните превозни средства.Още в края на миналата година бе прието данъците да поскъпнат. Налозите вече са обвързани и с екологичните норми, които покриват автомобилите, като за по-висок стандарт, се предвижда и облекчение. Въпросните стандарти обаче трябва да бъдат доказани и описани в талоните на колите. А в документите на мнозина въпросният стандарт Евро 1, 2, 3, 4, 5 или 6 не е описан. Заради което, ако гражданите имат право и искат да се възползват от въпросното облекчение, но в същото време, не е описан евростандартът на колата им в талона, ще трябва да преминат през процедура, която би им загубила поне един работен ден, както и съответната сума за издаване на нов талон за регистрация на автомобила им.В тази връзка от СДВР пуснаха и разяснение на фейсбук страницата си какво точно трябва да се прави. Ето какво гласи информацията:Важно! Какво трябва да направим ако в свидетелството за регистрация (част \"Първа\" и част \"Втора\") не е посочена екологична норма евро 1,2,3,4,5 и 6Във връзка с многобройните запитвания, касаещи новоначислените размери за годишния данък на МПС, Ви информираме, че при липса на посочена екологична норма Евро 1,2,3,4,5 и 6 на притежаваното от Вас превозно средство, вписана в свидетелството му за регистрация (част \"Първа\" и част \"Втора\"), първо трябва да се обърнете към официален представител на марката на Вашето МПС за Р. България, откъдето да се сдобиете с удостоверителен документ за притежаваната екологична норма на автомобила.След това лично или чрез пълномощник с моторното превозно средство трябва да отидете до Отдел „Пътна полиция”-СДВР като носите с Вас този документ заедно със свидетелството за регистрация на МПС - част \"Първа и част \"Втора\" /\"големия\" и \"малкия\" талон/ . След като преминете с превозното средство през пункта на \"Пътна полиция\"-СДВР за идентификация, предоставяте съответните документи на служителите от МВР за издаване на нови документи с вписана съответна екологична норма. Съответно ще трябва да си издадат и нови талони за автомобила срещу съответната сума.", "date": "2019.02.27", "title": "Голяма бумащина за собствениците на автомобили заради новите данъци"}
{"url": "https://www.novinite.bg/articles/171679/BSP-nyama-da-se-varnat-v-plenarna-zala", "text": "БСП няма да се върнат в пленарна зала и при обсъждането на ветото на президента и на санкциите за депутати, които отсъстват от работа.Лидерът на БСП Корнелия Нинова поясни, че по време на дебатите за промените в Изборния кодекс БСП ясно е защитила своята теза.Депутатите от БСП Иван Иванов и Йордан Младенов, които са пътували до Залцбург по времето, в което БСП не посещава пленарните заседания, ще върнат парите от командировката, каза Нинова.БСП продължава срещите си с извънпарламентарни партии и движения, които подкрепят техните искания за промени в Изборния кодекс.", "date": "2019.02.27", "title": "БСП няма да се върнат в пленарна зала"}
{"url": "https://www.novinite.bg/articles/171682/Manolova-shte-vnese-predlojeniya-za-promeni-v-Izborniya-kodeks", "text": "Омбудсманът Мая Манолова ще внесе предложения за промени в Преходните и заключителни разпоредби на Изборния кодекс, с които да се запазят избирателните права на българските граждани във Великобритания. Това стана ясно след среща и видеоконферентна връзка на омбудсмана с представители на българската общност във Великобритания, Швейцария, Австралия.Дискусията за избирателните права на българските граждани в чужбина е провокирана от петиция, подписана от над 150 българи от цял свят. Петицията, освен до омбудсмана, е адресирана и до президента Румен Радев и министър-председателя Бойко Борисов. В петицията българите настояват да продължи без прекъсване поетапното въвеждане на електронно дистанционно гласуване чрез разработване на пилотна система и провеждане на експерименти на реални избори, но с необвързващ резултат, още през 2019 г. Според тях за целта е важно да бъдат използвани модерни, практични и с висока степен на сигурност технологични решения, приложими за българските условия и лесно достъпни за избирателите.Конкретната поправка, за която Манолова ще настоява, е да се запазят изборните права на българските граждани, пребиваващи на територията на Обединеното Кралство, като в допълнителните разпоредби на кодекса се прецизира понятието държава-членка на Европейския съюз. Омбудсманът Манолова заяви, че ще предложи промените още днес на заседание на правната комисия в парламента и покани участниците в дискусията също да участват в заседанието на правна комисия. Тя се ангажира, освен пред председателя на правна комисия Данаил Кирилов, промените да бъдат поставени на вниманието и на председателя на парламента Цвета Караянчева. \"Политическите и изборните права са сред основните права на гражданите и аз съм призована да ги защитавам по закон\", заяви Манолова.Тя бе категорична, че за да се реализира волята на избирателите за въвеждане на електронното дистанционно гласуване, заявена още в референдума от 2015 г., е необходим натиск както към ЦИК, така и към Държавната агенция за електронно управление. По думите на Манолова именно от тези две институции зависи поетапното реализиране на този проект, за който има осигурени 1,5 млн. лв. европейски средства. \"Така или иначе кодексът ще бъде отворен отново. Сега е моментът темата за гласуването на българите зад граница да се постави на масата\", заяви Манолова.Мария Спирова от Великобритания обясни, че ако досега българските граждани на Острова са имали право да гласуват в 50 изборни секции, то сега техният брой ще бъде ограничен на 35, което ще затрудни изборния процес. Тя настоя да се намери принципно решение на проблема. \"Предстои ни да загубим права - вече упражнявани с ентусиазъм\", каза Спирова. По думите й благодарение на усилията на Европейския парламент /ЕП/ и след изслушване на българите във Великобритания от членовете на ЕП за Брекзит, българите на Острова, са получили сегашния си уседнал статут. Спирова каза още, че сега е нелогично и силно деморализиращо да им се отнеме това право в предстоящите избори за ЕП.", "date": "2019.02.27", "title": "Манолова ще внесе предложения за промени в Изборния кодекс"}
{"url": "https://www.novinite.bg/articles/171685/Manolova-podkrepi-iskaniyata-na-slujitelite-ot-stolichniya-gradski-transport", "text": "„Шофьорите от столичния градски транспорт са абсолютно прави. Те искат достойно възнаграждение, спазване на Кодекса на труда и нормални условия на труд.“ Това каза омбудсманът Мая Манолова пред журналисти на влизане в Столична община на заседанието на Постоянната комисия по транспорт и туризъм към Столичния общински съвет /СОС/. На него присъстваха и служители на столичния градски транспорт, след като вчера Манолова изпрати писмо до  столичния кмет Йорданка Фандъкова и до председателя на Постоянната комисия по транспорт и туризъм към СОС Екатерина Йорданова да допуснат по двама представители от гараж на днешното заседание. Работниците от бранша внесоха в институцията на омбудсмана петиция, подписана от 1 210 шофьори, в която се оплакват от липса на кадрова обезпеченост, полагане на извънреден труд, несъобразяване на разписанията с реалната ситуация на пътя и липса на нормални тоалетни на крайните спирки. „Ще бъде добре ако общинските съветници и членовете - първо на транспортната комисия, а след това и всички останали, чуят проблемите от първо лице, поставят проблемите на масата и начертаят план за тяхното решаване“, подчерта омбудсманът. По думите й  столичните шофьори в градския транспорт полагат по 350, 500, 700 часа извънреден труд, което е нарушение на Кодекса на труда по отношение на дневните, седмичните и месечните почивки. „Вместо 9 дни някои от хората в градския транспорт почиват по 3 и по 4 дни в месеца, няма млади хора, които да искат да работят в системата заради ниските възнаграждения и лошите условия на труд“, подчерта общественият защитник. Според нея проблемът е изключително голям, натрупван с десетилетия и чакащ разрешаване. „Това е важно и за столичани, защото ако зад волана е шофьор, който е работил без почивка – дневна, седмична, месечна, той е рисков и за себе си и за гражданите на София“, заключи Манолова. По думите й нейната роля като омбудсман е да бъде медиатор между гражданите и институциите. „Аз имам ангажимент да защитавам българските граждани, включително 2 млн. столичани. Върша си работата в момента и смятам да си я върша, независимо от това какви избори ще има през тази или през следващата година“, каза на заседанието Манолова.", "date": "2019.02.27", "title": "Манолова подкрепи исканията на служителите от столичния градски транспорт"}
{"url": "https://www.novinite.bg/articles/171692/Rakovodstvoto-na-PP-ABV-se-sreshtnaha-s-N-Pr-Pudja-Kapur-poslanik-na-Indiya-v-Balgariya", "text": "Председателят на ПП АБВ Румен Петков се срещна с Н. Пр. Пуджа Капур, посланик на Индия в България. На срещата по инициатива на ПП АБВ, присъстваха също председателят на АБВ-Младежи Пламена Заячка и Анастас Терзобалиев, експерт по Близкия Изток и Арабските страни. Срещата се проведе във връзка с предстоящото посещение на делегация на ПП АБВ – представители в местните органи на самоуправление и представители на младежката организация. Визитата е във връзка с участие на АБВ в два форума в Индия - международният БРИКС – ВИЗИЯ ЗА БЪДЕЩЕТО и Вторият международен конгрес на младежките парламенти. Пламена Заячка е главен координатор за България и на двете събития, на които страната ни ще бъде представена единствено от делегацията на ПП АБВ.Посланик Капур пое ангажимент да окаже съдействие за осъществяването на това посещение и изрази задоволство от факта, че България ще бъде достойно представена на този важен форум. Тя подчерта, че за изминалата година и половина от мандата й с интерес и удовлетворение следи и подкрепя многобройните съвместни инициативи, бизнес форуми, културни прояви, които допринасят за сближаване на двустранните отношения. Румен Петков изтъкна, че ПП АБВ работи за възстановяване на традиционно добрите икономически и политически връзки с Индия и останалите държави от Тихоокеанския регион и се ангажира усилията в тази посока да продължат и занапред, включително чрез установяване на контакт и сътрудничество с индийска политическа партия. Председателят на ПП АБВ акцентира върху факта, че Индия е много важен стратегически партньор за България и трябва да се направи всичко необходимо за укрепването на това партньорство.", "date": "2019.02.27", "title": "Ръководството на ПП АБВ се срещнаха с Н. Пр. Пуджа Капур, посланик на Индия в България"}
{"url": "https://www.novinite.bg/articles/171684/Karayancheva-Ninova-da-ne-tarsi-medijni-izyavi-na-moj-grab", "text": "Председателят на Народното събрание Цвета Караянчева не остана длъжна на Корнелия Нинова, която я обвини, че е разписвала командировки на нейни депутати след решението на БСП да напусне парламента.Нинова да не търси медйина изява на мой гръб и на институцията, която представлявам, възмути се парламентарната шефка.Караянчева обясни пред медиите в Народното събрание с документи в ръка, че командировките на социалистите са одобрени, но с подпис на някой от ръководството, а не от лидера на групата. Не се знае кой от заместниците на Нинова се е разписал с разрешение за командировките.\"Когото получим покана от някое министерство или държава за пътуване в чужбина, аз резюлирам това до Протокола на НС. Той го изпраща до съответното ресорна комисия или до ПГ\", обясни председателката на парламента. \"Като имаме подпис на председател на ПГ, тогава подписвам заповедта за командироване. Няма как да стане без санкция на председателя на ПГ\", натърти тя. Караянчева уточни, че може да подпише и друг представител на ръководството. \"Нека Нинова каже кой се е подписал под докладната на Танева, която е поканила членове на земеделската комисия да пътуват до Залцбург\", върна топката Караянчева.\"Ако Нинова не може да си контролира народните представители, нека не търси причината в мен\", заключи Цвета Караянчева, която първа изнесе данните миналата седмица, че соцдепутати са пътували в командировка след решението на БСП за бойкот на Народното събрание.", "date": "2019.02.27", "title": "Караянчева: Нинова да не търси медийни изяви на мой гръб"}
{"url": "https://www.novinite.bg/articles/171686/Barekov-Djambazki-e-neblagodarnik-plyue-tam-kadeto-dalgo-vreme-yade", "text": "По повод лъжите на Ангел Джамбазки, тиражирани от бтв. Джамбазки като един пълен неблагодарник плюе там, където дълго време яде и беше взет буквално от улицата, за да го направим с моите избиратели от ББЦ евродепутат и милионер от заплата в Брюксел.Лъжите, клеветите по мой адрес и смешната агресия на Джамбазки не могат да скрият страха му, комлексите му и отчаянието му от неговото логично политическо фиаско. Що се отнася до лъжите му за моите отношения с партия Атака. От самото начало на Волен Сидеров беше изяснено от ръководството на АКРЕ и лично от мен, че незабавното членство на Атака в Алианса на консерваторите минава през коалиционно споразумение за евровота с моята партия под името Обединени консерватори. Точка по въпроса, защото в момента с Джефри ван Орден и ръководството на АКРЕ, заедно с делегация на моята партия Презареди България, сме във Вашингтон по покана на Републиканската партия и провеждаме интензивни срещи с министри, сенатори и конгресмени. В петък съм специален гост СPAC, където президентът Тръмп ще държи годишна реч пред отбрани делегати от неговата партия и приятелите и по света.", "date": "2019.02.27", "title": "Бареков: Джамбазки е неблагодарник, плюе там, където дълго време яде"}
{"url": "https://www.novinite.bg/articles/171681/Korneliya-Ninova-Da-se-namalyat-i-zamrazyat-zaplatite-na-deputatite", "text": "\"В ръцете на мнозинството в Народното събрание е да променят правилника за работата на парламента. Ние сме дали своето становище. Отказали сме се от всякакво заплащане и ползване на командировъчни, но да се реши принципно въпросът . Искаме да се разгледа и нашето предложение, което въвежда справедливост - да се намалят и замразят заплатите на депутатите и да не се увеличават на всеки три месеца, автоматично, с ръста на средната заплата.\" Това заяви лидерът на БСП Корнелия Нинова на пресконференция. \"Това е несправедливо\", отсече председателят на левицата. При тази задълбочаваща се бедност и неравенство, при 2,5 млн. българи, които живеят на прага на бедността, заплатите на политиците да растат автоматично е абсолютно неморален акт\", каза тя. Корнелия Нинова определи командировките на двама депутати от ПГ на \"БСП за България\" на ловно-рибарско изложение в чужбина, като - недопустимо действие. \"Вчера им казах да върнат парите, които са ползвали. Ако зависеше от мен, не бих поставила подпис под такава командировка. Не е разбираемо, защо г-жа Караянчева се е подписала. Не може да се харчат народни пари за екскурзии за лов и риболов\", заключи тя.", "date": "2019.02.27", "title": "Корнелия Нинова: Да се намалят и замразят заплатите на депутатите"}
{"url": "https://www.novinite.bg/articles/171694/Deloto-Joncheva-Borisov-stigna-do-gradskiya-sad-reshenieto-do-mesec", "text": "Делото на депутатката от БСП Елена Йончева срещу премиера Бойко Борисов и партия ГЕРБ стигна до Софийския градски съд, който трябва да се произнесе по спора до месец, съобщи вестник \"24 часа\". Йончева съди министър-председателя за реплика, изречена по време на предизборната кампания, че \"милиони били платени\" за нейните филми. На първа инстанция Йончева спечели делото, като й беше присъдено обещетение в размер на 5000 лева. Решението се обжалва пред Софийския градски съд.Адвокатите на Борисов Божидар Терзийски и Димитър Марковски поискаха да бъде разпитан като свидетел Георги Харизанов, на който били известни факти и обстоятелства за сключени договори между Йончева и БНТ \"за немалки суми\". Те също така държаха да се съберат доказателства от спецпрокуратурата за това кога и за какво е привлечена като обвиняема депутатката. Съдът обаче отхвърли тези искания и прецени, че делото е изяснено.В пледоарията си адвокат Терзийски обясни, че въз основа на договори, сключени между Йончева и БНТ, \"са получавани хиляди левове за нейните късометражни филмчета\". По негови думи Софийският районен съд е взел своето решение само на база един видеозапис, в който дори не се споменава името на журналистката.\"Според нас решението е съдебна грешка\", допълни Димитър Марковски.Адвокатът на Йончева Георги Атанасов каза в своята пледоария, че предметът на спора е много ясен. Защитниците имат 10-дневен срок да представят и свои писмени бележки, след което съдът ще се произнесе. На втора инстанция делото приключи за не повече от 20 минути.", "date": "2019.02.27", "title": "Делото Йончева-Борисов стигна до градския съд, решението до месец"}
{"url": "https://www.novinite.bg/articles/171702/Fandakova-Rabotim-po-iskaniyata-na-shoforite-povecheto-sa-osnovatelni", "text": "Голяма част от исканията на шофьорите са основателни и се работи по тях, така кметът на София Йорданка Фандъкова коментира днес недоволството на водачите на превозни средства в градския транспорт.Днес те пушиха символично пред сградата на общината и поставиха исканията си в комисията по транспорт на Столичния общински съвет.Работи се постоянно за привличане на шофьори и преговорите за увеличаване на доходите продължават, подчерта Фандъкова.„С всички инвестиции, с всички усилия, които аз лично и целият екип направихме, за да подобрим транспорта на първо място за гражданите на София с новите автобуси, с новите тролейбуси, с новите трамваи, това са също условия на труд на шофьорите. При всички тези усилия, инвестиции, не мога да позволя с краткосрочни политически цели да омаловажат работата и всъщност да объркват хората, така че продължаваме преговорите. Исканията, разбира се, че голяма част от тях са основателни. Работим по тях“, каза кметът на София.", "date": "2019.02.27", "title": "Фандъкова: Работим по исканията на шофьорите, повечето са основателни"}
