{"url": "https://www.novinite.bg/articles/179304/Dneven-horoskop-za-ponedelnik", "text": "Днес ще ви е трудно да приемете мисълта, че хората са толкова злонамерени и дребнави. За вас светът е едно страхотно място и просто не разбирате как може хората да не му се радват.Днес имате нужда да поговорите с някой близък, без значение дали е приятел или член на семейството ви. Този човек ще ви помогне да подредите мислите си и ще ви накара да се чувствате добре.Днес ще бъдете много импулсивни и ще похарчите малко повече от предвиденото за някаква покупка. Не се притеснявайте, няма да е чак толкова фатално, но следващият път внимавайте повече. Вижте повече на: ", "date": "2019.08.19", "title": "Дневен хороскоп за понеделник"}
{"url": "https://www.novinite.bg/articles/179332/Jan-Klod-Yunker-nyama-da-uchastva-v-sreshtata-na-varha-na-G-7", "text": "Председателят на Европейската комисия Жан-Клод Юнкер няма да участва в срещата на върха на Г-7 във Франция по здравословни причини, съобщи днес говорителка на ЕК, цитирана от Ройтерс и БТА.Наташа Берто каза, че Юнкер е претърпял успешна операция за отстраняване на жлъчката през уикенда и лекарите са го посъветвали да не предприема пътуване.Берто допълни, че Юнкер ще обсъди въпроси, свързани с Г-7, преди срещата на високо равнище в Биариц в неделя и понеделник с нейния домакин - френският президент Еманюел Макрон и с председателя на Европейския съвет Доналд Туск.", "date": "2019.08.19", "title": "Жан-Клод Юнкер няма да участва в срещата на върха на Г-7"}
{"url": "https://www.novinite.bg/articles/179336/EK-Evropejskiyat-sayuz-e-gotov-za-Brekzit-bez-sdelka", "text": "Европейската комисия заяви, че Европейският съюз е готов за Брекзит без сделка и че от такъв вариант най-много би загубила Великобритания, предаде Ройтерс.Комисията към настоящия момент не смята за необходимо да предприема допълнителни мерки за подготовка за подобен сценарий, заяви на брифинг говорителката на ЕК Наташа Берто.\"Това (Брекзит без сделка) очевидно ще причини големи затруднения, както за гражданите, така и за компаниите, като ще има значителни негативни последици в икономически план. Те обаче ще бъдат усетени много по-сериозно във Великобритания, отколкото в 27-те страни членки на Европейския съюз\", изтъква Берто.Според председателя на Европейската комисия Жан-Клод Юнкер, ако се стигне до Брекзит без сделка, британците биха загубили най-много, каза говорителката.Британският премиер Борис Джонсън е подложен на засилващ се натиск да сложи предсрочен край на парламентарната ваканция, предаде Асошиейтед прес. Исканията са във връзка с изтеклите в общественото пространство правителствени документи, в които се отправят предупреждения за масов недостиг на стоки, предаде Асошиейтед прес.Икономисти отдавна предупреждават за подобен нерадостен сценарий, но поддръжниците на Брекзит отхвърлят прогнозите и казват, че става дума за опити да се всява паника.Опозиционната Лейбъристка партия ще направи всичко възможно, за да предотврати Брекзит без сделка на 31 октомври, заяви днес лидерът на лейбъристите Джереми Корбин, цитиран от Ройтерс.Корбин призова противниците на Брекзит без сделка в парламента да гласуват за сваляне на правителството чрез вот на недоверие, за да може Лейбъристката партия да сформира временно правителство, което да осуети излизането от Европейския съюз без сделка.", "date": "2019.08.19", "title": "ЕК: Европейският съюз е готов за Брекзит без сделка"}
{"url": "https://www.novinite.bg/articles/179308/Arnaudova-Prichinata-za-smartta-na-7-godishnoto-momichence-e-tejka-cherepno-mozachna-travma", "text": "Причината за смъртта на 7-годишната Кристин е тежка черепно-мозъчна травма. Това съобщи говорителят на главния прокурор Румяна Арнаудова по Нова телевизия.Обвинен за жестокото престъпление е 21-годишният Мартин Трифонов. Мъжът има предишна присъда за блудство и опит за изнасилване, а наказанието, което му е било присъдено тогава, е 8 месеца условна присъда и изпитателен срок от 2 години, обясни говорителят на главния прокурор.„Обяснил е интензитета и начина, по който е нанесъл ударите. Използвал е камък за нанасяне на тежки наранявания по детето. Твърди, че е извършил тези действия под влиянието на алкохола. Това, разбира се, не оправдава лицето\", заяви още говорителят на главния прокурор.„Нямаме данни за ненавременна или неадекватна намеса на медицинския екип. Причината за смъртта на детето е тежка черепно-мозъчна травма с излив на мозъчно вещество, несъвместимо с живота”, обясни Арнаудова.На насилника Мартин Трифонов са повдигнати три обвинения – за блудство, за изнасилване и за убийство.Той е настанен в Сливенската болница „Иван Селимински“ с огнестрелни рани и счупване на костите на краката. Състоянието му е стабилно, без опасност за живота, адекватен е.Съдът решава днес каква да бъде мярката за неотклонение на задържания.Арнаудова коментира и случая с намерените тела край Негован.", "date": "2019.08.19", "title": "Арнаудова: Причината за смъртта на 7-годишното момиченце е тежка черепно-мозъчна травма"}
{"url": "https://www.novinite.bg/articles/179321/Prokuratura-Nyama-potvarjdenie-za-treta-jertva-kraj-Negovan", "text": "Няма потвърждение за трета жертва след новия оглед край Негован, който беше направен тази сутрин, съобщи за bTV говорителят на главния прокурор Румяна Арнаудова. Тя добави, че криминалисти продължават да изследват района, защото периметърът е голям.Тя допълни, че служители на МВР са намерили портмоне, в което е имало ключ за автомобил и монети.„Със сигурност е установен полът само на една от жертвите – на жена. За другото не можем да кажем, лекарите все още не са дали отговор на този въпрос. Възможно е да е и на жена, възможно е да е и на мъж. Много се надяваме максимално бързо да се установи самоличността на жертвите”, посочи Арнаудова.Говорителят на главния прокурор каза още, че смъртта е причинена преди разчленяването – от огнестрелно оръжие. Това е потвърдено от криминалисти, които са окрили входно-изходни рани по черепите на двете жертви.Убиецът е познавал добре жертвите, намерени край Негован и затова те не са обявени за издирване. Това е една от версиите, върху които работят от прокуратурата.„Разследва се не само дали тези лица са обявявани в предходните месеци за издирване, но се провеждат оперативно-издирвателни мероприятия и за това да не са обявявани. Тъй като е напълно възможна и версията те да са били убити от своя родственик, който разбира се няма интерес да ги обявява за общодържавно издирване”, коментира тя.Арнаудова посочи, че степента на разлагане е доста напреднала, така че престъплението е извършено отдавна.", "date": "2019.08.19", "title": "Прокуратура: Няма потвърждение за трета жертва край Негован"}
{"url": "https://www.novinite.bg/articles/179306/Vnezapno-pochina-politikat-Jorj-Ganchev", "text": "\r\nНа 79-годишна възраст почина известният общественик и политик Жорж Ганчев. Тъжната новина съобщи кръщелникът му Стоян Бончев във Фейсбук. Поклонението ще е в петък в църквата \"Света София\".\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.08.19", "title": "Внезапно почина политикът  Жорж Ганчев"}
{"url": "https://www.novinite.bg/articles/179313/Balgariya-e-v-top-20-na-naj-zamarsyavashtite-sas-seren-dioksid-darjavi-v-sveta", "text": "България е единствената държава в Европейския съюз, класирана в топ 20 на най-големите замърсители със серен диоксид в света. Сърбия и Украйна са другите две страни от Европа, заели почетни позиции. „Горещите зони“ са проследени със сателит на НАСА и анализирани в най-новото изследване на „Грийнпийс“ - Индия, озаглавено . Електроцентралите и индустриите, изгарящи въглища, както и тези, зависими от петрола, са виновни за две трети от замърсяването със серен диоксид, причинено от човешката дейност. Основните източници на серен диоксид в страната ни са централите от Маришкия басейн (най-голямата ТЕЦ „Марица изток 2“ и най-старата — ТЕЦ „Брикел“) и ТЕЦ „Бобов дол“. Серният диоксид или SO2 е един от най-опасните замърсители, тъй като е сред основните причинители на смърт и заболявания. Картата на горещите зони в света показва, че индустрията трябва възможно най-бързо да направи прехода отвъд въглищата. „Класацията е тъжен факт, който говори за нежеланието на управляващите в България да погледнат фактите. Още по-тъжно е, че с цената на всичко пазят внушението, че въглищните динозаври са жизнено важни за страната. Всъщност това ни изправя пред неминуема криза, тъй като забавяме създаването на национални стратегии за регионите и тяхното развитие отвъд въглищата, а кандидатстването за средства от фондове, създадени за целта, изобщо не се случва.“, коментира Меглена Антонова от „Грийнпийс“ - България. Точно заради системно неглижиране на нормите за серен диоксид, срещу България има заведено дело в края на юли от Европейската комисия. След като страната беше осъдена през 2017 г. за високите норми на фините прахови частици, това е второто дело срещу страната пред Съда на ЕС във връзка с качеството на въздуха.„Изгарянето на въглища, петрол и газ е най-големият източник на емисии серен диоксид, които причиняват критични нива на замърсяване и преждевременна смърт“, казва Лаури Миливирта, старши анализатор в офиса на „Грийнпийс“ в Северна Европа. „Възобновяемата енергия може да спести милиарди евро от разходите за здраве, както и хиляди човешки животи всяка година. Фундаментално е правителствата да направят бърз преход отвъд въглищата и да въведат строги стандарти за замърсителите, докато преминат на възобновяеми енергийни източници.“Отдавна твърдението за евтината енергия от въглищата в Маришкия басейн е мит — припомняме, че в края на 2018 г. правителството плати 360 млн лв.[1], а пролетта се заговори за нова финансова инжекция от 600 млн. лв., за да спаси от фалит ТЕЦ „Марица изток 2“. От началото на тази година държавната електроцентрала е произвела загуба от 145 млн. лева.[2]", "date": "2019.08.19", "title": "България е в топ 20 на най-замърсяващите със серен диоксид държави в света"}
{"url": "https://www.novinite.bg/articles/179299/Sedmicata-zapochva-sas-slance", "text": "Днес ще е слънчево, след обяд над планинските райони с незначителна купеста облачност. Ще духа слаб, в източните райони до умерен източен вятър. Максимални температури между 29° и 34°.Над планините ще е слънчево, след обяд ще се развие незначителна купеста облачност. Ще духа слаб, по билата до умерен североизточен вятър. Максимална температура на височина 1200 метра около 22°, на 2000 метра – около 15°.Над Черноморието ще е слънчево. Ще духа до умерен източен вятър. Максимални температури на въздуха: 27° и 30°. Температурата на морската вода е 25°-27°. Вълнението на морето ще бъде 1-2 бала.", "date": "2019.08.19", "title": "Седмицата започва със слънце"}
{"url": "https://www.novinite.bg/articles/179301/Katastrofa-blokira-Podbalkanskiya-pat-Sofiya-Burgas", "text": "42-годишен мъж пострада при катастрофа на Подбалканския път София-Бургас в понеделник сутринта.Пътният инцидент е станал близо до село Габарево. Бус се блъска челно с лек автомобил. За да избегне пореден удар, шофьор на джип прави рязка маневра и пада в канавката.   ", "date": "2019.08.19", "title": "Катастрофа блокира Подбалканския път София - Бургас"}
{"url": "https://www.novinite.bg/articles/179303/OON-V-sveta-ima-70-miliona-bejanci", "text": "Върховният комисариат на ООН разпространи доклад, според който бежанците в света достигнаха 70 милиона, което е рекорден брой след Втората световна война, съобщи БНР.Хората бягат главно от войни, преследвания и последици от глобалното затопляне. Хуманитарната организация \"SOS детски селища\" съобщи, че 12 000 деца са убити или ранени през 2018 г. Хиляди деца са били отвлечени и вербувани като деца войници, стотици хиляди са били тежко травмирани. Най-много убити и ранени деца има в Афганистан, Сирия и Йемен.", "date": "2019.08.19", "title": "ООН: В света има 70 милиона бежанци"}
{"url": "https://www.novinite.bg/articles/179338/Ostaviha-v-aresta-petima-ot-zadarjanite-za-razprostranenie-na-falshivo-evro", "text": "Специализираният наказателен съд наложи най-тежката мярка за неотклонение „Задържане под стража“ на петима от обвинените за държане и разпространение на фалшиви еврови банкноти.Шестият от обвинените е с наложена мярка за неотклонение „Парична гаранция“, съобщиха от спецпрокуратурата.Специализираната прокуратура привлече към наказателна отговорност шест лица за участие в организирана престъпна група за държане и разпространение на неистински еврови банкноти на територията на България.Обвинените са задържани на 14 август 2019 г. в София и Сандански при съвместни действия по разследването на Специализираната прокуратура и ГДБОП с участието на експерт от Европол.Според събраните до момента доказателства групата е била сформирана през септември 2018 г. с цел разпространение на фалшиви еврови банкноти на територията на България, които впоследствие да достигат и до други държави от Европейския съюз. Има данни, че освен неистински банкноти, групата е предлагала на потенциални клиенти и кокаин.При извършените претърсвания и изземвания в жилища и автомобили, както и лични обиски, са намерени иззети общо 122 200 фалшиви евро в купюри от по 200 евро.В процес на изясняване е дали неистинските банкноти са били внасяни за разпространение в България от друга държава или са произведени у нас.Иззети са множество мобилни телефони със СИМ карти, копия на чекове от турска банка, бланки за удостоверения за ГТП на МПС и холограмни стикери за ГТП, флаш памети и компютърни конфигурации, щатски долари, украински гривени, македонски динари, със съмнение че са фалшиви.", "date": "2019.08.19", "title": "Оставиха в ареста петима от задържаните за разпространение на фалшиво евро"}
{"url": "https://www.novinite.bg/articles/179305/Den-na-traur-v-Sliven-sled-ubijstvoto-na-7-godishno-momiche", "text": "Ден на траур в община Сливен след убийството на 7-годишно момиче.Прокуратурата ще поиска обвиненият за тежкото престъпление Мартин Стоянов да бъде задържан под стража. Той ще отговаря за убийство на малолетен по особено жесток начин, за изнасилване и за блудство.В момента 21-годишният мъж е под засилена полицейска охрана в болница в Сливен. Той е приет с две огнестрелни рани след продължително преследване и задържане в петък следобед. Родителите на Мартин Трифонов са знаели какво е извършил, твърдят част от доброволците, участвали в издирването му. Засега той е единственият заподозрян за престъплението.„2700 души сме в селото от три етноса – около 2200 са ромите, около 500 - българите и 24 са турци. Не разделям населението, искам да има сигурност. Нещата са изтървани. Апелирам управляващите да вземат мерки”, заяви пред NOVA Димчо Георгиев, кмет на село Сотиря. Той обясни, че след жестокото убийство селото не се е разделило и няма напрежение.Кметът каза още, че в Сотиря скоро ще има видеонабюдение.", "date": "2019.08.19", "title": "Ден на траур в Сливен след убийството на 7-годишно момиче"}
{"url": "https://www.novinite.bg/articles/179302/Novoto-ognishte-na-pojara-kraj-Rebrovo-e-ovladyano", "text": "Новото огнище на пожара край Реброво, разгоряло се тази сутрин, вече е локализирано и овладяно, научи NOVA. В неделя беше съобщено, че пожарникарите са локализирали пожара, възникнал в землището между селата Луково, Реброво и Владо Тричков.През цялата нощ екипи от доброволци и пожарната останаха на терен, за да следят пламъците. От МВР съобщават, че е отминала опасността за населението в околните на пожара села.Огънят вече засегна няколко необитаеми вили в района на Реброво. Според пожарникарите не е изключено огънят да е запален умишлено, но е възможно и причината да е немарливост от страна на туристи.", "date": "2019.08.19", "title": "Новото огнище на пожара край Реброво е овладяно"}
{"url": "https://www.novinite.bg/articles/179300/Bankomatat-glatna-kartata-kakvo-da-pravya", "text": "Когато сме на почивка, променяме обичайния за ежедневието ни ритъм на живот. Оставаме до по-късно вечер, планираме в движение различни активности, често възникват непредвидени разходи, за които не сме подготвени и т.н. Възможно е да ни се наложи да изтеглим пари от банкомат във време, което е неработно за банката. Заради по-големия оборот по курортите обаче съществува риск наличностите в банкоматите да се изчерпат. Или поради софтуерни, технически и други проблеми устройството да „глътне” картата.Ето някои полезни съвети към потребителите, предоставени от експертите на КЗП: Не успях да изтегля пари от банкомата? Какво да правя? Ако машината не Ви даде банкноти, най-важното е да установите дали трансакцията е отчетена или е била отхвърлена като неуспешна и опитът за теглене не се е отразил върху баланса по сметката Ви. Как да разбера дали устройството е отчело неуспешната трансакция? Обадете се възможно най-бързо в кол центъра на банката, която е издала картата Ви. Номерът обикновено е изписан на гърба на картата Ви. Как да постъпя, ако не успея да се свържа с банката? В първия работен ден посетете най-близкия ѝ клон и подайте възражение. Какво да предприемем при неправомерно на сметката ни? Трябва да знаем, че и в този случай имаме шанс да си възстановим загубените суми. За целта отново следва да се обърнем към банката с възражение във връзка с възникналия проблем и да получим нейното становище. Какъв е срокът за отговор от банката? По закон тя е длъжна да отговори на възражението Ви до 14 дни от датата, на която сте го подали. Каква е следващата стъпка? Ако отговорът от банката не Ви удовлетворява, можете да се обърнете за съдействие до функциониращата към Комисията за защита на потребителите Помирителна комисия за платежни спорове.   Имайте предвид, че тегленето на пари от външни банкомати в курортите крие по-големи рискове от кражби. Не е изключено някъде да са поставени скимиращи устройства, които да копират данните от картата Ви и да откраднат пин кода. Според специалисти това са и едни от най-честите измами с пластики. Бъдете внимателни и спазвайте всички правила за финансовата си сигурност, както при трансакции на суми от терминални устройства АТМ и ПОС, така и при загуба или кражба на картата.", "date": "2019.08.19", "title": "Банкоматът „глътна” картата – какво да правя?"}
{"url": "https://www.novinite.bg/articles/179307/BABH-proveryava-stopanite-v-Kresna-dali-sa-umartvili-prasetata-si", "text": "В Кресна експерти на Областната агенция по безопасност на храните в Благоевград извършват масови проверки дали стопаните на домашни прасета са извършили доброволно умъртвяването им.Днес изтича срокът за прилагане на мярката за спиране разпространението на болестта африканска чума, след като миналата седмица във водите на река Струма бе открито заразено домашно животно.Кметът на община Кресна Николай Георгиев настоява пред институциите за изплащане на обезщетения на стопаните и безплатна пълна дезинфекция на стопанските дворове.", "date": "2019.08.19", "title": "БАБХ проверява стопаните в Кресна дали са умъртвили прасетата си"}
{"url": "https://www.novinite.bg/articles/179315/Nyama-naprejenie-sred-stopanite-v-Kresna-zaradi-Afrikanskata-chuma", "text": "Няма напрежение сред стопаните в Кресна заради мерките, предприети за пресичане разпространението на Африканска чума. Хората са започнали доброволно да колят домашните свине, за да могат да оползотворят месото. \"Няма да се наложи да умъртвяваме животни. През целия ден наши екипи обикалят общината и извършват дезинфекция, там където се налага. Възможно е да има известно забавяне при някои стопани, готови сме да дадем още ден отсрочка. Важното е, че всички са изявили желание доброволно да заколят прасетата\", коментира д-р Михаил Бащавелов, директор на Областната дирекция по безопасност на храните в Благоевград.Кметът на Кресна - Николай Георгиев, също потвърди, че не се очаква напрежение. Стопаните са убедени, че в района няма африканска чума и са недоволни, че ветеринарните служби отказаха да вземат проби от всички 135 домашни прасета. Въпреки това всички ще изпълнят разпорежданията и сами ще заколят животните. ", "date": "2019.08.19", "title": "Няма напрежение сред стопаните в Кресна заради Африканската чума"}
{"url": "https://www.novinite.bg/articles/179318/Magistrala-Struma-ostava-zatvorena-pone-mesec-i-polovina", "text": "\r\nВъзстановяването на повреденият мост на автомагистрала „Струма“ след Дупница в посока Кулата ще отнеме 45 дни. Констатацията е на работна група Университета по архитектура строителство и геодезия, която обследва пораженията от пожар по колоните на съоръжението.\r\n\r\n„Изпитванията започнаха. В общи линии ние имаме за задача, както се казва, да поставим диагнозата на болния, след което тези данни от проведените изпитвания ще бъдат предоставени на проектантите на мостовото съоръжение, които ще предприемат своите конструктивни мерки за възстановяване на проектната носимоспособност, надеждност и дълготрайност, заяви пред БНР инженер Димитър Назърски, член на работната група.\r\n„Има няколко колони, на които бетонът, а респективно и армировъчната стомана, са засегнати по-тежко от пожара. Очевидно температурата е минала 800 градуса. За щастие в гредовата система на моста това топлинно въздействие е по-слабо, но все пак и там ще продължим да изследваме. Проблемната ситуация е силно изразена в колоните по посока към Кулата. Другите са в по-добро състояние. Както и да се погледне, тъй като има технологични моменти и трябва да се работи изключително прецизно и точно, моето скромно мнение е, че минимум месец и половина, а може би два ще отнеме възстановяването на този мост, който е по посока към Кулата“, обясни Назърски.\r\nПрогнозата на специалистът е, че движението в посока София ще бъде пуснато по-скоро, „може би в рамките на 2-3 седмици“.\r\n", "date": "2019.08.19", "title": "Магистрала \"Струма\" остава затворена поне месец и половина"}
{"url": "https://www.novinite.bg/articles/179310/Otvoriha-bul-Balgariya-v-stolicata-za-dvijenie", "text": "В полунощ бул.\"България\" в столицата беше пуснат за движение и в двете посоки. Булевардът беше затворен за цялостно преасфалтиране, като в неделя до късно се довършваха маркировките и тротоарите.Пътят ще бъде пуснат за движение двупосочно, но ще продължи работата по подхода - мостът от бул. \"България\", към бул.\"Витоша\", като планът е работата там да приключи до 15 септември.Около 1 700 000 лева е стойността на ремонта, а парите са от бюжета на общината. Днес ще бъде взето решение, дали ремонтът на булеварда ще продължи в частта му от Южната дъга, посока Бояна.Кметът на София Йорданка Фандъкова посочи, че се очаква повечето ремонти в столицата да приключат до средата на септември.", "date": "2019.08.19", "title": "Отвориха бул. \"България\" в столицата за движение"}
{"url": "https://www.novinite.bg/articles/179311/Trifonov-prizna-che-ubil-deteto-s-kamak-zayavi-prokuror-Arnaudova", "text": "Лицето Мартин Трифонов е направил пълни самопризнания, използвал е камък, за да и нанесе травмите. Това разкри говорителят на главния прокурор Румяна Арнаудова за бруталното убийство на 7-годишната Кристин \"Трифонов твърди, че под влиянието на алкохол е извършил действията. Това обаче не го оправдава. Причината за смъртта на 7-годишната Кристин е тежка черепно-мозъчна травма\", допълни още Арнаудова пред Нова тв.   \r\n\r\n\r\n\r\n\r\n\r\n\r\n\r\n", "date": "2019.08.19", "title": "Трифонов призна, че убил детето с камък, заяви прокурор Арнаудова"}
{"url": "https://www.novinite.bg/articles/179322/Toplofikaciya-shte-izplati-dalga-si-ot-36-mln-lv-na-Bulgargaz-do-kraya-na-avgust", "text": "На 1 август „Топлофикация – София“ е превела на „Булгаргаз“ 7 млн. лева, а до края на месеца проблемът със задълженията ще бъде решен и тогава ще се изплатят 36 млн. лева. Това заяви говорителят на „Топлофикация“ Елизабет Павлова, съобщи „Фокус“.Тя уточни, че задълженията на „Топлофикация – София“ се менят всеки ден, тъй като не са прекратени плащанията към „Булгаргаз“.„Дружеството заплаща консумирания природен газ предварително. Плаща се това, което се предполага, че ще се консумира, преди да е получено и след изтичане на периода получаваме изравнителна сметка. В един зимен ден отоплението на столицата с природен газ струва около 2 млн. лева. Това обяснява защо са толкова големи сумите“, обясни Павлова.По думите й „Топлофикация – София“ разчита на изравнителните сметки и постъпления за произведена електрическа енергия, като в рамките на указания от „Булгаргаз“ срок сумите ще бъдат изплатени.", "date": "2019.08.19", "title": "„Топлофикация“ ще изплати дълга си от 36 млн. лв. на „Булгаргаз“ до края на август"}
{"url": "https://www.novinite.bg/articles/179317/Katastrofa-zatvori-magistrala-Hemus-ima-edin-ranen", "text": "Един човек пострада при катастрофа на магистрала „Хемус”. Ударили са се товарен автомобил с ремарке и микробус с платформа, на която е имало 2 автомобила.Инцидентът е станал след 10:00 часа тази сутрин край Девня, на мястото, където започват ремонтните дейности и движението става двупосочно.Магистралата от пътен възел Девня до пътен възел Неофит Рилски е затворена. Екипи на \"Пътна полиция\" пренасочват движението към стария път Варна-София.", "date": "2019.08.19", "title": "Катастрофа затвори магистрала „Хемус”, има един ранен"}
{"url": "https://www.novinite.bg/articles/179320/V-Cenovo-sformiraha-obshtinskata-izbiratelna-komisiya-za-mestniya-vot", "text": "Общинската избирателна комисия в Ценово за предстоящия местен вот ще се състои от 13 члена. За това се споразумяха общинските лидери на парламентарно представените политически партии и коалиции по време на консултациите при кмета на общината д-р Петър Петров.След представянето на задължителния набор от документи той запозна присъстващите със законовите изисквания и разпоредбите на ЦИК за съставянето на комисията. По време на консултациите стана ясно, че в състава на комисията ще бъде включен един представител на „Да България“, независимо че политическата формация няма парламентарно представителство. Политическите лидери се споразумяха, че председателското място по право се полага на ГЕРБ. Двамата заместник председатели ще бъдат от квотата на „Обединени патриоти“ и Движения за права и свободи. Функциите на секретар ще бъдат поверени на представител от „Коалиция за България“. „Предложените кандидатури за ръководство и членове на общинската избирателна комисия ще бъдат изпратени в София. Назначаването им ще бъде от ЦИК“, уточни секретарят на общинската администрация в Ценово Мария Найденова.", "date": "2019.08.19", "title": "В Ценово сформираха общинската избирателна комисия за местния вот"}
{"url": "https://www.novinite.bg/articles/179309/Avariya-sprya-vodata-v-chasti-na-Sofiya", "text": "Поради възникнала авария на водопровод в кв. „Симеоново“ се налага спиране на водоподаванетона 19 август 2019 г. (понеделник) за клиентите на „Софийска вода”, живеещи в района на:кв. „Драгалевци“ - от 14:00 до 20:00 часав.з. „Малинова долина“  – от 14:30 до 20:00 часакв. „Киноцентъра“ - от 15:00 до 20:00 часаc. Владая - района заключен между ЖП линия София-Перник, ул. „Лесковец“, ул.“Войнишко въстание“, ул.“Любомир Миланов“, ул. „Акад. П. Стайнов“, ул.“Равнище“ - от 14:00 до 20:00 часав.з. „Приплат“ - от 14:00 до 20:00 часакв. „Бояна“ -  от 16:30 до 20:30 часав.з „Беловодски път“ - от 17:00 до 21:00 часав.з. „Килиите“ - от 17:30 до 21:30 часав.з. „Мала кория“ - от 17:30 до 21:30 часакв. „Княжево“ - района между ул. „Панорамен път”, ул. „Проф. Державин”, бул. „Цар Борис III”, ул. „Ген. Михаил Кутузов”, ул. „Карамфил”, ул. „Бойна слава”, ул. „Клек”, ул. „Сребриста липа” и ул. „Бял равнец”- от 17:30 до 21:30 часакв. „Княжево“, района между бул. „Цар Борис” III и ул. „Княжевска”, ЖП линията София  - Перник и ул. „Владайско въстание”-  от 17:30 до 21:30 часакв. „Горна Баня“ и в.з. „Горна баня“ – от 17:30 до 21:30 часа.Развитието на ремонтните работи може да бъде видяно в реално време на Информационния център на „Софийска вода“.", "date": "2019.08.19", "title": "Авария спря водата в части на София"}
{"url": "https://www.novinite.bg/articles/179316/Otkriha-mumificirano-tyalo-v-kashta-v-selo-Antimovo", "text": "В необитаема къща във видинското село Антимово е открит мумифициран труп на мъж, съобщават от ОД на МВР-Видин, цитирани от БТА.  На 16 август видинчанин съобщил в полицията, че в стая на наследствената си къща в село Антимово открил разложен труп. Мъжът разказал, че от дълго време не е посещавал имота и преминавайки през селото, решил да го нагледа. Разследващите установили, че се касае за мумифициран труп, вероятно на лице от мъжки пол, с неустановена към момента самоличност. Имотът бил видимо необитаем от дълго време, избуяла гъста растителност ограничавала достъпа до него, а всички помещения и вещи в тях били силно запрашени.Работата по разследването на случая продължава, в РУ-Видин е образувано досъдебно производство.", "date": "2019.08.19", "title": "Откриха мумифицирано тяло в къща в село Антимово"}
{"url": "https://www.novinite.bg/articles/179319/Vtoriyat-sezon-na-hitovata-norvejka-drama-Onevinen-s-premiera-po-FilmBox-Plus", "text": " През август FilmBox Plus излъчва премиерно втория сезон на супер успешния норвежки сериал „Оневинен“ (\"Acquitted\"). Продукцията е брилянтна комбинация от скандинавски ноар с елементи на психологическа драма, а под светлината на прожекторите е звездата Николай Клийв Брох (Nicolai Cleve Broch), който влиза в образа на Аксел Борген. Зрителите на FilmBox вече имаха възможност да се насладят на премиерния първи сезон на „Оневинен“, а сега могат да проследят развръзката на историята, завладяла милиони по света, всеки четвъртък от 22:00 часа.Сезон 1 срещна публиката с Аксел Борген – успешен бизнесмен, който преди 18 години е бил обвинен, а по-късно оневинен, за убийството на приятелката си Карин. 20 години след случая той получава обаждане, което го води обратно в Норвегия, където спомените го връхлитат и връщат години назад. Той поема задачата да се опита да спаси от банкрут голяма компания, чиито Изпълнителен директор всъщност се оказва майката на Карин. Тя обаче все още таи негативни чувства към него и убеждава полицията да възобнови разследването на убийството на дъщеря ѝ. Сезон 2 носи нови разкрития по случая, а разплитането на историята продължава. Когато още едно момиче умира, броят на заподозрените нараства.Проследете развръзката на случая по FilmBox Plus през август. Тези, които са пропуснали първия сезон на сериала, могат да наваксат чрез интерактивната онлайн платформа на медията . ", "date": "2019.08.19", "title": "Вторият сезон на хитовата норвежка драма „Оневинен“ с премиера по FilmBox Plus"}
{"url": "https://www.novinite.bg/articles/179325/TASS-Balgariya-prie-zayavkata-na-Rosatom-za-uchastie-v-proekta-za-AEC-Belene", "text": "Държавната корпорация за атомна енергия „Росатом“ подаде заявка за участие в строителния проект за АЕЦ „Белене\" в България и тя е била приета. Това се посочва в официално съобщение от руската корпорация, предава TACC. „Като част от процедурата за избор на стратегически инвеститор за проекта за АЕЦ „Белене\"(България), обявена на 22 май 2019 г., държавната корпорация „Росатом\" подаде своевременно заявление за участие в процедурата. Заявката беше успешно приета от Националната електрическа компания на България (НЕК)\", става ясно от съобщението.Процедурата за избор на стратегически инвеститор за проекта за АЕЦ „Белене“ е публикувана на 22 май 2019 г. в официалния вестник на Европейския съюз. Датата на завършване е 12 месеца от датата на публикуването.Днес трябва да станат ясни всички кандидатите за строежа на втора атомна електроцентрала в България, тъй като изтича срокът за подаване на заяленията. Още през юни министърът на енергетиката Теменужка Петкова коменитра, че проектът \"Белене\" ще има не само национално, но и регионално значение.", "date": "2019.08.19", "title": "ТАСС: България прие заявката на „Росатом“ за участие в проекта за АЕЦ „Белене“"}
{"url": "https://www.novinite.bg/articles/179334/Kamion-se-obarna-i-zapali-na-AM-Trakiya", "text": "Камион се обърна и се запали на автомагистрала \"Тракия\". Инцидентът е станал в 15.20 часа, а за него ни съобщиха наши зрители. По неофициална информация причината е спукана гума. ", "date": "2019.08.19", "title": "Камион се обърна и запали на АМ \"Тракия\""}
{"url": "https://www.novinite.bg/articles/179331/Nad-200-pchelni-semejstva-sa-unishtojeni-ot-praskaneto-s-preparati-vav-varnensko", "text": "По неофициални данни от сдружението на пчеларите във варненска област има изтровени над 200 пчелни семейства от безконтролно пръскане с препарати за растителна защита.Пчеларите са изключително обезпокоени, че не срещат разбиране от крупните арендатори, които твърдят, че ползвали селективни сортове растения, които се самоопрашвали и нямали нужда от пчели.Във Варна се провежда традиционния базар на производителите на мед и пчелни продукти. Само около 10 са производителите, които в рамките на 10 дни ще предлагат продукцията си на входа на Морската градина.Изложението е организирано от \"Варненска областна пчеларска организация\", съобщиха от \"Булфото\".", "date": "2019.08.19", "title": "Над 200 пчелни семейства са унищожени от пръскането с препарати във варненско"}
{"url": "https://www.novinite.bg/articles/179339/Registriraha-sluchaj-na-malariya-v-centar-za-migranti-v-Harmanli", "text": "Случай на малария е установен в регистрационно-приемателния център за мигранти в Харманли, съобщиха от РЗИ в Хасково.Касае се за 14-годишно момче от Афганистан, допълниха от институцията, цитирана от БТА.  Според медиците най-вероятно заразяването е станало още преди тийнейджърът да е пристигнал в България в края на юли месец.Заразеният е бил изпратен и хоспитализиран в лечебно заведение в Пловдив, където диагнозата е била потвърдена.  От РЗИ - Хасково уточниха, че извършените тестове на контактните лица в бежанския лагер в Харманли са били отрицателни.", "date": "2019.08.19", "title": "Регистрираха случай на малария в център за мигранти в Харманли"}
{"url": "https://www.novinite.bg/articles/179329/Umartvyavaneto-na-prasetata-zaradi-obyavenoto-ognishte-na-AChS-v-Kresna-pochti-priklyuchi", "text": "Въпреки заканата за протести умъртвяването на прасетата заради обявеното огнище на африканска чума в Кресна почти приключи. Направиха го и продължават да го правят самите стопани, тъй като от Българската агенция по безопасност на храните им дадоха още два дни толеранс. Обходът по къщите обаче започна при масирано полицейско присъствие. Как прасето, открито в река Струма, се оказа политическо? И коя е реалната опасност от разнасяне на заразата в града, през който минава международния път за Гърция? Още преди пристигането на институциите, ангажирани към прилагане на извънредните мерки за ограничаване на разпространението на заразата, повечето хора бяха умъртвили прасетата в дворовете си. Димът от врящата вода в казаните издаваше къщите, в които има свинска сватба в лятно време. Методи е животновъд от години. Гледа специална порода прасета и най- тежко му е да преглътне, че няма да я опази. Категоричен е обаче, че решението им не е доброволно.И тъй като братът на Методи директно отнесе заразата в Народното събрание, попитахме кмета на Кресна, който е от опозиционната партия, как тежката ситуация с чумата ще се отрази на местния вот. Така разбрахме, че чумавото прасе, открито в река Струма, което до сега беше ничие, се оказа политическо.", "date": "2019.08.19", "title": "Умъртвяването на прасетата заради обявеното огнище на АЧС в Кресна почти приключи"}
{"url": "https://www.novinite.bg/articles/179326/Sofijska-gradska-prokuratura-zadarja-policejski-inspektor-za-podkup", "text": "На 17.08.2019г. Софийска градска прокуратура (СГП) задържа и повдигна обвинение на полицейски районен инспектор от гр. София за получаване на подкуп, чрез изнудване посредством злоупотреба със служебното положение - престъпление по чл.302, т.2, буква „а“, вр. чл.301, ал.2, вр.ал.1 от НК, информират от пресцентъра на прокуратурата.Разследването по случая е започнало в началото на месец август 2019г. когато гражданин е подал сигнал, че районният инспектор му е поискал сумата от 850 лв., за да не му връчи по надлежния ред призовка за извършено административно нарушение на правилата за движение по пътищата – шофиране с превишена скорост.Срещу поисканата сума, служителят на полицията обещал да не изпълни задълженията си по служба, като по този начин осигури изтичане на давността за реализирана на административно-наказателната отговорност спрямо гражданина.Обвиняемият е задържан в момента на получаване на подкупа за срок от 72 часа.Днес, 19.08.2019г., е внесено искане в Софийски градски съд за постановяване на мярка за неотклонение „задържане под стража“ спрямо обвиняемия.Сумата е приобщена като веществено доказателство.За това престъпление законодателят е предвидил наказание лишаване от свобода от три до десет години, глоба до двадесет хиляди лева и лишаване от право да се заема определена държавна или обществена длъжност, и право да се упражнява определена професия или дейност.Разследването по случая продължава.", "date": "2019.08.19", "title": "Софийска градска прокуратура задържа полицейски инспектор за подкуп"}
{"url": "https://www.novinite.bg/articles/179327/Nesaobrazeni-izkopni-raboti-na-firma-ostavi-bez-tok-6300-domakinstva-v-Sofiya", "text": "В резултат на несъобразени изкопни работи от страна на фирма беше прекъснат кабел 20 киловолта, собственост на ЧЕЗ Разпределение България, и на 19 август сутринта за повече от час без електрозахранване останаха близо 6300 клиенти на дружеството в столичния квартал \"Овча купел“. За нанесените имуществени щети се състави констативен протокол на извършителя, съобщиха от ЧЕЗ. каза Васил Василев, директор „Експлоатация и поддържане“, в ЧЕЗ Разпределение България АД.Това е втори случай, в който несъгласувани дейности оставят над 6000 софиянци без електрозахранване в рамките на седмица.", "date": "2019.08.19", "title": "Несъобразени изкопни работи на фирма остави без ток 6300 домакинства в София"}
{"url": "https://www.novinite.bg/articles/179324/Darjavniyat-glava-naznachi-Kaloyan-Metodiev-za-nachalnik-na-svoya-kabinet", "text": "Със свой указ от 19 август държавният глава Румен Радев назначи Калоян Методиев за началник на своя кабинет. Калоян Методиев е роден на 24 април 1976 г. в град София. През 1994 г. завършва 133 СОУ „Ал. С. Пушкин“ с хуманитарен профил и руски език. През 2001 г. се дипломира като магистър по политология в Софийския университет „Св. Климент Охридски“, където специализира Външна политика и Национална сигурност. Доктор по политология. Автор на монографиите:  „Поколения и възраст в политиката. Българският преход“ (2012) и “Западните Балкани и България (политика, дипломация, сигурност)“ (2016). Автор на стотици статии и интервюта на политическа и социална тематика. Има научни публикации на английски, сръбски, хърватски и албански език. От 2010 до 2019 г. е хоноруван преподавател в катедра „Политология“ на Софийския университет. От 2012 до 2017 година е асистент в ЮЗУ „Неофит Рилски“, където води курсове по Политически маркетинг, Институции на съвременната държава, Политически партии, Имиграционни политики, Съвременна политическа история на Балканите. От 2015 до 2019 година е политолог и главен анализатор на Института за стратегии и анализи. Член на Стратегическия съвет към президента на Републиката, създаден с Указ на президента Румен Радев (18.03.2019 г.). Ползва английски, руски, сръбски и хърватски език. Женен с две деца.", "date": "2019.08.19", "title": "Държавният глава назначи Калоян Методиев за началник на своя кабинет"}
{"url": "https://www.novinite.bg/articles/179330/Slavi-Trifonov-zayavi-Shte-izpalnya-obeshtanoto", "text": "В пocлeднoтo прeдaвaнe нa “Шoутo нa Cлaви” oбявих, чe c мoя eкип щe прaвим тeлeвизиoнeн прoeкт. И тъй кaтo тoвa нe e дocтaтъчнo, oбявих, чe щe рeaлизирaм и пoлитичecки прoeкт. Тoвa нaпиca в прoфилa cи във „Фeйcбук“ Cлaви Трифoнoв. Oт тoгaвa дo днec чeтa вcякaкви нeщa зa ceбe cи и зa тoвa кaквo щe прaвя. Чух и вceвъзмoжни cцeнaрии зa бъдeщeтo cи. A тoвa e прeкрacнo. Зaщoтo прoвoкирaм cвoбoдaтa нa cлoвoтo. Кaквo пo-хубaвo oт тoвa? Мoжe пък дa ce пooткъcнeм oт тoвa дocтoйнo зa нeдeмoкрaтичнитe държaви 111-o мяcтo. Тaкa чe, coциoлoзи, пoлитoлoзи, вcичкoлoзи, виe cи пишeтe, гoвoрeтe, миcлeтe, пък aз щe нaпрaвя тoвa, кoeтo cъм кaзaл нa 31 юли. Щe нaпрaвя тoвa, кoeтo ми пoзвoлявa зaкoнът и мoрaлът. Пoжeлaвaм уcпeх и нa вac, и нa ceбe cи.", "date": "2019.08.19", "title": "Слави Трифонов заяви: Ще изпълня обещаното!"}
{"url": "https://www.novinite.bg/articles/179335/Sobstvenikat-na-goryaloto-depo-pod-magistrala-Struma-poluchi-dve-obvineniya", "text": "Собственикът на фирмата, която управлява депото за отпадъци, запалили се под АМ \"Струма\" - Кольо Илиев, вече е обвиняем, предаде БГНЕС.Той е с обвинения за престъпление срещу околната среда и за предумишлен палеж. Окръжна прокуратура – Кюстендил му определи мярка за неотклонение \"парична гаранция\" в размер на 5000 лева.Пожарът повреди колоните на мост на магистралата. Отсечката край Дупница все още е затворена. Не е ясно и колко ще струва ремонтът на щетите върху мостовото съоръжение. А трафикът за Гърция минава по обходния маршрут през път Е-79. ", "date": "2019.08.19", "title": "Собственикът на горялото депо под магистрала „Струма” получи две обвинения"}
{"url": "https://www.novinite.bg/articles/179340/BABH-nasochi-za-unishtojavane-13-677-kg-hrana-ot-jivotinski-i-nejivotinski-proizhod", "text": "Българската агенция по безопасност на храните изтегли и насочи за унищожаване 13 677 кг и 86 л храни от животински и неживотински произход. Това съобщиха от пресцентъра на БАБХ.В цялата страна са извършени 13 622 проверки и са съставени 186 акта.", "date": "2019.08.19", "title": "БАБХ насочи за унищожаване 13 677 кг храна от животински и неживотински произход"}
{"url": "https://www.novinite.bg/articles/179312/Ruska-i-korejska-kompaniya-s-interes-kam-AEC-Belene-ochakva-se-i-kitajska", "text": "По информация на \"Хоризонт\" до момента в процедурата за избор на стратегически инвеститор на АЕЦ \"Белене\" са подали заявления руската фирма \"Росатом\" и Корейската хидроядрена компания. Очаква се до края на деня да подаде документи и китайската Си Ен Ен Си. Желание да участват в строителството на централата са заявили френската \"Фраматом\" и американската \"Дженерал Илектрик\", а българска компания е поискала да закупи акции от бъдещия проект. Крайният срок за подаване на заявления изтича днес. В интервю за БНР изпълнителният секретар на БУЛАТОМ Станислав Георгиев кометира, че промени в условията на процедурата няма да има и държавата няма да дава гаранции за изкупуване на тока:\"Процедурата е обявена преди няколко месеца. Включва 9 етапа, а това е само първия. Това не е търг. Първият етап е просто заявления, че \"имам намерение да участвам\". Според мен, и трите потенциални инвеститори, които споменахте, ще бъдат в краткия списък, ще се започнат разгорови, ще се поискат оферти и вече, в зависимост от това, което конкретно се предлага в офертите, които трябва да дойдат, някъде на третия-четвъртия етап от процедурата, ще има съответните разговори. Както знаете, процедурата беше обявена, че ще продължи малко повече от една година\".", "date": "2019.08.19", "title": "Руска и корейска компания с интерес към АЕЦ \"Белене\", очаква се и китайска"}
{"url": "https://www.novinite.bg/articles/179314/BSP-izdigna-svoya-predsedatel-Veselin-Kalchev-za-kmet-na-obshtina-Bratya-Daskalovi", "text": "Председателят на БСП  в Братя Даскалови  Веселин Калчев е кандидатът за кмет  на общината. Това решиха единодушно делегатите на общинската конференция на свое заседание. Те гласуваха Калчев да бъде и водач на листата с  общински съветници. Конференцията утвърди 13 личности за  листата на БСП -  достойни хора и професионалисти в сферата на образованието, културата, здравеопазването, земеделието, предприемачеството и др.„Имаме волята, отговорността, енергията и визията за развитие, с които да променим статуквото в община Братя Даскалови  и да победим пагубния модел на настоящото управление, което се подкрепя от ГЕРБ”, заяви кандидатът за кмет. Той благодари  на всички социалисти за инициативата им да го издигнат, за номинациите, доверието и за впечатляващата подкрепа. Делегатите издигнаха и кандидати за кметове: на Оризово – Таньо Тотев, на Черна гора – Иван Стоянов, на Гранит – Койчо Георгиев, в Плодовитово – социалистите ще подкрепят досегашния успешен кмет Димитър Димитров. До дни ще бъдат утвърдени и кандидатите за кметове на селата Партизанин и Мирово.„Силно се надяваме, че до началото на предизборната кампания главният прокурор на РБългария ще се произнесе по жалбата на БСП за изборния туризъм в нашата община. 1550 човека, регистрирани чрез настоящ адрес в селата ни, около 700 дори нямат никаква връзка с Братядаскаловско, в изборния ден при местен вот, организирано идват тук и гласуват както им е поръчано. Този процес в нашата обезлюдяваща се община Братя Даскалови е достигнал най-мащабните и най-пагубни форми в демократична България. Искаме справедливост, за да покажем как успешно може да се управлява нашата община!”, заяви Веселин Калчев.  „Вярваме в  нашата победа, защото БСП доказа, че е водеща политическа сила по време на президентски, парламентарни и евроизбори на територията на  общината”, подчертаха на конференцията.", "date": "2019.08.19", "title": "БСП издигна своя председател Веселин Калчев за кмет на община Братя Даскалови"}
{"url": "https://www.novinite.bg/articles/179333/Radev-vrachi-pagoni-na-voennoslujeshti-udostoeni-s-visshe-oficersko-zvanie", "text": "На тържествена церемония в Гербовата зала на „Дондуков“ 2 държавният глава и върховен главнокомандващ на Въоръжените сили Румен Радев връчи пагоните на военнослужещи, удостоени с висше офицерско звание. Със свой указ президентът Радев назначи  на длъжността директор на Дирекция „Операции и подготовка“ и го удостои с висше офицерско звание  Държавният глава се обърна към бригаден генерал Христов с думите, че новата длъжност е изключително отговорна и е натоварена със сериозни очаквания за повишаване на  ефективността на управление на процесите в Българската армия. „Вярвам, че поемайки тази длъжност ще бъдете основен двигател за развитието на съвременни бойни способности на Българските въоръжени сили и за придобиване на съвместимост, както и издигане на авторитета на Българската армия“, посочи Румен Радев като подчерта важността на придобития от него командирски опит на различни длъжности и нива на командване, както и експертизата, натрупана в Корпуса на НАТО за бързо реагиране в Турция. Президентът назначи  на длъжността командир на 2-ра механизирана бригада като го удостои с висше офицерско звание Държавният глава заяви, че назначаването му на тази позиция е напълно заслужен и логичен етап от неговото професионално развитие и богатия опит, натрупан на тактическо и оперативно ниво, както и с участия в операцията на НАТО в Афганистан. „Убеден съм, че ще съчетаете по най-добрия начин вашите  професионализъм, компетентност и командирски умения с нуждите и подготовката на личния състав на бригадата и с изпълнението на  важните и отговорни задачи, произтичащи от новата длъжност“, подчерта Румен Радев.В приветствието си държавният глава пожела на новопроизведените генерали да продължават да работят всеотдайно с постоянство и убеденост за развитието на Българската армия, за издигането на нейния авторитет и  престижа на военната професия. Очакванията към вас са големи, но аз съм убеден, че с всичко показано от вас до момента ще бъдете достойни командири и професионалисти и ще способствате Българската армия, особено в този важен етап на модернизация и превъоръжаване, да придобива нови съвременни бойни способности по един ефективен и ефикасен начинказа още президентът. От името на удостоените с висше офицерско звание военнослужещи бригаден генерал Станимир Христов изказа благодарност на държавния глава за оказаната чест, доверие и дадената висока оценка.  Бригаден генерал Станимир Христов отбеляза, че тези назначения не са само оценка на това, което са постигнали през годините, но и високоотговорен ангажимент, който ще изпълняват с решимост и желание. „Осъзнаваме отговорността, която носим към мъжете и жените, служещи в Българската армия като техни командири. Затова ние трябва да бъдем убедени, че те са добре оборудвани, тренирани, работят с най-модерното въоръжение и техника и имат възможност да израстват в редовете на Българската армия. Ще оправдаем вашето доверие и ще работим за издигане на авторитета на Българската армия“, заяви той. На церемонията присъстваха заместник-министърът на отбраната Анатолий Величков, началникът на отбраната генерал Андрей Боцев, генерали и офицери от видовете Въоръжени сили.", "date": "2019.08.19", "title": "Радев връчи пагони на военнослужещи, удостоени с висше офицерско звание"}
{"url": "https://www.novinite.bg/articles/179328/Iskat-postoyanen-arest-za-Martin-Trifonov", "text": "Окръжната прокуратура в Сливен внесе в съда искане за налагане на мярка за неотклонение „задържане под стража“ спрямо Мартин Трифонов. Той е обвинен в блудство, изнасилване и убийство на малолетно момиче, съобщават от държавното обвинение.Според прокуратурата смъртта на 7-годишната Кристин е причинена с особена жестокост и по особено мъчителен за жертвата начин.Предстои Окръжният съд в Сливен да насрочи начален час на съдебното заседание, което ще бъде проведено днес, както и да посочи мястото, където то ще бъде проведено. ", "date": "2019.08.19", "title": "Искат постоянен арест за Мартин Трифонов"}
{"url": "https://www.novinite.bg/articles/179323/Smetishteto-na-Svishtov-otnovo-gori-obyaviha-bedstveno-polojenie", "text": "Кметът на Свищов обяви бедствено положение в града. \"Причината е, че сметището през нощта отново се е самозапалило в дълбочина\", съобщи за  кметът Генчо Генчев.То се намира на около 10 км от града.Огънят и димът застрашават вилната зона на Свищов. На помощ са пристигнали екипи на пожарната от Плевен, Белене, Горна Оряховица и Полски Тръмбеш, земеделски производители също са се включили в гасенето. Голяма част от град Свищов беше обгазена в събота вечерта. Сметището се запали за първи път миналата седмица.То е разположено на площ от 50 декара и на места достига дълбочина от 20 метра.", "date": "2019.08.19", "title": "Сметището на Свищов отново гори, обявиха бедствено положение"}
