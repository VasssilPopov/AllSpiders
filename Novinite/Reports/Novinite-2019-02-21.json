{"url": "https://www.novinite.bg/articles/171382/Siderov-Koj-v-Balgariya-ne-hodi-na-rabota-i-vzima-1000-leva", "text": "Надяваме се ГЕРБ да се вслушат и да променим правилника на парламента така, че при отсъствие от работа да отпадне получаването на 1/3 от възнаграждението. Това сподели председателят на ПГ на \"Обединени патриоти\" и лидер на \"Атака\" Волен Сидеров пред журналисти в Народното събрание.Сидеров обърна внимание, че депутатите имат много добавки и уточни, че за ходене в комисии се получава допълнително заплащане.,,Отделно се дават на депутатите едни представителни пари, които не са малко на месец. В момента какви са правилата - когато не ходиш на работа по неуважителни причини, дори и когато не ходиш цял месец, получаваш 1/3 от брутната заплата и 1/3 от представителните пари'', каза той и уточни, че това най-вероятно надхвърля 1000 лв.Сидеров попита кой в България не ходи на работа и взима 1000 лв.,,Това е една нелоша заплата за българските стандарти. Ние искаме това да отпадне. Още 2013 г. \"Атака\" настояваше по същия начин при неходене на работа без причини, да не се получават никакви пари. Тогава БСП не го прие това и се стигна до този вариант - 1/3. Това от тогава стои, но беше по наше настояване. Сега със същото настояване ГЕРБ са основната политическа сила. Надяваме се те да се вслушат'', допълни още Сидеров.", "date": "2019.02.21", "title": "Сидеров: Кой в България не ходи на работа и взима 1000 лева?"}
{"url": "https://www.novinite.bg/articles/171367/Prekratiha-predsrochno-mandata-na-Karina-Karaivanova-kato-predsedatel-na-KFN", "text": "Парламентът прекрати предсрочно мандата на Карина Караиванова като председател на Комисията за финансов надзор. В гласуването участваха 124 депутати, от които 113 бяха \"за\", 3 - \"против\", а 8 се въздържаха.От 1 март тази година Иванова ще е представител на България в Европейската банка за възстановяване и развитие.Депутатите приеха правила за избор на нов председател на КФН. Предложения ще се правят от народни представители или парламентарни групи в седемдневен срок от днес.Допуснатите кандидати ще бъдат изслушани в Комисията по бюджет и финанси. Изборът ще бъде направен в пленарно заседание на Народното събрание.", "date": "2019.02.21", "title": "Прекратиха предсрочно мандата на Карина Караиванова като председател на КФН"}
{"url": "https://www.novinite.bg/articles/171369/Cvetanov-BSP-izlyazoha-ot-parlamaneta-za-da-ne-glasuvat-za-Makedoniya-v-NATO", "text": "\r\nСП излязоха от парламента не заради промените в Изборния кодекс, а за да не участват в гласуването на протокола за присъединяване на Македония към НАТО. Това заяви пред бТВ председателят на групата на ГЕРБ в Народното събрание и зам.председател на партията Цветан Цветанов.\r\n\r\nПриетите и след това отменени промени за преференциите в Изборния кодекс, Цветанов обясни наложилите се в онзи момент политически маневри, за да се запази кворума. Той подчерта, че премиерът Борисов е бил в течение на дебата и решенията, които са били вземани по темата.\r\nГЕРБ винаги е била за нисък праг на преференциите, няма никаква договорка с ДПС. Ако имаше такава, нямаше да изпаднем в ситуацията с кворума при гласуването на промените в Изборния кодекс\", каза още Цветанов. Жестът към предложенията на ДПС бил заради факта, че те непрекъснато били отхвърляни без дебат. „Нашето желание винаги е било да има политически дебати по всички теми“, обясни Цветанов лавирането в създалата се ситуация. Той подчерта, че носи цялата отговорност за всяко решение на групата на ГЕРБ в парламента.\r\nИскането на БСП за смяна на Централната избирателна комисия след изтичане на мандата на този състав, Цветанов обясни с желанието на Корнелия Нинова да има свои представители в ЦИК. В момента представителите на БСП в комисията са Михаил Миков и Мая Манолова.\r\n", "date": "2019.02.21", "title": "Цветанов: БСП излязоха от парламанета за да не гласуват за Македония в НАТО"}
{"url": "https://www.novinite.bg/articles/171372/Viceprezidentat-Dnes-naj-tejka-e-bitkata-za-vrashtaneto-na-socialna-Evropa", "text": "„Днес най-тежка е битката за  връщането на социална Европа.“  Това заяви вицепрезидентът Илияна Йотова, която бе официален гост на отбелязването на националния празник на България 3 март в Европейската комисия в Брюксел. Честването бе организирано от еврокомисаря по цифровата икономика и общество Мария Габриел. „Пред изпитание днес са и воювани с десетилетия права. Свободата на всички европейци сякаш е поставена на изпитание – свободата да изразяваш мнение и да се бориш за своите убеждения, свободата на избор, свободата да живееш достоен живот“, посочи вицепрезидентът. Илияна Йотова отбеляза важността на следващите няколко месеца преди европейските избори за това каква Европа ще имаме: такава на езиковото многообразие или такава, в която се използва езикът на омразата, конфронтацията и отхвърлянето. „Предизвикателството пред нас, политиците и държавниците, е да върнем доверието на хората, като докажем, че работим за тях и можем да решаваме проблемите им. Да покажем, че ги има истинските лидери, от които се нуждае Европа“, заяви вицепрезидентът. По време на тържественото отбелязване на националния празник на България беше открита изложба с компютърните рисунки на победителите в конкурса „България в Европа: минало, настояще, бъдеще“, организиран от българския еврокомисар Мария Габриел. „На 3 март 1878 г., след Освободителната Руско-турска война, се сбъдва дълго жадуваният и изстрадан блян на българския народ. Ражда се нова България, възкръсва българската държава“, каза Илияна Йотова. Вицепрезидентът изтъкна, че 3 март е символ на единението и величието на българския народ. По думите на Илияна Йотова свободата нямаше да бъде възможна без Българското възраждане, без жертвите на националните борби. „Славните ни герои напоиха с кръвта си българската земя, за да бъдем ние днес свободни и равни на другите европейски народи. Твърдения, че сме получили даром свободата си, са поругаване на тяхната памет“, отбеляза вицепрезидентът. В тържеството участваха ученици от българското училище „Пейо Яворов“ към посолството на България в Белгия и от българската секция на Европейското училище в Брюксел.", "date": "2019.02.21", "title": "Вицепрезидентът: Днес най-тежка е битката за връщането на социална Европа"}
{"url": "https://www.novinite.bg/articles/171406/Zdravnata-kasa-Aptekite-s-dogovori-s-NZOK-RZOK-ne-sa-spirali-rabota", "text": "Нито една аптека в договорни отношения с НЗОК/РЗОК на територията на страната не е подала уведомление, че спира дейността си на 20 февруари 2019 г. Това сочи справка на Здравната каса. Оттам заявяват, че няма и нито една жалба от пациенти за проблеми с обслужването и предоставянето на лекарствени продукти по линия на НЗОК.В сряда фармацевти протестираха срещу новия софтуер, който трябва да внедрят в работата си. Целта е да бъде проверявано всяко лекарство и така до пациентите да не стигат фалшиви. Фармацевтите обаче се оплакват, че това щяло да затрудни работата им и можело да доведе до опашки в аптеките.", "date": "2019.02.21", "title": "Здравната каса: Аптеките с договори с НЗОК/РЗОК не са спирали работа"}
{"url": "https://www.novinite.bg/articles/171402/Imuniziraha-romski-deca-ot-Ruse-sreshtu-morbili", "text": "Петнайсет деца от квартал \"Селеметя\" в Русе, който е с преобладаващо население от ромски произход, са ваксинирани против морбили за три дни. Това съобщават от общинската управа в крайдунавския град. Това бил първоначалният резултат от работата на специалистите по проект \"Социално включване чрез услуги за ранно детско развитие в Община Русе. Десетки срещи в домовете на семейства с малки деца осъществили детският педиатър, медицинската сестра, социалните работници и психологът чрез медиаторите. Екипът на проекта прогнозира вълна за доброволно имунизиране на новородени и деца до седемгодишна възраст с пропуски в имунизационния календар. От общинската управа информират, че мобилната работа на терен предшества \"Дните на отворени врати\" за възможностите на безвъзмездна грижа по проекта. Те ще се състоят на 25 февруари и 1 март тази година в Центъра за интегрирани социални услуги в сградата на филиал \"Светилник\" на детска градина \"Червената шапчица\". Целта е да се покажат на място възможностите за безплатни прегледи и консултации.", "date": "2019.02.21", "title": "Имунизираха ромски деца от Русе срещу морбили"}
{"url": "https://www.novinite.bg/articles/171405/Desetki-dariha-krav-v-sgradata-na-Sadebnata-palata", "text": "Върховният касационен съд и Националният център по трансфузионна хематология организираха акция за кръводаряване в Съдебната палата в столицата. Всеки ден в София се преливат над 100 литра кръв. Хората, които се нуждаят от нея, разчитат на нас, а техният живот зависи от нашата съпричастност, посочиха в призива си от ВКС.Как премина акцията вижте в следващите снимки на фотографа ни Димитър Кьосемарлиев.", "date": "2019.02.21", "title": "Десетки дариха кръв в сградата на Съдебната палата"}
{"url": "https://www.novinite.bg/articles/171374/Deputatite-odobriha-pravilata-za-izbor-na-nova-CIK", "text": "Парламентът прие процедурни правила за условията и реда за избор на членове на ЦИК. Според проекта на решение председател, заместник-председатели и секретар на ЦИК се избират от Народното събрание. Останалите 14 членове се назначават с указ на президента. Според решението, прието от депутатите, българските неправителствени организации могат да правят предложения за членове на ЦИК до парламентарно представените партии и народните представители в 12-дневен срок, а народните представители и парламентарно представените партии - в 14-дневен срок, от приемането на процедурните правила.В решението се посочва още, че седем дни преди изслушването на кандидатите, на страницата на парламента се публикуват имената и мотивите на номинираните. Сред изискванията за кандидатите са те да имат висше образование със степен \"магистър\" в специалностите математика, информатика, политически науки, социология. Депутатите решиха още изслушването на кандидатите да се състои на открито заседание на Комисията по правни въпроси, което ще се излъчва онлайн на сайта на Народното събрание. Според приетите правила парламентарно представените партии и коалиции правят предложение до НС за избор на председател, заместник-председатели и секретар в двудневен срок от изслушването, а партиите и коалициите, които имат излъчени членове в Европейския парламент, но не са парламентарно представени, правят предложение до президента за назначение на останалите членове на ЦИК. Председателят на правната комисия Данаил Кирилов отбеляза, че на 20 март изтича сегашният мандат на ЦИК. \"Успяхме да съобразим срока на мандата\", заяви Кирилов и изтъкна, че и в тази процедура за избор на нов състав на ЦИК ще има кандидати с достатъчно опит, познания за изборния процес и високи личностни, професионални и нравствени качества. ", "date": "2019.02.21", "title": "Депутатите одобриха правилата за избор на нова ЦИК"}
{"url": "https://www.novinite.bg/articles/171403/CIK-veche-podgotvya-izbornite-knija-za-evrovota", "text": "\r\nНастоящият състав на Централната избирателна комисия вече подготвя изборните книжа, разяснителната кампания и хронограмата на евровота. Това съобщи говорителят й Александър Андреев.\r\n\r\n\r\n\r\n\r\n\r\n\r\n", "date": "2019.02.21", "title": "ЦИК вече подготвя изборните книжа за евровота"}
{"url": "https://www.novinite.bg/articles/171375/Veselin-Mareshki-s-komentar-za-romskite-privilegii", "text": "Увеличаването на привилегиите на ромите няма да реши проблемите с тях, напротив ще увеличи недоволството и разделението в обществото. Това заяви лидерът на ВОЛЯ и зам.-председател на НС Веселин Марешки по повод информациите, че община Пловдив се готви да опрости 1,6 млн. лева на ползвателите на общински жилища в ромския квартал \"Столипиново\".От \"Воля\" са категорично против предизборното заиграване с ромската тема. Всички български граждани са равни пред закона, а който не се съобразява с правилата в държавата, трябва да си носи съответните последствия. Тиражираната наскоро концепция на ВМРО за циганизацията подклажда и нагнетява напрежение, защото предвижда увеличени привилегии на циганския етнос и е опит за предизборно съживяване на нечий рейтинг.,,Само провалени политици или такива, които нищо добро не са направили за народа, разчитат на платени цигански гласове и предизборно се хващат като за сламка с проблемите на циганите. Ето защо с години тези проблеми стоят нерешени'', категоричен е Марешки.,,Случаят в Пловдив поставя на дневен ред няколко спешни въпроса. Защо община Пловдив е допуснала натрупването на такава огромна сума от длъжниците? Кои общински служители са проспали проблема или умишлено са си затваряли очите? \"Воля\" настоява кметът Тотев да каже каква е ролята на ВМРО в историята на проблема'', подчерта още Марешки.", "date": "2019.02.21", "title": "Веселин Марешки с коментар за ромските привилегии"}
{"url": "https://www.novinite.bg/articles/171380/Cvetan-Cvetanov-razgovarya-s-d-r-Gerhard-Valers-ot-Fondaciya-Konrad-Adenauer", "text": "Председателят на ПГ ГЕРБ и зам.-председател на партията Цветан Цветанов проведе работна среща с д-р Герхард Валерс, заместник главен секретар и ръководител на Отдела за европейско и международно сътрудничество на Фондация “Конрад Аденауер”. Валерс е на посещение в София по повод 25-тата годишнина от откриването на представителство на фондацията у нас. В срещата участва и Торстен Гайслер, ръководител на бюрото на фондацията в България.Д-р Герхард Валерс подчерта, че с годините ГЕРБ се е доказала като важен партньор и решаващ фактор за запазване на политическата стабилност, както и за поддържане на евроатлантически курс за развитие на страната. Отговорното поведение на ГЕРБ като системна партия и предсказуем партньор, на който може да се разчита от страна на международните ни партньори в ЕС и НАТО, са допринесли за запазване и развиване на демокрацията в България, подчерта Валерс. Цветан Цветанов на свой ред благодари за активната работа на фондацията и нейния представител в България в лицето на Тортен Гайслер за утвърждаване и популяризиране на общите европейски ценности. Цветанов запозна д-р Валерс с политическата ситуация в страната, като бяха обсъдени и предстоящите европейски избори. Двамата се обединиха около идеята, че тези избори ще са ключови за бъдещето на Европа и затова трябва решително да се противодейства на опитите за изкривяване на изборните резултати и общественото мнение чрез инструментите на хибридната война, особено фалшивите новини, от страна на Русия. Цветанов подчерта, че особено в страни като България е важно да се покаже на гражданите какво е постигнато с европейската подкрепа и солидарност, защото именно чрез тях устойчиво се повишава стандарта на живот, строят се детски градини и училища, изгражда се инфраструктура, която е жизнено важна за привличането на инвеститори и откриването на нови работни места. Цветанов и Валерс обсъдиха и планираните съвместни проекти между Сдружение ГЕРБ и фондацията за 2019-та година. Цветан Цветанов отбеляза, че двете организации работят изключително добре, включително и с Центъра за европейски изследвания \"Вилфрид Мартенс\" като вече има установени формати, които биват организирани традиционно всяка година.", "date": "2019.02.21", "title": "Цветан Цветанов разговаря с д-р Герхард Валерс от Фондация “Конрад Аденауер”"}
{"url": "https://www.novinite.bg/articles/171398/Transportat-v-Sofiya-e-v-stachna-gotovnost", "text": "Времето за решаване на натрупаните в продължение на десетилетия проблеми изтича. Това заявиха от Федерацията на транспортните работници \"Подкрепа\" във връзка с възникналото напрежение сред работещите в \"Столичен Автотранспорт\" ЕАД и \"Столичен Електротранспорт\" ЕАД.В своя декларация до кмета на София Йорданка Фандъкова и зам.-кмета по направление \"Транспорт и транспортни комуникации\" в Столична община Дончо Барбалов от синдиката поставят следните искания:- Значително повишаване на основните работни заплати.- Въвеждане на паричен коефициент за интензивно движение на водачите.- Въвеждане на допълнително възнаграждение за всеки пропътуван километър на водачите.- Формиране на основните заплати чрез коефициенти към минималната работна заплата за страната.- Премахване на нощния транспорт, обслужван от столичния автотранспорт.- Обособяване на бус ленти и въвеждане на система за управление на трафика.- Получаване на трудово възнаграждение за периода на обучение за придобиване на правоспособност за управление на МПС на кандидатите за водачи в градския транспорт.Според ФТК \"Подкрепа\" осъществяването на тази стратегия ще реши голяма част от проблемите на работещите в столичния градски транспорт.Припомняме, че напрежението в сектора ескалира през последните седмици, след като от \"Спаси София\" подадоха сигнал до Главна инспекция по труда и омбудсмана заради редовната практика шофьори и ватмани от столичния градски транспорт да полагат извънреден труд в нарушение на Кодекса на труда.От БСП не закъсняха и също поискаха пълна проверка и отчет на работата на транспортните дружества в СофияДни по-късно столични ватмани излязоха с жълти жилетки в знак на протест заради лошите условия на труд и извънредното работно време.Водачите в обществения транспорт взимат заплата от 1 780 лв.От своя страна четирите дружества на Съюза на транспортните синдикати в България (СТСБ) в столичния градски транспорт обвиниха за създалото се напрежение \"политици и съмнителни НПО-та\".Вчера пък председателят на БСП - София и на групата на социалистите в СОС Калоян Паргов изрази мнение, че увеличението на заплатите на работещите в градския транспорт с 10% няма как да компенсира недоволството им от отвратителните санитарно-битови условия на труд.", "date": "2019.02.21", "title": "Транспортът в София е в стачна готовност"}
{"url": "https://www.novinite.bg/articles/171381/Maj-tormozi-i-zaplashva-sasedite-si-v-stolichen-kvartal", "text": "Цял блок в столичния квартал „Гео Милев” живее в страх заради непрестанен тормоз от опасен съсед. Мъжът обикаля сградата, крещи и заплашва, въоръжен с тесла, с която удря по вратите на апартаментите. За това сигнализира семейство от блок 26. Живущите там са принудени да се въоръжат с паник бутон и спрейове за защита.  Семейството разказа още, че са загубили спокойствието и съня си и вече се страхуват за живота си и за живота на бъдещото си дете, тъй като жената е в напреднала бременност. Хората от блока предполагат, че мъжът има психични проблеми.  „Съседът, който ни притеснява, тази нощ отново буйстваше. Опитвал се е да разбие вратата ни неведнъж. Заплашвал ни е, че ще ни убие. Често казва, че го преследват и чува гласове. Пуснали сме две официални жалби. Викали сме полиция. За момента обаче няма развитие. От полицията ни казват, че се опитват да го освидетелстват”, каза пред Нова телевизия потърпевшият Иван. Съпругата му Полина допълни, че мъжът, който ги притеснява, живее сам и от време на време идва човек, който се грижи за него. По думите им съседът не излиза навън.„Наблюдаващ прокурор по случая най-вероятно няма. Жалба до прокуратурата вероятно не е стигнала. Съветвам хората веднага да отидат в районната прокуратура и да напишат жалба, за да може мъжът да бъде настанен в психиатрия\", каза психиатърът д-р Веселин Герев. По думите му психичноболните хора обаче не могат да живеят вечно в лечебни заведения, а проблемът сосигуряването на спокойствието на околните е в комуникацията между прокуратурата, полицията и психиатричните служби.„За да бъде настанен човек в заведение за хора с психични разстройства, той трябва да има пенсия, за да се дава тя на заведението. Много от близките на такива хора злоупотребяват, като им взимат парите, отпуснати от държавата, с идеята, че ще ги гледат”, допълни д-р Веселин Герев.", "date": "2019.02.21", "title": "Мъж тормози и заплашва съседите си в столичен квартал"}
{"url": "https://www.novinite.bg/articles/171378/Valchev-Wi-Fi-za-vsyako-uchilishte-do-kraya-na-godinata", "text": "\"Ще търсим нови интерактивни методи на обучение на децата чрез информационните технологии. Това включва платформа с безплатни образователни ресурси, достъпно образователно съдържание, включва изграждане на Wi-Fi мрежи в училищата и възможност за фронтално обучение преди всичко чрез проектори\", каза министърът на образованието Красимир Вълчев, цитиран от БГНЕС.Вълчев обеща до края на 2019 г. всички училища да имат изградени Wi-Fi мрежи със защитни стени.\"От друга страна говорим за развитието на по-задълбочени дигитални умения, които ще са необходими на днешните ученици, които ще бъдат на пазара на труда през 2050-2060 г.\", коментира Вълчев и добави, че министерството ще работи и върху подобряването на дигиталната медийна грамотност у децата и безопасното им сърфиране в интернет. Ще бъде подписан меморандум за дигитално образование, който ще бъде в подкрепа на предприетите политики от Министерството на образованието.Вълчев коментира възможността децата да избират какъв пол са в инструмента за самооценка Selfie, от няколко възможности – мъж, жена и друго.\"Не подкрепям проповядването на джендър идеология в училища като министър и родител. Целта на инструмента за самооценка не е да определи половата принадлежност. Причината да има и такъв вариант за отговор е защото има страни, които са приели тази възможност, но тя не е задължително да бъде базирани на принципа на самоопределяне, а те са в отговор на медицински нужди. Ние не можем да махнем тази колона от инструмента Selfie, защото той е един за всички европейски страни. Може единствено, Европейската комисия, по наша молба да го направи. Ще отправим такава молба\", заяви Вълчев и каза, че до момента има само един сигнал срещу тази опция.Вълчев коментира и нарастващия брой на заболелите от морбили в столичния квартал „Христо Ботев“.„Притеснително е нарастването на случаите на заболелите. Лекарите следят ситуацията, но в момента не мога да кажа, че имаме предпоставка за преустановяване на учебния процес“, каза още той.", "date": "2019.02.21", "title": "Вълчев: Wi-Fi за всяко училище до края на годината"}
{"url": "https://www.novinite.bg/articles/171394/Mito-Ochite-ostava-v-aresta", "text": "Апелативният специализиран съд остави в ареста Димитър Желязков – Митьо Очите, който е с мярка постоянен арест, постановена му преди няколко дни – на 16 февруари, след като беше екстрадиран от Турция.Той беше задържан в Истанбул още на 4 август 2018 г., но екстрадиран у нас едва преди няколко дни. На 2 август 2018 г., при зрелищна акция на МВР беше разбита оглавяваната от него група за рекет, палежи и побоища.Освен Очите, в групата участвали и общински съветници от Несебър и Бургас - Бенчо Бенчев и Пейко Янков. Бенчев беше задържан, а след това пуснат под парична гаранция от 50 000 лева. Общинарят стана клиент на прокуратурата за това, че е укрил в Турция и Гърция несебърския бос. Янков пък участвал в изнудване, за което се събират данни вече 2 години, както за палеж и участие в организирана престъпна група.Пред спецмагистрати Димитър Желязков се оплака от влошено здравословно състояние и каза, че бил в Турция за преглед, защото бил опериран там.Пред съда Очите заяви, че иска само да бъде прегледан, а не иска да бъде на свобода. \"Бях в Турция и там се грижеха по-добре за мен“, заяви той и си вдигна блузата и показа белезите от операции.Адвокатът му Илиян Василев поиска на подзащитника му да бъде направена медицинска експертиза, която да установи дали може да остане в следствения арест, тъй като Желязков има множество заболявания и куршуми в тялото си.", "date": "2019.02.21", "title": "Митьо Очите остава в ареста"}
{"url": "https://www.novinite.bg/articles/171410/Arestuvaha-kmetski-sin-v-Shumen-za-lihvarstvo", "text": "Кметски син бе арестуван за лихварство в Шумен.При претърсване в имота на 33-годишния Адил Ахмедов в село Лятно, където баща му е кмет, са открити над 30 банкови карти с пин кодовете, 11 чужди лични карти, както и нотариални актове на имоти.В три тефтера са били вписани имена на лица и различни суми. Намерени са и мобилни телефони, различни златни накити, оръжия и превозни средства.В жилището полицаите намерили и близо 30 000 лева. 33-годишния мъж е задържан за 24 часа в полицейското управление в Шумен.", "date": "2019.02.21", "title": "Арестуваха кметски син в Шумен за лихварство"}
{"url": "https://www.novinite.bg/articles/171366/Dneven-horoskop-za-chetvartak", "text": "Няма как да скриете вълнението си днес. Всички наоколо ще разберат, че нещо в живота ви се е променило към добро. Споделете щастието си само с най-близките си, за да се предпазите от хорската завист.Имате предчувствие за нещо, което предстои. Послушайте вътрешния си глас и правете, каквото ви казва той. Звездите са благосклонни към вашите решения.Днес въобще няма да ви се разговаря с никого. Избягайте от реалността, за да възстановите душевния си баланс. Една разходка из природата няма да ви се отрази зле. Вижте повече на:", "date": "2019.02.21", "title": "Дневен хороскоп за четвъртък"}
{"url": "https://www.novinite.bg/articles/171379/Obmislyat-promyana-v-Pravilnika-na-NS-zaradi-otsastvieto-na-BSP", "text": "ГЕРБ обмисля промяна в Правилника на Народното събрание, с която при отсъствие на цяла парламентарна група членовете ѝ да нямат право на 1/3 от възнагражденията си. Въпреки отсъствието си депутатите от „БСП за България“ сега получават част от заплатата си, аргументира се председателят на правната комисия и депутат от ГЕРБ Данаил Кирилов.\"Спекулативно е твърдението на колегите, че отсъствайки, те не получавали нищо. Не е така. Отсъствайки, получават една трета от основното си възнаграждение. Това не е нищожен размер! Все пак е сериозен размер, особено пък във възприятието на работещия българин, на когото тази една трета всъщност му е средната работна заплата\".Кирилов обърна внимание, че няма регламент за извиняване на  отсъствията на цяла парламентарна група, защото по правилник извинения на депутат прави председателят на съответната група.\"Редно е голяма част от разходите да не бъдат покрити и съответно санкциите да бъдат пределно ясни и да се знае. Ние като бяхме извън парламента юни и юли месец 2013 година, имаше политическо решение и не получавахме абсолютно нищо от Народното събрание. Абсолютно нищо\", каза той.", "date": "2019.02.21", "title": "Обмислят промяна в Правилника на НС заради отсъствието на БСП"}
{"url": "https://www.novinite.bg/articles/171373/Severna-Koreya-obnovyava-gradskiya-si-transport-s-novi-tramvai", "text": "\r\nПхенян обновява своя обществен транспорт. По улиците на севернокорейската столица вече се движат нови трамваи. Новият модел бе наречен с корейската дума за \"обединение\" като символ на оптимизма за бъдещето на Северна и Южна Корея.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.02.21", "title": "Северна Корея обновява градския си транспорт с нови трамваи"}
{"url": "https://www.novinite.bg/articles/171363/Yunker-i-Mej-se-razbrahaProdaljat-pregovorite-po-Brexit", "text": "Преговорите между Европейският съюз и Великобритания продължават, стана ясно след поредната среща между председателя на комисията Жан Клод Юнкер и британския премиер Тереза Мей. Те обсъдиха снощи в Брюксел въпроса с предпазната мярка за ирландската граница.В съвместно изявление след срещата им се посочва, че те не са обсъждали предоговаряне на постигнатото споразумение между Европейския съюз и Лондон, а са разисквани възможностите за допълнителни уверения, че предпазната мярка е временна.Обсъдена е и необходимостта преговорите да продължат в оставащото ограничено време заради историческото значение на преминаването към задълбочено бъдещо сътрудничество.", "date": "2019.02.21", "title": "Юнкер и Мей се разбраха:Продължат преговорите по Brexit"}
{"url": "https://www.novinite.bg/articles/171389/Yunker-Pchelite-sa-vajni-kolkoto-Tramp", "text": "Въпросът с опазването на околната среда бе сред темите на среща, посветена на гражданското общество и организирана днес в Брюксел от Европейския икономически и социален съвет. Сред гостите на събитието бе Грета Тюнбер, 16-годишната шведка, прочула се с изказването си в защита на природата на срещата в Катовице през декември.Десетки хиляди младежи протестират по улиците в Брюксел, стотици хиляди правят същото по света, посочи тя в словото си в деня, в който в белгийската столица е насрочен поредният ученически поход в защита на природата. Нямаме време да чакаме да пораснем, за да поемем отговорност. Повечето политици не желаят да разговарят с нас и ние също не желаем да разговаряме с тях. Искаме вместо с нас, политиците да говорят с учените, да ги чуят. Нямаме други искания, освен спазването на постигнатите международни договорености за опазването на природата, заяви Тюнбер.Мнозина поставят под въпрос нашите стачки, питат дали не трябва да се върнем в училище, наричат ни \"кукли на конци\". Отчаяно се опитват да сменят темата. Не искат да водим разговор, защото знаят, че ще го изгубят. Имаме нужда от нова политика и нова икономика, от нов начин на мислене. Политическата система, която създадохте, е изградена на надпревара и лъжете, за да печелите. Трябва да спрем да се надпреварваме и да започнем да работим заедно за справедливото разпределение на земните блага. Отстъпете няколко крачки назад в полза на всички живи същества. Може да звучи наивно, но би трябвало да знаете, че друг избор нямаме, добави тя.По нейните думи има още 11 години преди настъпването на необратими верижни промени извън човешкия контрол. Тюнбер допълни, че целите на ЕС за намаляването на вредните газове до 2030 г. трябва да бъдат утроени. Тя призова възрастните да се присъединят към младите природозащитници. Заехме се да разчистваме стореното от вас и няма да спрем, докато не приключим, завърши словото си Тюнбер.Председателят на Европейската комисия Жан-Клод Юнкер заяви, че когато е поел поста, е отказал да подкрепи въвеждането на общоевропейско изискване за работата на тоалетните казанчета. По неговите думи подготвяната промяна е щяла да доведе до спестяване на енергия, но той не можел да застане пред медиите и да защити предложението, защото обещал комисията да се занимава само със значими въпроси.", "date": "2019.02.21", "title": "Юнкер: Пчелите са важни колкото Тръмп"}
{"url": "https://www.novinite.bg/articles/171368/Edva-4-ot-balgarite-sa-shtastlivi", "text": "Само 4% от българите се чувстват щастливи. 31% смятат живота си за нещастен. Това показват резултатите от проучване за щастието на българина, споделени от БНТ. Оказва се, че колкото по-високо образование имаме, толкова по-добре се чувстваме.Като държава минаваме 100 милиарда лева брутен вътрешен продукт. Като отделни личности обаче не достигаме глобалния индекс на щастието. Под него сме с 5 пункта.Според проучването най-нещастни са циганите, хората над 70 години и лицата, които са получили само основно образование. Съвсем очаквано щастието до голяма степен зависи от доходите.Разбиращите от щастие казват, че ако се държиш сякаш си щастлив, то действително ще станеш такъв.", "date": "2019.02.21", "title": "Едва 4% от българите са щастливи"}
{"url": "https://www.novinite.bg/articles/171413/Blizo-70-sluchaya-na-izmami-s-TELK-resheniya-razsledva-MVR-v-cyalata-strana", "text": "\r\nБлизо 70 случая на измами с ТЕЛК решения разследва МВР в цялата страна от началото на януари. Това съобщи Пламен Мишонов от Икономическата полиция. Най-много подобни случаи има в Северозападна България и в районите на Силистра и Разград. \r\n\"Основно изпъкна проблемът в град Силистра, в област Силистра, тъй като там процентът на хората, които получават инвалидни пенсии, е 28,61 процента от общото население. Това едва ли не е всеки трети. След това Враца близо 20 процента, Габрово 19 процента. Следват Монтана, Видин, Перник. Разград също е с много висок процент. Това ни беше приоритетът. Оттам тръгнахме, но в момента работим във всички областни дирекции. Основно това е поминък за част от население, което, как да кажем, е малцинствено или слабо грамотно, няма други доходи и това е основното препитание – измами с ТЕЛК решения\", каза Мишонов от Икономическата полиция.\r\n \r\n  ", "date": "2019.02.21", "title": "Близо 70 случая на измами с ТЕЛК решения разследва МВР в цялата страна"}
{"url": "https://www.novinite.bg/articles/171408/Merkel-napalno-podkrepya-Yunker-sreshtu-Orban", "text": "Германският канцлер Ангела Меркел изрази пълната си подкрепа за шефа на Европейската комисия Жан-Клод Юнкер в разрастващия се спор с унгарския премиер Виктор Орбан, съобщава БГНЕС.Унгарското правителство стартира нова антиимиграционна медийна кампания, обвиняваща Юнкер и американския филантроп Джордж Сорос, че подкрепят незаконната миграция. каза Меркел пред журналисти.Нападенията на Орбан срещу Юнкер и институциите на ЕС предизвикаха призиви неговата партия да бъде изхвърлена от дясноцентристкия блок на ЕНП, който притежава мнозинство в Европейския парламент.По-специално Манфред Вебер от баварските съюзници на Меркел ХСС е подложен на натиск да действа, тъй като е начело на кампанията на ЕНП за европейските избори през май.Юнкер вече заяви миналата година, че партията на Орбан няма място в ЕНП.Правителството на Орбан, което често се сблъсква с ЕС по въпросите на миграцията, редовно е предприемало подобни кампании в миналото, включително \"Да спрем Брюксел\" и \"Не позволявайте на Сорос да се смее последен\".", "date": "2019.02.21", "title": "Меркел напълно подкрепя Юнкер срещу Орбан"}
{"url": "https://www.novinite.bg/articles/171387/Dvama-ubiti-pri-strelba-v-centara-na-Myunhen", "text": "При стрелба в центъра на Мюнхен са загинали двама души. Предполага се, че единият от загиналите на улица \"Олмюлерщрасе\" е нападателят, който се е самоубил, съобщава местната полиция.\"На мястото на инцидента са открити две тела, включително на предполагаемия нападател, и огнестрелно оръжие\", съобщи полицията в Туитър.Правоохранителните органи съобщиха, че няма опасност за населението. Полицията провежда мащабна операция в центъра на Мюнхен, гражданите бяха посъветвани да избягват района.Очаквайте подробности.", "date": "2019.02.21", "title": "Двама убити при стрелба в центъра на Мюнхен"}
{"url": "https://www.novinite.bg/articles/171358/Dnes-shte-bade-predimno-slanchevo", "text": "Днес ще бъде предимно слънчево, с по-съществени временни увеличения на облачността над Източна България. Ще продължи да духа до умерен вятър от запад-северозапад. Максималните температури ще са между 10° и 15°. Над планините ще е предимно слънчево, след обяд - с разкъсана висока облачност. Ще духа умерен, по високите и открити части - силен вятър от север-северозапад. Максималната температура на височина 1200 метра ще е около 3°, на 2000 метра – около минус 3°.Над Черноморието ще бъде предимно слънчево с временни увеличения на облачността. Ще духа до умерен вятър от запад-северозапад. Максималните температури ще са 9°-11°. Температурата на морската вода е около 7-8°. Вълнението на морето ще е 1-2 бала.На 21.02.2019 слънцето ще изгрее в 07:16 часа и ще залезе в 18:04 часа", "date": "2019.02.21", "title": "Днес ще бъде предимно слънчевo"}
{"url": "https://www.novinite.bg/articles/171392/Britanskiyat-parlament-moje-da-glasuva-revizirano-sporazumenie-za-Brekzit", "text": "\r\nБританските депутати може да гласуват ревизирано споразумени за Брекзит още следващата седмица.\r\n\r\n\r\n\r\n\r\n\r\n\r\n", "date": "2019.02.21", "title": "Британският парламент може да гласува ревизирано споразумение за Брекзит"}
{"url": "https://www.novinite.bg/articles/171401/Dajd-i-snyag-ryazko-shte-razvalyat-vremeto", "text": "\r\nОт утре ще настъпи рязка промяна на времето. Още сутринта от северозапад облачността ще се увеличава, малко по-късно и ще завали дъжд, в планините - сняг.\r\n\r\n\r\n\r\n\r\n\r\n\r\n", "date": "2019.02.21", "title": "Дъжд и сняг рязко ще развалят времето"}
{"url": "https://www.novinite.bg/articles/171399/Garciya-Mojem-da-priklyuchim-Severna-Makedoniya-za-20-minuti", "text": "Бившият министър на отбраната в Атина и председател на \"Независими гърци\" Панос Каменос разкритикува Преспанското споразумение, като заяви, че Гърция може да се справи с малкия си северен съсед за 20 минути, ако използва танкове, съобщава електронното издание на водещия атински ежедневник Kathimerini, цитиран от \"Фокус\".„Ние не чувстваме никаква заплаха. Скопие е 20-минутна работа. Ако група от танкове реши да пресече границата, тя ще стигне до другия край на страната, до Сърбия”, цитира изданието думите на Каменос. След това Каменос повтори твърдението си, че е бил „измамен” от премиера Алексис Ципрас, който първоначално е твърдял, че Преспанското споразумение ще бъде внесено за обсъждане в парламента след месец март.Бившият коалиционен партньор на правителството на Ципрас, който подаде оставка от министерския си пост след ратификацията на споразумението за новото име на Македония, отправи критика и към бившия външен министър на Гърция Никос Коциас, като заяви, че той е „действал коварно\".", "date": "2019.02.21", "title": "Гърция: Можем да приключим Северна Македония за 20 минути"}
{"url": "https://www.novinite.bg/articles/171411/Sofijskiyat-administrativen-sad-othvarli-jalbite-sreshtu-sdelkata-za-ChEZ", "text": "Софийският административен съд отхвърли жалбите срещу спряната от КЗК сделка за ЧЕЗ.Антимонополният орган спря продажбата заради опасения от евентуален монопол на електроенергийния пазар. Последва обжалване както от \"Инерком\", така и от ЧЕЗ, но съдът не уважи исканията.Решението може да се обжалва пред Върховния административен съд в седемдневен срок.", "date": "2019.02.21", "title": "Софийският административен съд отхвърли жалбите срещу сделката за ЧЕЗ"}
{"url": "https://www.novinite.bg/articles/171362/Izgoryal-avtobus-zatvori-patya-Ruse-Byala", "text": "Временно е ограничено беше движението по пътя Русе – Бяла в четвъртък сутринта. Причината - подпалил се автобус, който изгорял напълно. Обходният маршрут е Бяла - Борово, уточняват от Агенция \"Пътна инфраструктура\". Към 8.30 ч. трафикът в района на инцидента вече се осъществяваше с пропускателен режим. От АПИ напомнят на шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2019.02.21", "title": "Изгорял автобус затвори пътя Русе - Бяла"}
{"url": "https://www.novinite.bg/articles/171360/Prodaljava-vaksiniraneto-na-hora-bez-imunizacii-sreshtu-morbili", "text": "Властите взимат спешни мерки за ограничаване на заразата от морбили. Продължава ваксинирането на хора, които са били в контакт със заразени и нямат имунизации.В сряда бяха засечени нови пет случая на вируса, с което общият брой на болните достигна 32-ма. За първи път има болен в Хасково. Още едно дете се е заразило в \"Студентски град\" в София. Най-много остават случаите в Благоевградско. Според здравните власти, засега няма риск за възникване на епидемия.", "date": "2019.02.21", "title": "Продължава ваксинирането на хора без имунизации срещу морбили"}
{"url": "https://www.novinite.bg/articles/171370/Pojar-ostavi-shest-kvartala-v-Sofiya-bez-tok", "text": "Над 100 места в София останаха без ток. Причината за аварията е възникнал в кабелна шахта пожар.Аварията обхванала кварталите \"Враждебна\", \"Слатина\", \"Орландовци\", \"Левски\", \"Малашевци\", \"Редута\" и други, съобщава бТВ.По данни на ЧЕЗ вследствие на пожара в кабелната шахта се е наложило да бъдат изключени два от трансформаторите в подстанцията \"Хаджи Димитър\", така че пожарникарите да си свършат работата. Обстоятелствата около възникването на пожара се изясняват.От електроразпределителното дружество информират, че захранването е възстановено и се подава поетапно.", "date": "2019.02.21", "title": "Пожар остави шест квартала в София без ток"}
{"url": "https://www.novinite.bg/articles/171377/Nezakonno-smetishte-na-Hemus", "text": "Незаконно сметище на магистрала „Хемус\" край Жерково. На нерегламентирана отбивка за престой се трупат боклуци, които се почистват от работници на фирма, наета от Агенция „Пътна инфраструктура”.За разчистване на такива места АПИ харчи десетки хиляди левове от бюджета си.На проблемното място няколко пъти са поставяни кошчета, но те бивали откраднати в много кратки срокове, каза инж. Иван Василев пред Нова.Дори в краткото време, за което контейнерите се запазвали на отбивката, те не се използвали по предназначение.", "date": "2019.02.21", "title": "Незаконно сметище на „Хемус”"}
{"url": "https://www.novinite.bg/articles/171384/Universiteti-na-lov-za-studenti-s-izneseni-izpiti", "text": "\r\nУниверситетите в страната са намерили нов начин да подсигурят запълването на свободните места, обявени в план-приема си. Част от вузовете са започнали да провеждат изнесени изпити в различни градове в страната, установи проверка на „Монитор“.\r\n\r\nПо този начин те подбират по-лесно бъдещите си възпитаници и ги улесняват при провеждането на кандидатстудентските им изпити, като не ги задължават да пътуват до самия университет. Освен изпити в своите филиали в Пловдив и Сливен, Технически университет-София има изнесен изпити по математика в още 20 града в страната. На 13 април те са във Видин, Враца, Плевен, Разград, Добрич, Казанлък, Кърджали, Стара Загора, Дупница. На 20 април кандидат-студентите ще могат да покажат уменията си да решават задачи в Ловеч, Велико Търново, Монтана, Търговище, Силистра, Хасково, Ямбол, Кюстендил, Сандански, Смолян. Изнесени изпити по биология за специалностите в бакалавър и професионален бакалавър в Медицинския университет в Плевен пък вече са започвали. Предходната седмица са се провели в Монтана и Видин, където са се явили над 20 кандидат-студенти. От учебен отдел коментираха, че провеждат изнесени изпити за по-голямо удобство на бъдещите възпитаници на ВУЗ-а. „По този начин улесняваме кандидат-студентите. За повечето от тях това е първи изпит и се чувстват притеснени. В позната обстановка те са по-спокойни“, заявиха те. Тази събота предстои изпит във Враца, а на 9 март кандидатстудентски изпит има и във Велико Търново. След това пък започва предварителната сесия на място в университета.\r\nТехническият университет-Варна също дава възможност на своите кандидат-студенти да проверят знанията си в родния си град. Гимназистите могат да се явят на безплатен изпит за общотехническата си подготовка по математика, информатика и електротехника. А ако са доволни от своята оценка, могат да заплатят и да я използват, когато кандидатстват на лято. От университета обясниха, че изпитът се провеждат за всички ученици в едно от училищата в града или в няколко, ако има повече желаещите. Случвало се е за един ден да правят препитване в три различни школа. Изпитите се провеждат главно в градовете около Варна, но при запитване и 10-15 желаещи, се организират и на по-далечни места. Кампанията тече от ноември и вероятно ще продължи до края на април. При повече от 10 желаещи изпити в други градове организира и Аграрният университет в Пловдив. Към момента такива са насочени на няколко места в страната. Първите са по биология и химия и ще се проведат на 13 март в Попово. На следващия ден същите изпит ще карат и желаещите в Плевен и Кнежа. В Добрич пък на 6 март от 9 ч. в Професионалната гимназия по аграрно стопанство кандидат-студентите ще положат изнесени изпити по биология, география и български език (езикова култура). Документи за явяване на изпита се подават в същия ден в ПГАС – гр. Добрич, уточняват на сайта си от университета. Освен изнесени изпити, университетите провеждат и препитвания за кандидат-студентите си и във филиалите си. Така например Университетът „Ангел Кънчев“ в Русе провежда предварителни изпити за академичната 2019/2020 г. и в още три града – Силистра, Разград и Видин, където са филиалите на висшето училище.\r\n", "date": "2019.02.21", "title": "Университети на лов за студенти с изнесени изпити"}
{"url": "https://www.novinite.bg/articles/171383/Shoforite-ot-gradskiya-transport-s-ultimatum-kam-Fandakova", "text": "За значително увеличение на заплатите, бонус за всеки пропътуван километър и получаване на възнаграждение за периода на обучение на кандидатите за водачи в градския транспорт настояват от Федерацията на транспортните работници към КТ Подкрепа. В писмо до столичния кмет Йорданка Фандъкова от синдикалната федерация заявяват, че има остро напрежение сред работещите в Столичния автотранспорт и Столичния електротранспорт и че времето за решаване на проблемите изтича. Синдикатът поставя 7 искания, сред които премахване на нощния транспорт, обслужван от Столичния автотранспорт, както и въвеждане на система за управление на трафика и обособяване на бус ленти в столицата. Тези искания са основата на стратегия за справяне с проблемите, по която ще работят синдикалистите, става ясно от писмото им. Междувременно от Съюза на транспортните синдикати към КНСБ обявиха, че утре ще предложат конкретни мерки за решаване на проблема с недостига на шофьори в градския транспорт и с извънредния труд.", "date": "2019.02.21", "title": "Шофьорите от градския транспорт с ултиматум към Фандъкова"}
{"url": "https://www.novinite.bg/articles/171390/Nabelyazaha-merki-sreshtu-afrikanskata-chuma-po-svinete", "text": "Областната епизоотична комисия набеляза превантивни мерки срещу разпространението на болестта африканска чума по свинете в Шуменско, съобщиха от пресцентъра на областната администрация. Заседанието се състоя във връзка със заповед на изпълнителния директор на Българската агенция по безопасност на храните, с която се обявява първично възникнал случай на болестта африканска чума при дива свиня в землището на община Девня, област Варна.Това е първият случай на заболяването у нас за 2019 година, отбелязват от пресцентъра на администрацията.Решено е да бъдат насрочени заседания и на общинските епизоотични комисии, в срок до 26 февруари.Сред набелязаните мерки са да не се допуска излизане на свине по улици и сметища и изхранване с кухненски отпадъци, както и изхвърляне на кухненски отпадъци по сметища, улици и около селата, контрол за което се възлага на кметовете на населените места и Регионалната инспекция по околната среда и водите.При съмнение за повишена смъртност на свине в населените места незабавно трябва да се уведомява Областната дирекция по безопасност на храните.", "date": "2019.02.21", "title": "Набелязаха мерки срещу африканската чума по свинете"}
{"url": "https://www.novinite.bg/articles/171371/Golyama-veriga-izteglya-ot-prodajba-detska-drankalka-zaradi-risk-ot-zadushavane", "text": "Като предпазна мярка \"Кауфланд\" изтегля продукта Baby Roll-Rassel - дрънкалка с баркод 4337185357206 и с партиден номер 1151870-1418 (партидният номер е изписан върху продукта).Звънчето във въпросния артикул може да бъде извадено при неблагоприятно стечение на обстоятелствата. Ако бебета или малки деца го погълнат, има опасност от задушаване. По тази причина клиентите трябва да имат предвид информацията и да не използват артикула.От съображения за сигурност и за да защити потребителите, \"Кауфланд\" реагира незабавно и изтегли продукта от продажба. Клиентите могат да върнат закупения продукт във всички магазини. Сумата за покупка ще бъде възстановена дори без представяне на касов бон.Клиентите могат да се свържат безплатно с веригата на тел 0800 12 220.", "date": "2019.02.21", "title": "Голяма верига изтегля от продажба детска дрънкалка заради риск от задушаване"}
{"url": "https://www.novinite.bg/articles/171397/Nad-240-martenici-izraboteni-ot-deca-ot-obshtina-Elena-patuvat-za-Slovakiya", "text": "Над 240 мартеници, изработени от деца от Елена, пътуват за Словакия, съобщиха от пресцентъра на балканската община. Инициативата е на българското посолство в Словашката република. Част от мартениците ще бъдат подарени на присъстващите на приема в посолството за 3 март, а другите ще зарадват децата от българското средно училище \"Христо Ботев\" в Братислава. В изработката на мартениците са се включили ученици от училищата в Константин, Майско и Беброво, от детските градини в тези села и в Каменари, възпитаници на Дневния център за деца и младежи с увреждания.Освен мартеници, в Центъра за подкрепа на личностното развитие са направили пано с картата на България и историческите забележителности в Елена, което заедно със знамето на града ще бъде представено в българското посолство в Словакия, допълват от общината. ", "date": "2019.02.21", "title": "Над 240 мартеници, изработени от деца от община Елена, пътуват за Словакия"}
{"url": "https://www.novinite.bg/articles/171365/Nad-200-falshivi-TELK-reshenie-sa-izdadeni-samo-za-chetiri-meseca", "text": "Над 200 фалшиви ТЕЛК решение са издадени само за четири месеца чрез разбитата схема във Варна. Това обяви директорът на ГДБОП главен комисар Ивайло Спиридонов пред bTV. Най-големите суми в схемата взимали двамата братя с българско и сирийско гражданство, които са били посредници.„Най-слабо заплатеното звено от цялата схема са лекарите. Сумите се разпределят по цялата верига и най-големите са намерени в посредниците”, поясни Спиридонов.В рамките на делото ще стане ясно какви точно суми е получавал всеки в схемата. Според него ще има и още обвиняеми.„Има лица, които дори не са стигали до лекарите и те са разпитани. Има замесени най-различни специалисти”, каза още Ивайло Спиридонов.Той уточни, че 90% от клиентите са турско говорящи, а изрично условие е било да не се работи с роми.Припомняме, че Специализираният наказателен съд не уважи искането на прокуратура за задържането под стража на шестимата обвинени за участие в организирана престъпна група за издаване на фалшиви ТЕЛК решения във Варна. Четирима от тях бяха освободени незабавно, а двамата братя сирийци остават под домашен арест.Ивайло Спиридонов коментира и делото срещу Димитър Желязков.„Не сме установили участие на служители на МВР или политици в групата, за която той е изправен пред съда”, коментира главният комисар.Той е на мнение, че обвиненията срещу него ще издържат в съда, защото са събрани много факти, които говорят за организирана престъпна група.На въпрос какво е правил Бенчо Бенчев в Турция с него, Спиридонов заяви, че не са засичани по-особени контакти между тях.", "date": "2019.02.21", "title": "Над 200 фалшиви ТЕЛК решение са издадени само за четири месеца"}
{"url": "https://www.novinite.bg/articles/171376/Kade-sa-koncentrirani-sgradite-i-horata-v-Sofiya", "text": "Като част от Стъпка 3 на общинската инициатива Визия за София се провежда изследване на морфологията на града, което създава комбинирана база данни за сградите и демографията на София. Изследването обвързва информация за сградите от Кадастъра и от номенклатурите на панелните жилища, както и данни за населението от последното преброяване на Националния статистически институт (НСИ).Създадена е обща база данни, пространствено визуализирана на картата на града. Резултатът са тематични карти, които дават възможност за анализ на различни характеристики като застрояване спрямо квартала, гъстота на населението, концентрация на определени типове жилищни сгради, източници на отопление и други демографски и морфологични показатели за територията на град София. Целта е да се изведат конкретни изводи и препоръки за планирането на градската среда в София, които да бъдат използвани в следващите стъпки от изготвянето на Визия за София. Резултатите показват, че някои от столичните квартали с интензивно ново строителство имат територии с толкова значителни жилищни площи, че вече се нареждат до големите жилищни комплекси в града. Бизнес сградите са разположени основно в централните и южни райони, докато на север е концентрирано повече производство. Най-висока е средната възраст на жителите в централната градски част, най-ниска в кварталите с преобладаващо ромско население, а повече от 50% от хората с висше образование избират да живеят на юг от центъра. Аналитична част на изследването отговаря на важни и актуални градски въпроси, като - къде са концентрирани сградите с голяма разгъната застроена площ (РЗП), с определена функционалност и каква е гъстотата на населението в отделните територии на София. Изведени са и препоръки как да се събират градските данни в бъдеще, за да се улесни точното им обвързване в ГИС среда и да се използват оптимално за генериране на повече полезна информация при вземането на решения в градското планиране. Изследването се реализира от сдружение |Не|Формално, експертния екип на направление Градска среда към Визия за София. Важна част от изследването разглежда концентрацията на жилищни сгради в града - какви типове сгради има в София и как са разпределени те в различни пространства в града. Оказва се, че части от най-многолюдните жилищни комплекси в София като „Люлин“, „Надежда“ и „Дружба“ имат по-малка жилищна разгъната застроена площ (РЗП) от квартали като например „Гоце Делчев“, „Слатина“, „Редута“ и „Манастирски ливади“. Концентрацията на жители обаче е по-висока в първата група от квартали. Това води до предположението, че използваемостта на наличните жилищни площи в тях е много по-висока, докато в “Манастирски ливади” и “Витоша” има голям брой необитаеми жилища. Това от своя страна показва, че южните квартали имат капацитет да привлекат още повече жители, което ще доведе до необходимост от тяхното обслужване. Резултатите са показани на следващите карти и диаграми по квартали (градоустройствени единици - ГЕ). Коефициентът на интензивност на сградите за обитаване (РЗП на сградния фонд за обитаване спрямо площта на съответния квартал, а не средния КИНТ на имотите в квартала) е над 1 в южните части на центъра, “Гоце Делчев”, “Стрелбище”, “Белите брези”, части от “Лозенец”, което показва съсредоточието на жилищни площи в тези квартали. Според данните на НСИ от 2011 г. цели 41.6 % (452 485 жители) от общото население на София живеят в панелни блокове (ЕПЖС). Жилищните блокове от този тип са с общо 13 вида конструкции, но в три от най-големите комплекси „Люлин“, „Овча Купел“ и „Младост” преобладават почти изцяло два вида - БС 69 СФ/УД/ (2267 единици) и Земляне 2-64 /2-68/ (540 единици), в които живеят общо 379 700 жители. Анализът на разположението на административни и бизнес сгради показва, че концентрацията им е предимно в южните и югоизточните части като Бизнес парк София в Младост, протежението на бул. „Цариградско шосе“, югозападната част от бул. „Околовръстно шосе“ и централните градски части за сметка на западните, северозападните и северните територии. За разлика от тях, търговските сгради са по-равномерно разпределени в целия град.", "date": "2019.02.21", "title": "Къде са концентрирани сградите и хората в София?"}
{"url": "https://www.novinite.bg/articles/171385/GERB-13-mln-lv-v-uchilishta-i-detski-gradini-e-investiralo-pravitelstvoto-v-Sofiya-oblast", "text": "България се нуждае от 100% грамотно население. Това заяви заместник - председателят на Комисията по образование и наука в 44-то Народно събрание Галя Захариева, която участва в платформата за граждански диалог „Европа в нашия дом” в Самоков. Захариева каза още, че за разлика от 2007 г., когато учителите бяха по „седянките”, днес, 12 години по-късно те вече не са сами, защото зад тях стои държавата. „Когато се говори за Европа си казваме, че тя е далеч и затова често се чуват приказки, че европейските избори са маловажни, но те поставят едно важно начало. В крайна сметка нещата в Европа се решават на базата на политики, а тези политики се определят представителите, които излъчваме ние - европейските граждани. Част от тези политики са свързани с редица европейски програми, които дават възможност за развитие на образованието”, заяви Галя Захариева и допълни, че освен средства от Европейския съюз в последно време българското правителство е инвестирало над 13 милиона лева в училища и детски градини на територията на София област, като при това никога не е делило общините на наши и чужди. Галя Захариева заяви подкрепата си към иновативните училища и подчерта, че иновацията трябва да бъде неизменна част от българското образование. Тя изреди редица успехи в образователната сфера, но бе категорична, че трябва да се продължи с надграждането на постигнатото до този момент. Българският учител трябва да е креативен, да бъде мотивиран да работи и да има възможност за развитие, завърши Захариева. На свой ред заместник – министърът на образованието и науката Деница Сачева заяви, че образованието е тема, която обединява всички. Тя сподели, че в образователната система предстои да бъдат инвестирани почти 2 милиарда и 400 милиона лева, като от тях милиард и 300 милиона ще бъдат заделени за двойно увеличение на учителските заплати до края на управленския мандат, други 700 милиона ще бъдат усвоени за подобряване на материалната база в учебните и детските заведения, а над 400 милиона са предвидени за дигитализация и иновативни технологии. „Основен приоритет в образованието остава привличането на млади хора в бранша. Да бъдеш учител е не само професия, а призвание и остава за цял живот”, категорична бе Деница Сачева. В гражданският диалог по тема образование участваха още областният координатор на ГЕРБ – София област и зам.-областен управител на София област Галя Георгиева, народният представител от ГЕРБ – София област Валентин Милушев, началника на РУО София – регион Росица Иванова, както и директори, учители и хора, свързани с образованието от общините Долна баня, Ихтиман, Костенец и Самоков, които имаха възможност да зададат своите въпроси.", "date": "2019.02.21", "title": "ГЕРБ: 13 млн. лв. в училища и детски градини е инвестирало правителството в София област"}
{"url": "https://www.novinite.bg/articles/171364/Avtobus-s-35-patnici-propadna-v-kanavka-na-patya-Plovdiv-Markovo", "text": "Автобус с 35 пътници излязъл извън пътя и пропаднал в канавка на пътя Пловдив - Марково, съобщи bTV. Превозното средство било засечено от микробус.Няма пострадали хора.Сигналът за инцидента е получен към 8 часа.Шофьорът на автобуса е на 35 години, няма данни за употреба на алкохол. Микробусът управлявал 36-годишен мъж с изтекло свидетелство за правоуправление.Резултатът от теста му с дрегер е отрицателен, предстои да бъде изпробван и за употреба на наркотици в сектор \"Пътна полиция\".", "date": "2019.02.21", "title": "Автобус с 35 пътници пропадна в канавка на пътя Пловдив - Марково"}
{"url": "https://www.novinite.bg/articles/171388/Grajdanski-dialog-s-komisar-Mariya-Gabriel-v-Ruse", "text": "На 22 февруари (петък) от 11:30ч в Русенския университет \"Ангел Кънчев\" (корпус 2 – Аула) ще се проведе публичен дебат с комисаря по цифрова икономика и цифрово общество Мария Габриел.Темата на гражданския диалог е \"Цифровите технологии: възможности и предизвикателства\". Участниците ще имат възможност да обсъдят значението на цифровите технологии в нашето съвремие и да зададат своите въпроси по ключовите теми свързани с цифровия единен пазар.Предварителната регистрация в интернет е задължителна на . Регистрационната форма ще остане отворена до достигане капацитета на залата.С оглед засилените мерки за сигурност, молим всички гости да бъдат пред залата не по-късно от 11:00 ч. за регистрация и проверка за сигурност, както и да носят със себе си документ за самоличност.По време на посещението си в Русе комисар Габриел ще проведе също среща -дискусия с ученици - посланици на Европейския парламент от АЕГ „Гео Милев“. Темата на дискусията е \"Младите европейци в дигиталния свят“. Участниците ще имат възможност да обсъдят тенденциите в развитието на училищата като дигитална среда за обучение и участието в Програмата за училища – посланици на ЕП.От 14:10 часа Мария Габриел ще посети Речно-информационен център Русе, където ще се запознае с дейността и функциите на Центъра за наблюдение на корабния трафик, хармонизиране на информационните услуги, мониторинг и заснемане на състоянието на речното дъно", "date": "2019.02.21", "title": "Граждански диалог с комисар Мария Габриел в Русе"}
{"url": "https://www.novinite.bg/articles/171395/Prebroyavat-ni-prez-2021-g", "text": "Парламентът одобри на второ четене Закона за преброяване на населението и жилищния фонд в Република България през 2021 г.\r\n\r\n\r\n\r\n\r\n\r\n\r\n\r\n\r\n", "date": "2019.02.21", "title": "Преброяват ни през 2021 г."}
{"url": "https://www.novinite.bg/articles/171396/Balgariya-moli-Bryuksel-Mahnete-tretiya-pol-ot-shkolskata-anketa", "text": "България ще отправи молба до Еврокомисията в разпространяваната у нас училищна анкета Selfie за самооценка на пола – възможните отговори да са само мъж или жена. Това обясни просветният министър Красимир Вълчев в отговор на въпрос не се ли насажда джендър идеология със сегашния вариант на теста. Според него освен момче или момиче, учениците могат да изберат и трети възможен отговор- \"друго\".\"Не подкрепям проповядването на джендър идеология в училища като министър и родител. Целта на инструмента за самооценка не е да определи половата принадлежност. Причината да има и такъв вариант за отговор е, защото има страни, които са приели тази възможност, но тя не е задължително да бъде базирана на принципа на самоопределяне, а те са в отговор на медицински нужди.Ние не можем да махнем тази колона от инструмента Selfie, защото той е един за всички европейски страни. Може единствено Европейската комисия, по наша молба, да го направи. Ще отправим такава молба\", заяви министърът на образованието.Той допълни, че до момента има само един сигнал срещу тази опция.Вълчев обяви още, че МОН подготвя нов стандарт за физическата среда в училищата, който предвижда подредбата и вида на класните стаи дае бъдат разчупени.\"Ще търсим нови интерактивни методи на обучение на децата чрез информационните технологии. Това включва платформа с безплатни образователни ресурси, достъпно образователно съдържание, включва изграждане на wifi мрежи в училищата и възможност за фронтално обучение, преди всичко чрез проектори\", заяви още образователния министърскандализира тийнейджърите: Момче, момиче или... друго?Тестът се нарича СЕЛФИ и е разпространен в 900 български училища\"От друга страна говорим за развитието на по-задълбочени дигитални умения, които ще са необходими на днешните ученици, които ще бъдат на пазара на труда през 2050-2060 г.\", коментира Вълчев. И добави, че министерството ще работи и върху подобряването на дигиталната медийна грамотност у децата и безопасното им сърфиране в интернет. По думите му ще бъде подписан меморандум за дигитално образование, който ще бъде в подкрепа на предприетите политики от министерството на образованието.Вълчев коментира и нарастващия брой на заболелите от морбили в столичния квартал \"Христо Ботев\".\"Притеснително е нарастването на случаите на заболелите. Лекарите следят ситуацията, но в момента не мога да кажа, че имаме предпоставка за преустановяване на учебния процес\", заключи образователният министър.", "date": "2019.02.21", "title": "България моли Брюксел: Махнете третия пол от школската анкета!"}
{"url": "https://www.novinite.bg/articles/171386/Ninova-se-oplaka-GERB-plashi-kmetove-da-ne-se-sreshtat-s-men", "text": "Соцлидерката Корнелия Нинова заяви, че управляващите са провалили нейна среща във Видин със сдружението на кметове на малки общини.Нинова написа във Facebook, че е приела поканата на сдружението, а според уговорката срещата е трябвало да се проведе в залата на общината. Участие заявили кметове от цялата страна от различни партии.\"Разбира се, режимът взема мерки. Уведомена съм от сдружението, че вчера залата е отказана. Пусната е заповед до кметовете да не участват в работно време в срещи извън работните им места. Кметовете на ГЕРБ са заплашени, че ако се срещнат с мен, ще носят тежки последици (това го знам от някои от тях, които въпреки това ще дойдат). Странно звучи, нали? ГЕРБ плаши кметове на ГЕРБ да не се срещат с председателя на БСП. Спешно по същото време им е организирано обучение (разбира се, в работно време извън работното място)\", заявява Нинова.Тя допълва, че среща ще има \"заради тежкия живот на българите, живеещи в малките населени места\".\"Ще намерим и решение на проблемите им. Но решението - ще се противопоставим ли на този режим на управление със заплахи, държане в подчинение и всяване на страх, е ваше\", пише още тя.", "date": "2019.02.21", "title": "Нинова се оплака: ГЕРБ плаши кметове да не се срещат с мен!"}
{"url": "https://www.novinite.bg/articles/171409/Ninova-Shte-se-varnem-v-parlamenta-ako-badat-prieti-chetirite-ni-usloviya", "text": "\"Парламентарната група на БСП ще се върне в парламента, ако бъдат приети поставените от нас четири условия\", каза във Видин Корнелия Нинова.\"Решението за напускане на парламента от БСП е заради това, че там се погазват законите на страната, заради това, че са отнети политически и човешки права, правото да се гласува преференциално и избор на нова ЦИК\", поясни Нинова.БСП ще настоява и за решаването на въпроса за финансирането на малките населени места.„През миналата година 88 общини с население от 1 300 000 българи са без нито един лев финансиране чрез тези постановления. Това е един объркан модел, който се пренася и надолу и общинските кметове не разпределят средства за малките населени места”, каза Нинова.По думите й са нужни промени в закона, с които да се задължат общинските кметове да осигуряват делегирани бюджети на малките населени места.", "date": "2019.02.21", "title": "Нинова: Ще се върнем в парламента, ако бъдат приети четирите ни условия"}
{"url": "https://www.novinite.bg/articles/171412/Ramadan-Atalaj-Nikoga-v-moe-prisastvie-s-Cvetanov-ne-e-govoreno-za-preferencii", "text": "„Никога в мое присъствие с г-н Цветанов не е говорено за преференции. ГЕРБ явно имат вътрешни недоразумения”. Това заяви депутатът от ДПС Рамадан Аталай в предаването „Плюс-Минус. Коментарът след новините”.По думите му зам.-председателят на ГЕРБ Цветан Цветанов е бил в стаята на ДПС за кратък разговор за машинното гласуване и ЦИК.„В Изборния кодекс има по-важни промени от преференциите. Преференциите са важни. Но много по-важно е да демократизираме изборния процес – да дадем възможност на тези 2 млн. души, които по една или друга причина напуснаха България, да им дадем възможност да гласуват. ДПС имаме предложение в тази насока. Защо преференциите са по-важни от това, че не може да се агитира на майчин език?”, попита Аталай. „Преференциите в този Изборен кодекс са въведени от 2007 г. Първата година са участвали 24% , на следващите – 51%, на последните – 34%. Онова очакване на обществото да участва активно в преференциалния вот е минало пика си и се е разбрало, че в този си вид преференциите не са друго освен изкривяване на изборите”, заяви Аталай.  Относно кворума в Народното събрание, Аталай заяви: „Задължението за кворума е на управляващите, дневният ред е на управляващите. От нас не могат да чакат за кворум”.", "date": "2019.02.21", "title": "Рамадан Аталай: Никога в мое присъствие с Цветанов не е говорено за преференции"}
{"url": "https://www.novinite.bg/articles/171393/Siderov-nastoyava-Nito-lev-za-deputatite-koito-ne-sa-na-rabota", "text": "Депутатите, които не ходят на работа поради неуважителни причини, да не получат нито лев. За това настоява лидерът на \"Атака\" Волен Сидеров и се кани да внесе промени в Правилника за дейността на Народното събрание, с които да се орежат напълно парите за неоправданите отсъствия на законодателите.Заявка, че ще иска по-големи санкции даде и шефът на правната комисия Данаил Кирилов от ГЕРБ.Повод за това дадоха червените депутати, които бойкотираха пленарните заседания, но пък си получават по 1/3 от заплатите.Към основната заплата те депутатите получават допълнително за участие в постоянните комисии, за стаж, за научни степени, за представителни разходи, за гориво.Според Сидеров именно заради добавките се получават големия размер на заплатите на законотворците.Към момента те се разписват средно за над 4000 лева.Лидерът на \"Атака\" определи като абсурдни твърденията на соцдепутатите, че не взимали пари, след като отказаха да участват в пленарните заседания.\"Взимат, няма как да не взимат\", отсече той.Дали ДПС ще застане зад орязването на депутатските пари при отсъствия засега не е ясно.Халил Летифов обясни, че след като предложенията за поправки в правилника бъдат внесени официално от ДПС ще приемат позиция и ще обявят мотивите си към нея.\"Към момента обаче ние сме длъжни да изпълняваме правилника, а той към момента е такъв, за нас правилникът е закон\", обясни той.", "date": "2019.02.21", "title": "Сидеров настоява: Нито лев за депутатите, които не са на работа"}
{"url": "https://www.novinite.bg/articles/171359/Mejdu-23-i-24-chasa-na-20-fevruari-shte-ima-profilaktika-na-platformata-za-prodajba-na-e-vinetki", "text": "Заради профилактика на платформата за продажба на електронни винетки, е възможно краткотрайно прекъсване на работата ѝ в интервала от 23:00 до полунощ на 20 февруари 2019 г. Клиентите, които желаят да купят е-винетка в този период и системата се окаже недостъпна, да опитат след известно време.", "date": "2019.02.21", "title": "Между 23 и 24 часа на 20 февруари ще има профилактика на  платформата за продажба на е-винетки"}
{"url": "https://www.novinite.bg/articles/171361/Gledat-myarkata-za-neotklonenie-na-Mito-Ochite", "text": "Апелативният специализиран наказателен съд ще разгледа мярката за неотклонение на Димитър Желязков, по-известен като Митьо Очите. Той е под постоянен арест от 16 февруари, след като беше екстрадиран от Турция.Желязков беше задържан в Истанбул на 4 август 2018 г., но екстрадиран у нас едва преди няколко дни. На 2 август 2018 г., при зрелищна акция на МВР, беше разбита група за рекет, палежи и побоища, за чийто тартор е сочен Очите. Освен него, според прокуратурата, в групата участвали и общински съветници от Несебър и Бургас - Бенчо Бенчев и Пейко Янков.Пред спецмагистрати Димитър Желязков се оплака от влошено здравословно състояние и каза, че бил в Турция за преглед, защото бил опериран там.", "date": "2019.02.21", "title": "Гледат мярката за неотклонение на Митьо Очите"}
{"url": "https://www.novinite.bg/articles/171400/Korneliya-Ninova-V-parlamenta-se-pogazvat-zakonite-na-stranata", "text": "Парламентарната група на БСП ще се върне в парламента, ако бъдат приети поставените от нас четири условия. Това съобщи във Видин председателят на БСП Корнелия Нинова, която участва в работна среща на Националното сдружение на кметовете на кметства.По думите на Нинова решението за напускане на парламента от БСП е заради това, че там се погазват законите на страната, заради това, че са отнети политически и човешки права, правото да се гласува преференциално и избор на нова ЦИК.,,БСП ще настоява и за решаването на въпроса за финансирането на малките населени места. Това е един объркан модел на бюджетна политика спрямо местната власт, който тръгва отгоре надолу'', допълни лидерът на опозицията.,,Първо с постановление на Министерски съвет, извънбюджетна процедура, се разпределят милиони левове по решение на премиера Борисов. Така са разпределени парите на всички данъкоплатци, които отиват в общините на ГЕРБ и ДПС. През миналата година 88 общини с население от 1 300 000 българи са без нито един лев финансиране чрез тези постановления. Това е един объркан модел, който се пренася и надолу и общинските кметове не разпределят средства за малките населени места. Така хората, които живеят там, се лишават от пътища, водопроводи и всичко необходимо, за да живеят добре. Затова трябват промени в закона, с които да се задължат общинските кметове да осигуряват делегирани бюджети на малките населени места'', обясни още Корнелия Нинова.", "date": "2019.02.21", "title": "Корнелия Нинова: В парламента се погазват законите на страната"}
{"url": "https://www.novinite.bg/articles/171404/Opasni-drehi-mente-zalivat-pazarite-u-nas", "text": "Опасни дрехи заливат пазарите ни. На митницата контролните органи редовно задържат фалшиви стоки, които имитират известни марки. В някои от пратките са установени и непозволени оцветители в тъканите. До какво могат да доведат дрехите менте? Отговорът на този въпрос потърси Нова телевизия. Миналата година са заловени над 1,5 милиона фалшиви артикули, което е с 1/3 повече в сравнение с 2017 г. Най-често задържаните стоки са имитациите на дрехи. Задържани са над 387 хил. артикула, които е трябвало да бъдат внесени у нас. При проверките бяха открити и тонове дрехи без документи и със съдържание на багрила със силно токсични химикали над нормите. Опасните стоки най-често се укривани в контейнери с текстилни изделия, които трябвало да достигнат до пазарите у нас.Сред тях инспекторите откриват имитации на световни марки при блузи, панталони, тениски, ризи, рокли и дори спално бельо. Дрехите менте влизат в страната основно от Турция, Китай и Хонконг. На „Капитан Андреево\" през последната година са спрени над 250 хил. фалшиви стоки. На граничния пункт вниманието върху всяка пратка е изострено. Некачествената изработка е първият сигнал за експертите, че са попаднали на менте. Обръща се внимание и на етикета. Той трябва да съдържа пълна информация за производителя. \"Трябва да обърнем внимание на вътрешните и външни шевове. Фалшивите стоки бързо се разпъват, бързо избеляват\", заяви Диана Маркова от Агенция „Митници\". \"Дори и с големите отстъпки, които се дават сезонно, все пак продукт на съмнително ниска цена най-вероятно е фалшив. Много често се спекулира с това, че е от минал сезон, че има разпродажба с 50-90% отстъпка. Каквато и да е отстъпката, марковата стока е скъпа\", каза експертът по авторско право Велизар Соколов. Проверките показват, че част от стоките съдържат опасни опасни багрила. „Някои от ароматните амини, които се контролират, са опасни за човешкото здраве и тяхната употреба е забранена в текстилни продукти. Максимално допустимата стойност е 30 мг/кг\", заяви лаборант-химикът Иван Гивечев. През миналата година тениски, внесени от Китай, се оказаха с опасни оцветители, чието съдържание е до 5 пъти над нормата.", "date": "2019.02.21", "title": "Опасни дрехи менте заливат пазарите у нас"}
{"url": "https://www.novinite.bg/articles/171391/Angelkova-se-sreshtna-v-Belgrad-s-predstaviteli-na-srabskiya-turisticheski-biznes", "text": "Сърбия е важен пазар за входящ туризъм в България. През миналата година повече от 421 хил. са туристическите посещения на сръбски граждани у нас и се отчита ръст от 7 на сто спрямо година по-рано. Това каза министърът на туризма Николина Ангелкова на работна среща с представители на сръбския туристически бизнес. В дискусията участваха Мария Лабович - директор на Национална туристическа организация на Сърбия, Тияна Малкова - секретар на туристическото дружество в Търговско- промишлената палата на Сърбия, и представителите на бизнеса Марко Леваяч, Игор Релич, Драгана Димитриевич и др. Работим активно, за да популяризираме България като туристическа дестинация за 4 сезона, фокус в нея е и пазар Сърбия, информира министър Ангелкова. Тя посочи още, че съвместно с българското Министерство на земеделието, храните и гори са разработени 12 винено-кулинарни дестинации, които обхващат 55 общини и повече от 100 туристически атракции. Смятам, че този проект ще представлява интерес и за Сърбия, коментира министърът. Тя покани представителите на туристическия бизнес да участват на форум за устойчиви инвестиции в туризма, който е планиран за края на месец май 2019-а в най-големия и популярен български морски курорт Слънчев бряг. Планираме събитието да е предназначено за професионалисти и експерти в сектора и очакваме в него да се включат около 300 участници, посочи още министър Ангелкова. Предвидени са работни B2B срещи, като може да се проведат разговори с български туроператори, работещи на сръбския пазар и обратното. По време на срещата бяха договорени две срещи през март и април между сръбските и българските представители на бизнеса за засилване на сътрудничеството. Обсъждат се с бизнеса общи туристически продукти за далечни пазари като Китай, където Сърбия има голям напредък след облекчаване на визовия режим. България е предпочитана туристическа дестинация, забелязваме колко добре се развива секторът в последните години и следим с интерес популяризирането, което правите, заяви Тияна Малкова. И допълни, че българските граждани също често предпочитат Сърбия като туристическа дестинация. Добре е те да пътуват в цялата страна, а не да посещават само Белград. Представителите на туристическия бизнес посочиха, че най-търсени са зимните курорти на България, най-често сръбските туристи пътуват към Боровец, Банско и Пампорово. Те подчертаха, че работят много добре с българските си колеги и се надяват сътрудничеството им да се запази и занапред. Министърът Ангелкова благодари за ползотворния диалог и допълни, че се надява и в бъдеще партньорството между страните да продължи.", "date": "2019.02.21", "title": "Ангелкова се срещна в Белград с представители на сръбския  туристически бизнес"}
