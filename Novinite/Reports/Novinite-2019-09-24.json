{"url": "https://www.novinite.bg/articles/180591/Voenen-bludstva-s-shterka-si-tegli-porno-ot-nejno-ime", "text": "Военен е блудствал с дъщеря си и е свалял порно с непълнолетни от компютъра на детето. Мъжът  беше задържан преди седмица заедно с още двама души, сваляли извращения с деца от мрежата, съобщава „Телеграф“.   Зад решетките за педофилия миналия понеделник е бил прибран французин, който работи в колцентър в София. Антимафиотите от ГДБОП са арестували и двама мъже от столичните квартали „Люлин” и „Сухата река”.  Военният първоначално бил разследван само за разпространение на филми. Той спял в една стая с жена си и детето. При задържането са оправдал, че не свалял той филмите, а дъщеря му.  Заради подозрения, че може да е посягал и на момичето, което било на около 14 години, го качили на полиграфско изследване.  Детекторът на лъжата го пречупил и заподозреният започнал да признава какво е правил.Задържаният французин, който работел в колцентър, и другият българин – автомонтьор, също теглили и разпространявали порнография с деца.  „В повечето случаи педофилите, които задържаме, се оправдават, че случайно са свалили видеата. Няма как, обаче, случайно да имаш толкова много филми на компютъра си“, коментира разследващ.  Едно от предложенията на експерти е създаването на регистър, в който да бъдат включвани всички осъждани до момента за педофилия.  Причината е, че част от тях дори след изтърпяване на наказанията си продължават да търсят професии или да се занимават с бизнес, който им осигурява бизнес с деца.", "date": "2019.09.24", "title": "Военен блудства с щерка си, тегли порно от нейно име"}
{"url": "https://www.novinite.bg/articles/180561/Davat-start-na-deloto-sreshtu-semejstvo-Banevi", "text": "\r\nСъпрузите са обвинени в участие в организирана престъпна група за данъчни престъпления и пране на пари.\r\n\r\n\r\n\r\n\r\n", "date": "2019.09.24", "title": "Дават старт на делото срещу семейство Баневи"}
{"url": "https://www.novinite.bg/articles/180567/Psihiatar-Pri-Djok-Polfrijman-govorim-za-tejak-defekt-i-psihopatska-naglasa", "text": "При случая с Джок Полфрийман говорим за тежък дефект и психопатска нагласа, коментира психиатърът д-р Веселин Герев за решението за предсрочно освобождаване на Джок Полфрийман, убил студента Андрей Монов.\"Доколкото знам тези, от които се е защитавал, нито са били въоръжени, нито са били опасни за живота му. Психопатът обаче налита агресивно и вади оръжие, ако има такова. Тук решението на Полфрийман е било късосъединителната реакция\", каза д-р Герев.В момента заради липса на документи Полфрийман няма как да бъде свободен веднага.\"Реакцията на Полфрийман е компенсаторна. Адвокатите са му дали съвет, за да може да облекчи положението си. В затвора той ще задълбочи дори реакциите си. Там той става още по-голям психопат, защото е капсулиран в пределите на затвора. Мотото на психопата е: 100 души убивам, но на себе си не посягам\", обясни психологът пред Bulgaria ON AIR.Според д-р Герев прословутата фраза \"Ще влезе в затвора и ще стане човек\" не е валидна и почти всички затворници биват освобождавани предсрочно.\"Не мога да гадая какво е било в главата на съдията, но травмата в психиката на родителите на Монов никога няма да бъде заличена. Виждането отново на Джок Полфрийман ще възбуди техните преживявания и ще разстрои техния живот. Не мога да коментирам действието на съда, но общественият натиск ще е голям. Психиката на хората е устроена по-този начин, че те ще са съпричастни с пострадалите\", заключи психиатърът.", "date": "2019.09.24", "title": "Психиатър: При Джок Полфрийман говорим за тежък дефект и психопатска нагласа"}
{"url": "https://www.novinite.bg/articles/180579/Izverg-hvarli-kotka-prez-prozorec-tya-ne-ocelya", "text": "Пловдивчанин е с повдигнато обвинение за проявена жестокост към  гръбначно животно. След 22.30 часа в неделя патрул на Четвърто РУ под тепетата се отзовал на сигнал за нарушение на нощната тишина на адрес в квартал „Каменица“.Установено било, че в жилище на шести етаж възникнал битов скандал, при който 34-годишен мъж изхвърлил през прозорец домашна котка. Животното е издъхнало на място. По случая е образувано  досъдебно производство.Извършителят е задържан с полицейска заповед. С постановление на Районна прокуратура – Пловдив той е привлечен като обвиняем за престъпление по чл. 325б от НК.", "date": "2019.09.24", "title": "Изверг хвърли котка през прозорец, тя не оцеля"}
{"url": "https://www.novinite.bg/articles/180559/Desnite-podkrepyashti-Manolova-registriraha-obshta-lista", "text": "\"Движение България на гражданите\", Земеделски народен съюз, НДСВ и \"Път на младите\" регистрираха в Общинската избирателна комисия в София обща листа в пълен състав. И четирите организации подкрепиха Мая Манолова, която беше издигната от инициативен комитет за кметския пост.Водач на листата ще бъде лидерът на ДБГ Димитър Делчев, на второ място като гражданска квота е общинският съветник Воислав Тодоров, а след него е Ана Вилфан от \"Път на младите\". Председателят на ЗНС Румен Йончев е на четвърта позиция, а водачът на младежите на ДБГ Андрей Петков е пети, следван от Лъчезар Ценков от НДСВ.В листата влизат четирима членове на инициативния комитет, издигнал Мая Манолова за кмет - финансистът Бисер Манолов, Ана Вилфан, кардиологът д-р Мирослав Ангелов, и Воислав Тодоров, като първите двама представиха програмата на кандидатката за кмет. Притеснява ни нечестността на битката в София. Столичният кмет Йорданка Фандъкова все още не е излязла в отпуск от кметския пост, като откакто си обяви кандидатурата на 2 септември, тя активно се ползва от ресурсите на община за предизборна кампания на ГЕРБ, каза след регистрирането на листата Димитър Делчев. Не е морално да рекламираш себе си и своята листа, докато посещаваш обекти, изградени или ремонтирани с парите на всички нас данъкоплатците.Това е форма на злоупотреба с власт. И този път, както и на Европейските избори, премиерът Бойко Борисов опитва да вземе кампанията на ръчно управление, като посещава всякакви държавни обекти, през които прави кампания за ГЕРБ, коментира той и добави, че целият ресурс на държавата е впрегнат в това заграбването на София да продължи. Делчев заяви, че коалиция Движение България на гражданите регистрира пълна листа от 61 души и ще се бори за максимален брой общински съветници, които да бъдат гарант за изпълнението на мерките, подписани миналата седмица с Мая Манолова.Като ключова мярка Делчев посочи пълната реконструкция на тротоарите в София, чието разбито състояние причинява травми на хората и създава неприятности на минаващите по тях бебешки и инвалидни колички. Той смята, че Столична община трябва да получи част от данък общ доход на Софиянци, за да има достатъчно средства градът да стане умна и подредена Европейска столица. Основна цел на дясно-центристркото обединение е ликвидиране на корупционния модел на управление на ГЕРБ в София. ЛИСТА ЗА ОБЩИНСКИ СЪВЕТНИЦИ НА ДВИЖЕНИЕ БЪЛГАРИЯ НА ГРАЖДАНИТЕ (ДБГ, ЗНС, НДСВ) ЗА СОФИЯ1       Димитър Андреев Делчев2       Войслав Георгиев Тодоров3       Ана     Иван    Вилфан4       Румен   Маринов Йончев5       Андрей  Борисов Петков6       Лъчезар Цветанов Ценков7       Динко   Танев   Мандов8       Красимира Радкова Мартинова9       Бисер   Стоянов Манолов10      Денислав Желев  Генчев11      Радослав Мариянов Боновски12      Мариела Стоянова Стоянова13      Верка Валентинова Манчева14      Мирослав Ангелов Ангелов15      Вержиния Венциславова Куле16      Емануела Чавдарова Николова17      Румяна  Христова Тодорова18      Маргарита Стефанова Илчева19      Валери  Димитров Димитров20      Емил    Панталеев Василев21      Силвия  Божидарова Петрова22      Георги  Стоянов Владов23      Стоян   Станев  Стоянов24      Боряна  Олимпиева Кътева25      Милен   Бончев  Стоев26      Илиян   Запрянов Славов27      Велислава Александрова Тодорова28      Мария Светославова Симеонова29      Валентин Кирилов Стамов30      Галина  Миткова Гойчева31      Йордан  Йорданов Топалов32      Георги  Бойчев  Димитров33      Валентин Лъчезаров Божилов34      Гергана Александрова Рашкова35      Райко   Бонев   Райков36      Румяна  Цанкова Станоева37      Георги  Петров  Мъндев38      Александър Иванов Пройнов39      Параскева Георгиева Георгиева40      Мартин  Петров  Милев41      Милена  Бисерова Маркова42      Константин Недков Тодоров43      Румяна  Славчева Соколова44      Магдалина Малинова Иванова45      Мария Илийчова Георгиева46      Радой   Светославов Кръстев47      Валентин Валентинов Кръстев48      Васил   Асенов  Христов49      Весела  Спасова Цветанова50      Олга    Стойчева Милчалиева51      Станислав Милков Станков52      Силвия  Мартинова Мартинова53      Стефани Миленова Цанова54      Кристиян Веселинов Достинов55      Пенка   Георгиева Джампалска56      Атанас  Лъчезаров Стоилов57      Иван Петров Иванов58      Илко Илиев Йорданов59      Георги  Атанасов Петков60      Магдалина Стефанова Стоилова61      Владислав Владимиров Владимиров  ", "date": "2019.09.24", "title": "Десните, подкрепящи Манолова, регистрираха обща листа"}
{"url": "https://www.novinite.bg/articles/180589/Dadoha-Kalpakchiev-na-Inspektorata-zaradi-Djok-Polfrijman", "text": "Съдийската колегия на Висшия съдебен съвет (ВСС) e препратила на Инспектората сигнала срещу съдията от Съдийския апелативен съд Калин Калпакчиев за конфликт на интереси и нарушена независимост и безпристрастност при вземането на решението за предсрочното освобождение на убиеца на студента Андрей Монов - Джок Полфрийман.\r\nТова става ясно от позиция на съдийската колегия, публикувана на сайта на ВСС. Поводът й е внесен по-рано сутринта сигнал от младежкото  ВМРО срещу съдебния състав, взел решението, чийто председател е Калпакчиев. При вземането на решението да сезират Инспектората на ВСС, кадровиците са разгледали и изказвания на представители на политически партии, академичната общност, граждани и медийни публикации, свързани с делото. \"Съдийската колегия на ВСС изразява своето безпокойство от ескалиращото обществено напрежение през последните дни по повод съдебния акт, постановен от въззивен състав на Апелативен съд-София за условното предсрочно освобождаване на австралийския гражданин Джок Полфрийман. Ние сме съпричастни към болката и страданията на близките на Андрей Монов, като споделяме тяхното усещане за нарушен баланс в правото и справедливостта\", пише в позицията на кадровиците на Темида. Те уточняват, че не биха могли по същество да разгледат сигнала, тъй като Конституцията и Законът за съдебната власт не им дават такива правомощия и именно затова го препращат по компетентност на Инспектората на ВСС.\r\n", "date": "2019.09.24", "title": "Дадоха Калпакчиев на Инспектората заради Джок Полфрийман"}
{"url": "https://www.novinite.bg/articles/180572/Pochina-producentat-na-Semejstvo-Simpsan", "text": "Починал е продуцентът на американските анимационни сериали \"Семейство Симпсън\" и \"Рик и Морти\" Джоуъл Майкъл Мендъл, написа Hollywood ReporterПо думите на вдовицата на 54-годишният мъж - Джуъл Бестръп нейният съпруг си е отишъл от този свят късно снощи в дома им в Лос Анджелис.\"Не знам какво ще правя без теб, Майк. Разтърсен съм\", написа съавторът на \"Рик и Морти\" Джъстин Ройланд в Twitter.Мендъл е бил отличен с четири награди Еми (1995, 1997 и 1998 г.) за \"Семейство Симпсън\". От 2013 г. това той и Ройланд са започнали работа над \"Рик и Морти\", за който творческият дует е бил награден с Еми миналата година.\"Ние ме съкрушени от кончината на Майк. Ще ни липсват неговите талант и остроумие\", са посочили в системата за микроблогове представители на Cartoon Network", "date": "2019.09.24", "title": "Почина продуцентът на \"Семейство Симпсън\""}
{"url": "https://www.novinite.bg/articles/180594/BanevNyama-nito-edin-dokument-c-nashi-podpici-kojto-da-dokazvan-che-cme-izvarshili-prectapleniya", "text": "В Cпeциaлизирaния нaкaзaтaлeн cъд тръгнa дeлoтo cрeщу Никoлaй Бaнeв, cъпругaтa му Eвгeния Бaнeвa и мaйкa му Мaрия Бaнeвa. Тримaтa ca oбвинeни в изтoчвaнeтo нa зaвoдa \"Пoлимeри\" в Дeвня, в избягвaнe нa дaнъци и в прaнe нa пaри.Cъдът нe дoпуcнa прeдявeн oт Миниcтeрcтвoтo нa финaнcитe иcк зa нeплaтeни дaнъци зa oкoлo 1.7 млн. лeвa c мoтивa, чe тoвa щялo дa зaтрудни прoцeca. Oщe пoвeчe, чe зaщитaтa рeпликирa c тoвa, чe Бaнeви ca плaщaли дaнъци.Eдин oт зaщитницитe нa ceмeйcтвoтo Хриcтo Бoтeв зaяви, чe нacилcтвeнo били cъздaдeни прeдпocтaвки зa прecтoя нa Никoлaй и Eвгeния Бaнeви в aрecтa. И припoмни, чe тe били зaдържaни в Ницa нa прибирaнe към Бългaрия. Имeннo тoвa oгрaничилo прaвoтo им нa зaщитa. Зa aрecтa им във Фрaнция имaлo caмo дoкумeнт зa приcвoявaнe нa публични cрeдcтвa, кaквитo oбвинeния Бaнeви нямaт.\"Чaкaм тoзи мoмeнт 11 мeceцa. Aрecтитe нямaт нищo oбщo c нoрмaлни чoвeшки уcлoвия. Тaм e чудoвищнo и нe мoгa дa cи прeдcтaвя кaк държaвa-члeнкa нa EC в 21 вeк мoжe дa зaдържa хoрa. Дoри живoтнитe в дивaтa прирoдa нe прeбивaвaт в тaкивa уcлoвия\", пocoчи тoй.Бaнeв oкaчecтви oбвинитeлния aкт кaтo \"пacквил, пълeн c лъжи и инcинуaции\".\"Нямa нитo eдин дoкумeнт c нaши пoдпиcи, кoйтo дa дoкaзвaн, чe cмe извършили прecтъплeния\", възпрoтиви ce тoй.Cпeциaлизирaният нaкaзaтaлeн cъд рeши, чe нямa дa пуcнe Никoлaй Бaнeв oт aрecтa.", "date": "2019.09.24", "title": "Банев:Нямa нитo eдин дoкумeнт c нaши пoдпиcи, кoйтo дa дoкaзвaн, чe cмe извършили прecтъплeния"}
{"url": "https://www.novinite.bg/articles/180570/FIFA-nagradi-Mesi-za-naj-dobar-igrach-na-godinata", "text": "Суперзвездата на Барселона и аржентинския национален отбор Лионел Меси спечели наградата ФИФА за най-добър играч през годината.Той получи приза на официална церемония в Милано, която не беше уважена с присъствие от Кристиано Роналдо, който заедно с Вирджил ван  Дайк от Ливърпул беше номиниран за отличието.От 31 юли до 19 август журналисти, селекционери, капитани и фенове участваха в гласуването, което определи кой са най-добрите футболисти и треньори за изминалите 12 месеца.Мениджърът на Ливърпул Юрген Клоп спечели наградата на ФИФА за най-добър треньор. Германецът спечели Шампионската лига начело на \"червените\", а в битката за титлата на Англия остана само на точка от шампиона Сити.Другите двама номинирани бяха Пеп Гуардиола, който стана шампион с Манчестър Сити и Маурисио Почетино, който изведе Тотнъм до финала на Шампионска лига.Обявен бе и идеалният отбор на годината. В него влязоха Алисон, Де Лихт, Ван Дайк, Рамос, Марсело, Модрич, Де Йонг, Мбапе, Меси, Азар и Роналдо. Изборът беше направен измежду 55 номинирани.Унгарският футболист Даниел Сори пък спечели наградата \"Пушкаш\" за най-красив гол. Играчът на Дебрецен вкара страхотно попадение със задна ножица в добавеното време на дербито с Ференцварош. Другите двама номинирани бяха Лионел Меси и Хуан Фернандо Кинтеро.", "date": "2019.09.24", "title": "ФИФА награди Меси за най-добър играч на годината"}
{"url": "https://www.novinite.bg/articles/180573/Pochinaliyat-na-ringa-nash-boksor-se-biel-za-po-150-paunda", "text": "Близките на починалия български боксьор обвиняват треньора му за трагедията в Албания. Борис Станчов припадна по време на състезание в Шкодра, а по-късно издъхна в болница.Стана ясно, че Борис Станчов е участвал в турнира под чужда самоличност, като се е представял за братовчед си Исус Величков.Треньорът му твърди, че не е знаел, че починалият боксьор ползва лиценза на неговия братовчед Исус, въпреки че се е обръщал към него с името Боби Джи.Роднините подозират, че схемата с фалшифициране на данните и използването на чужд лиценз е направена със знанието на треньора, който е печелил големи суми на гърба на Борис.\"Аз му дадох документите. Той имаше забрана да играе\", призна пред  Нова тв Исус Величков. Той обясни, че не е боксьор, но преди е тренирал футбол. Не знае как има лиценз за участие в боксови турнири.\"Има 6 мача с моите данни. Доколкото знам, му плащат, за да пада\", заяви Величков. В момента той е притеснен, защото е предупреден, че може да бъде осъден заради измамата с лични данни.\"Треньорът си го познава, знае, че се казва Боби\", заяви още Величков.\"Не знам как е станала тази размяна. Мотивите защо е разменял картите, само той ги знае. През цялото време се е представял като Исус Величков, по прякор Боби Джи\", заяви Венцислав Георгиев, треньор и мениджър на починалия боксьор.Сестрата на Борис Станчов – Лиляна твърди, че не е знаела, че брат й се състезава под чуждо име, само предполагала. Близките на боксьора показаха клип, в който твърдят, че Борис казва на треньора си Венцислав Георгиев, че не е добре.\"Как може треньорът му след смъртта на брат ми да си тръгне за България, без да уведоми никой\", попита Лиляна. Твърди, че брат й не се е биел за пари, а от любов към спорта.Пари обаче печелел мениджърът му, твърдят близки на починалия Борис. \"Последният мач знам, че беше за много пари – поне 50-60 хил. лева\", заявява негов приятел.Близките на Борис твърдят, че той е бил здрав и не вярват, че е получил инфаркт. \"Самата федерация е бутафория\", заяви д-р Георги Езекиев, бивш президент на Българския професионален боксов съюз.\"Проблемът е, че това момче е имало забрана. За да я избегне, е играл с чужда самоличност. Изваден му е фалшив лиценз със съдействието на федерацията, предполагам, защото няма как да стане по друг начин. Всички хора, които се занимават с професионален бокс, може да се натоварят в 2-3 леки коли. Всички се познават\", заяви Езекиев.По думите му българските боксьори играят за малки суми.\"Те са слаби, играят, за да загубят\", заяви  той.Езекиев обаче е категоричен, че никой от нашите боксьори, нито пък треньорите им могат да изкарат от това 50-60 хил. лева.\"Изкарват по 150 паунда. Вече не ги искат, защото падат преди да ги ударят\", отсече той.\"Имахме добри впечатления за него като състезател\", заяви Даниел Дамянович, член на УС на Българския професионален боксов съюз.Той обаче е категоричен, че от Съюза не са знаели, че е с подменена самоличност. \"Отношенията между състезателя и Съюза –  99% минават през мениджъра\", обясни още Дамянович. Той не може да си обясни, защо Борис е сменял самоличността си.", "date": "2019.09.24", "title": "Починалият на ринга наш боксьор се биел за по 150 паунда"}
{"url": "https://www.novinite.bg/articles/180563/Dneven-horoskop-za-vtornik", "text": "Нещо много ще ви притеснява днес. Опитайте да се приближите до него, да го опознаете и да разберете смисъла му. Може да ви отнеме известно време, но ще добиете ясна представа. Днес ще изпаднете в конфликт с шефа си или с някой още по-високопоставен. За щастие, конфликтът няма да е много сериозен, но пък ще бъде доста поучителен. Не се отчайвайте.Не прибързвайте с нищо днес, въпреки че със сигурност усещате известен натиск. Съберете всичката възможна информация, преди да започнете да предприемате действия. Не бързайте!Вижте повече на: ", "date": "2019.09.24", "title": "Дневен хороскоп за вторник"}
{"url": "https://www.novinite.bg/articles/180571/Rekordno-nisak-rejting-na-nagradite-Emi-po-televiziyata", "text": "Излъчената по телевизия „Фокс” церемония за наградите „Еми” е проследена от рекордно нисък брой зрители, съобщават Асошиейтед прес и Ройтерс. По данни на „Нилсен медиа рисърч” наградното шоу е гледано от едва 6,9 милиона души - с 32 процента по-малко в сравнение с миналата година, когато също беше отчетен рекордно нисък рейтинг. Според „Нилсен медиа рисърч” за първи път броят на зрителите, проследили церемонията за водещите телевизионни отличия, спада под 10 милиона. Миналата година шоуто беше гледано от 10,2 милиона души. Тазгодишната церемония за наградите „Еми” премина без водещ и се конкурираше с популярна спортна програма по телевизия Ен Би Си. Според анализаторите ниският рейтинг е показателен за липсата на връзка между телевизионната публика и Академията за телевизионно изкуство и наука, която присъжда отличията. Въпреки че сред призьорите се нареди популярната фентъзи поредица \"Игра на тронове\" на HBO, за мнозина се оказа изненадващ успехът на сериала „Fleabag” (\"Боклук\") на \"Амазон\", удостоен с четири награди.Въпреки понижения зрителски интерес, шоуто беше сред водещите теми в социалните медии, отбелязва Ройтерс. Най-обсъждан в Туитър беше сериалът \"Игра на тронове\", следван от поредиците \"Когато ни видят\", \"Чернобил\", \"Fleabag\" (\"Боклук\") и \"Убивайки Ийв\".", "date": "2019.09.24", "title": "Рекордно нисък рейтинг на наградите „Еми” по телевизията"}
{"url": "https://www.novinite.bg/articles/180562/Fejsbuk-shte-izbira-s-kakvi-drehi-da-se-oblechem", "text": "Фейсбук разработва технология с изкуствен интелект, която ще помага на потребителите да избират дрехи и стайлинг. Проектът се казва Fashion++. Той е разработен да анализира снимки, за да избере най-подходящия външен вид за потребителя. ИТ ще обръща внимание на детайлите: ще ви съветва да запретвате ръкави, да променяте деколтето си, да изберете различна цветова гама. Алгоритъмът ще препоръчва да оберете излишното или да добавите нещо.Fashion++ няма да рекламира дрехи и аксесоари на определени марки. Разработчиците искат да създадат алгоритми, които могат да дадат на потребителите практически и актуални съвети.", "date": "2019.09.24", "title": "Фейсбук ще избира с какви дрехи да се облечем"}
{"url": "https://www.novinite.bg/articles/180592/Prodaljavat-reakciite-sreshtu-predsrochnoto-osvobojdavane-na-Djok-Polfrijman-VIDEO", "text": "Продължават реакциите срещу предсрочното освобождаване на Джок Полфрийман. Миналата седмица съдът реши, че австралиецът не е опасен за обществото и го освободи 6 години преди да изтече присъдата му. Председател на състава, излязъл с това решение, е Калин Калпакчиев, а членове – Весислава Иванова и Виолета Магдалинчева. В момента Полфийман. Полфрийман бе осъден на 20 години затвор за убийството на студента Андрей Монов. През 2007 г. при улично сбиване в центъра на София той наръга смъртоносно 20-годишния Монов и рани негов приятел. В петък австралиецът напусна Софийския затвор, но тъй като няма валидни документи бе предаден на дирекция „Миграция” и доведен в Дома за временно настаняване на чужденци в Бусманци.  Тази сутрин младежката организация на ВМРО поиска от Висшия съдебен съвет дисциплинарно производство срещу съдиите, постановили освобождаването. Те внесоха искане във ВСС, в което настояват да бъде извършена проверка на съдебния състав, постановил предсрочното условно освобождаване на Джок Полфрийман, съобщи БНТ.Младежите имат съмнения в безпристрастността на състава и по тази причина искат да стане ясно дали това решение е повлияно от външни фактори. Според представителите на ВМРО, ако се установи нарушение, би следвало да се образува производство и съдиите да понесат отговорност за своето решение.От партия „АТАКА“ излязоха на протест пред Съдебната палата заради предсрочното освобождаване на Джок Полфрийман. От партията искат оставката на съдия Калпакчиев и поправки в закона, които не позволяват \"подобни гаври с националното достойнство. Лидерът на партията Волен Сидеров иска да се сложи край на възможността убийци да излизат предсрочно от затвора. Според него трябва да има разследване срещу съдия Калпакчиев. Сидеров настоява за промени в Наказателно процесуалния кодекс, както и в законите, които засягат изтърпяване на престъпленията.  От “Атака“ обявиха, че ще се повдигнат въпроса във Висшия инспекторат и в Народното събрание. Сидеров заяви, че всеки ден ще протестират, докато съдия Калпакчиев не подаде оставка, защото това е позор за съдебната система.Междувременно семейството на жертвата на австралиеца - убития през 2007 г. Андрей Монов, обяви ще внесе жалба в прокуратурата срещу предсрочното освобождаване на Джок Полфрийман от затвора. Според бащата на Андрей – Христо Монов пускането на осъдения за убийството Полфрийман е нарушение на закона. „Двама от членовете на този съдийски състав се покриха с позор за цял живот, който ще носят и семействата, и децата им, защото те не просто постановиха един акт, който е срам за българското национално самочувствие, но и нарушиха закона. Както постановява чл. 32 от НПК това решение е противозаконно и те затова са го кръстили „определение”. На първа инстанция може да има определение, което може да бъде жалено на втора инстанция. Именно, за да няма възможност това нещо да бъде обжалвано. Тъй като са нарушили закона, с отваряне на деловодството на главната прокуратура, съпругата ми ще внесе жалба за възобновяване на делото”, посочи Монов.Малко по-късно през деня Съдийската колегия на Висшия съдебен съвет излезе с позиция, относно жалбата от ВМРО. От колегията изразяват своето безпокойство от ескалиращото обществено напрежение през последните дни, по повод съдебния акт за условното предсрочно освобождаване на австралийския гражданин Джок Полфрийман. „Ние сме съпричастни към болката и страданията на близките на Андрей Монов, като споделяме тяхното усещане за нарушен баланс между правото и справедливостта“, посочват от колегията. Те добавят, че Висшият съдебен съвет е административен орган, който не се намесва в правораздавателната дейност и не може да обсъжда, контролира или ревизира съдебни актове. Съдийската колегия на ВВС ще предоставят изпратения до тях сигнал за проверка в Инспектората към ВСС.Вълната от недоволство сред обществото не стихва. На 26 септември от 18.00 часа на пл. „България” в София ще се проведе митинг срещу освобождаването на Джок Полфрийман.", "date": "2019.09.24", "title": "Продължават реакциите срещу предсрочното освобождаване на Джок Полфрийман (ВИДЕО)"}
{"url": "https://www.novinite.bg/articles/180574/Volen-Siderov-vliza-v-bitkata-za-kmet-na-Sofiya", "text": "Лидерът на \"Атака\" Волен Сидеров ще е кандидатът на партията за кмет на София, обяви самият той пред журналисти по време на протеста пред Съдебната палата срещу съдиите от Софийския апелативен съд, освободили австралийския убиец на Андрей Монов. Той уточни, че още днес ще внесе документите си за изборите в ЦИК.\"Имаме много силна листа, заедно с хора от спорта, от културата. Това ще бъде може би най-добрата листа. Ако стана кмет на София ще спра гей парадите, ще осигуря прозрачност на харчовете и ще премахна този тормоз с вдигането на колите на хората\", заяви Сидеров.\"Парите за подземни и надземни паркинги изчезват в някакви общински фирми. Ще искам ревизия на харчовете\", каза още лидерът на Атака.", "date": "2019.09.24", "title": "Волен Сидеров влиза в битката за кмет на София"}
{"url": "https://www.novinite.bg/articles/180593/Garciya-zapechatva-granicite-za-migrantite", "text": "\r\nГръцкото правителство започва да прилага план за възможно най-ефективно \"запечатване\" на границите след рязкото увеличение на мигрантските и бежанските потоци към страната в последно време, пише \"Катимерини\".\r\nОперативният план включва изпращане на още 5 плавателни съда в източната част на Егейско море за подсилване на бреговата охрана, която вече разполага в региона с 45 кораба. 100 служители на бреговата охрана ще заминат за островите Лесбос и Хиос като екипажи на корабите.\r\nМинистерството на отбраната ще осигури отново персонал за стари наблюдателни пунктове на сухопътните сили, за да наблюдават движението по турските брегове. Сухопътните сили ще предоставят на бреговата охрана плавателни съдове за патрулна дейност. Техните екипажи обаче ще бъдат от бреговата охрана, не от военноморските сили, защото ще изпълняват полицейски функции.\r\nМинистърът на отбраната Никос Панайотопулос подчерта, че големият проблем е на морските, а не на сухопътните граници, защото сухоземната граница между Гърция и Турция така или иначе ще бъде \"запечатана\" скоро и никой няма да може да мине от там.\r\n ", "date": "2019.09.24", "title": "Гърция запечатва границите за мигрантите"}
{"url": "https://www.novinite.bg/articles/180556/Dajdoven-start-na-rabotnata-sedmica", "text": "Днес над страната ще бъде предимно облачно и с превалявания от дъжд. Значителни и на повече места ще са валежите в следобедните часове в Западна България. Почти без валежи ще се задържи в югоизточните райони от страната. Ще духа слаб, в Източна България - до умерен вятър от изток-североизток. Максималните температури ще са по-ниски - предимно между 19° и 24°.В планините ще бъде предимно облачно и с валежи от дъжд, значителни и на повече места - след обяд в масивите от Западна България. Ще духа умерен вятър от юг-югоизток. Максималната температура на височина 1200 метра ще е около 15°, на 2000 метра – около 9°.По Черноморието облачността ще е значителна, но само на отделни места слабо ще превали. Ще духа до умерен вятър от изток-североизток. Максималните температури ще са 19° и 21°, температурата на морската вода е 21-22°. Вълнението на морето ще бъде 1-2 бала.", "date": "2019.09.24", "title": "Дъждовен старт на работната седмица"}
{"url": "https://www.novinite.bg/articles/180558/Doklad-na-OON-alarmira-za-efekta-ot-klimatichnite-promeni", "text": "Учените предупреждават за сериозните заплахи, надвиснали над океаните, полярните райони и високопланинските области Светът гледа към Монте Карло, където се проведе 50-ата сесия на Междуправителствения панел по изменението на климата (IPCC). Утре (25.09.) там ще бъде представен дългоочаквания доклад на ООН, който показва рисковете, пред които са изправени хората и природата в резултат от драматично променящото се състояние на океаните, полярните райони и ледниците. Разработен от над 100 експерти от 30 държави, Специалният доклад на Междуправителствения панел за климатичните промени, озаглавен , има за цел да насочи правителствата към по-активни действия в областта на климата почти четири години след Парижкото споразумение. Екипът от учени е изследвал ефекта от климатичната криза върху океанските, крайбрежните, полярните и планинските екосистеми, както и върху местните общности, които зависят от техните ресурси. Документът се очаква да алармира и за нарастващите заплахи за природата и човечеството на базата на наблюдаваните вече екстремални проявения на климата. Той ще разкрие най-новите научни обяснения за тясната връзка между климата, хората, океаните, полюсите и ледниците в затоплящия се свят. „Този доклад трябва да заличи всякакви съмнения относно опасността, която климатичните промени представляват за здравето на океана, живота в тях и благополучието на хората“, споделя Джон Танзър, ръководител на световната програма за океаните на WWF. „Вече не можем да говорим за устойчиво развитие без значителното укрепване защитните сили на океаните срещу климатичната криза. От кораловите рифове и мангровите гори до рибните популации и крайбрежните местообитания, човешкият натиск бързо унищожава природните ресурси, които поддържат живота и поминъка на стотици милиони хора.“ Докладът, който е основният компас на политиците за човешкото въздействие върху климата, ще покаже критичната необходимост от предприемането на спешни мерки и ще предложи все по-стеснен набор от възможности за реакция на потенциалните рискове. Учените предупреждават, че неглижирането на проблема може да ни изтласка до граници, при които адаптацията към новите условия вече ще бъде невъзможна.  „Докладът ясно ще покаже, че климатичната криза причинява необратими промени на полюсите“, предупреждава Питър Уинсор, директор на Арктическата програма на WWF. „Морският лед е дъждовната гора на полярните райони. Много видове разчитат на това местообитание, а то изчезва. Бързите темпове на изменение на климата застрашават също препитанието и културата на общностите, живеещи в Арктика.“ Над 600 милиона души живеят във високопланински райони и зависят от реките, захранвани от ледници. Тяхното постепенно топене обаче, резултат от климатичните промени, в дългосрочен план ще лиши тези места от достъп до прясна вода. Това ще засегне производството на храна и енергия и ще се отрази негативно върху икономиките на най-уязвимите общности. Ще се увеличи и глобалният натиск върху популациите от сладководни видове, които вече са в катастрофално състояние. Според доклада на WWF  те са намалели с 83 % от 1970 г. насам. „Учените би трябвало да хвърлят светлина върху негативното въздействие, което климатичните промени оказват върху водните кули на планетата. Във високите планини ледниците се топят, а снежната покривка намалява, допринасяйки за покачване на морското равнище“, коментира  Стюарт Ор, ръководител на световната програма за сладководните екосистеми на WWF. „Това застрашава живота и поминъка на местните хора, както и оцеляването на ценни видове, обитаващи районите от планините чак до морето.“ Според учените задържане на затоплянето до 1.5°C е осъществимо и човечеството разполага с технологиите и финансовите средства да го постигне. Във връзка с това WWF България призовава политиците да се ангажират по-сериозно с проблемите на климата и да разработят стратегия за адаптация към променящите се условия, приканва бизнеса да инвестира повече в нисковъглеродни технологии, а всички граждани – да използваме възможно най-често енергия, добивана от възобновяеми източници.", "date": "2019.09.24", "title": "Доклад на ООН алармира за ефекта от климатичните промени"}
{"url": "https://www.novinite.bg/articles/180582/Globalnoto-zatoplyane-se-uskoryava", "text": "В бъдеще глобалното затопляне ще се ускори. Това заклюиха учени от Мичиганския университет и университета на Аризона, съобщи изданието \"Сайънс дейли\", цитирано от БТА.Специалистите за пръв път успешно моделирали екстремното затопляне през ранния еоцен, т.е преди около 56 милиона години. Очаква се, че то може да се повтори в бъдеще.С помощта на климатичния модел CESM 1.2 (Community Earth System Model) учените установили, че затоплянето рязко ще се ускори с увеличаването на въглеродния газ в атмосферата. Става въпрос за един от климатичните модели, които бяха използвани за петия доклад на Междуправителствената експертна група за климатичните промени.Сред факторите, които обясняват голямата променливост на климата на Земята, е облачната покривка. По-малката облачност през еоцена увеличила затоплянето, предизвикано от изхвърлянето на въглероден газ. Сходни допълнителни условия се наблюдават днес, но нивото на променливост на климата през еоцена няма да бъде достигнато през живота на сегашното поколение.Ранният еоцен преди около 48-56 милиона години бил най-топлият период в историята на Земята през последните 66 милиона години. Той започнал с палеоцен-еоценовия термичен максимум, който се отличава с рязко затопляне, довело до измирането на много видове.Температурата на земната повърхност била с 14 градуса Целзий по-висока, отколкото е днес. Нивото на въглеродния газ в атмосферата достигнало 1000 частици на милион, т.е. било 2 пъти по-високо, отколкото е днес.По мнението на климатолозите, ако не се вземат мерки за ограничаване изхвърлянето на въглероден газ в атмосферата, към края на века нивото му може отново да достигне 1000 частици на милион.", "date": "2019.09.24", "title": "Глобалното затопляне се ускорява"}
{"url": "https://www.novinite.bg/articles/180581/Kobrata-shte-puska-krav-na-opiten-avstraliec-na-9-noemvri-v-Kaliforniya", "text": "Задължителният претендент за световната титла на Международната боксова федерация (IBF) Кубрат Пулев преговаря за двубой с 37-годишния австралиец Марк де Мори на 9 ноември във Фресно, Калифорния, съобщава boxingnews24.com.Както е известно, до момента се знаеха датата и мястото на следващия мач на Кобрата, но не и неговият съперник. Преговорите между двете страни продължават.Марк де Мори е известен в боксовите среди с прякора си Доминатора. Той има 41 мача като професионалист с баланс от 37 победи (33 с нокаут), 2 равенства и 2 загуби. В момента Де Мори се намира в серия от 7 поредни успеха, а преди три години беше нокаутиран в първия рунд от Дейвид Хей, който в мача срещу него отбеляза завръщането си на ринга след три години и половина отсъствие.Ако боят с австралиеца се осъществи, той ще бъде преди битката на вечерта в категория „супер перо” между Джамел Херинг и Ламонт Роуч. Припомняме, че Пулев трябва да е следващия съперник на победителя от Анди Руис – Антъни Джошуа в Саудитска Арабия на 7 декември.", "date": "2019.09.24", "title": "Кобрата ще пуска кръв на опитен австралиец на 9 ноември в Калифорния"}
{"url": "https://www.novinite.bg/articles/180555/Pojar-lumna-v-lecheben-centar-v-Parvomaj", "text": "Пожар на покрива и втория етаж от сграда на лечебен център в  Първомай е пламнал около 1,40 часа тази нощ, съобщават от полицията. По време на инцидента в сградата е нямало хора. Според първоначалните данни пожарът е възникнал в микробус, паркиран до сградата. От него огънят се прехвърля на стрехата на сградата и изгарят дървеният покрив и вторият етаж. Площта е около 300 кв.м.Четири пожарни екипа са гасили пожара - два от пожарната в Първомай и два от Пловдив. Огънят е локализиран за един час и загасен за около три часа. Причините за случилото се се изясняват.", "date": "2019.09.24", "title": "Пожар лумна в лечебен център в Първомай"}
{"url": "https://www.novinite.bg/articles/180560/Nedovolstvo-i-protest-sreshtu-predsrochnoto-osvobojdavane-na-Djok-Polfrijman", "text": "Протест пред Съдебната палата заради предсрочното освобождаване на Джок Полфрийман. Актът на недоволство се организира от партия „Атака”. Протестиращите ще искат оставката на съдия Калин Калпакчиев и поправки вз акона, които да не позволяват подобно предсрочно пускане на свобода на осъден за убийство. А малко след 8 сутринта от партия ВМРО ще внесат във Висшият съдебен съвет искане за дисциплинарно производство срещу съдия Калпакчиев. Като председател на Тричленен състав на Апелативния съд той стои зад решението за освобождаване на Полфрийман.Именно днес - в първия работен ден след празниците - е възможно австралиецът да се сдобие с паспорт. Той е настанен временно в центъра за чужденци в Бусманци. Това се случи след освобождаването му от затвора, където излежа 12 от наложените му 20 години за убийството на студента Андрей Монов през 2007 година.", "date": "2019.09.24", "title": "Недоволство и протест срещу предсрочното освобождаване на Джок Полфрийман"}
{"url": "https://www.novinite.bg/articles/180584/Sarbiya-oproverga-sluha-che-vliza-v-ES", "text": "\r\nМинистърът на търговията, туризма и телекомуникациите на Сърбия Расим Ляич заяви, че страната не влиза в Евразийския съюз, каквито спекулации има в сръбски медии, а само подписва договор за свободна търговия. Подобни споразумения вече действат с Русия, Беларус и Казахстан.\r\n\r\n\r\n\r\n\r\n\r\n\r\n", "date": "2019.09.24", "title": "Сърбия опроверга слуха, че влиза в  ЕС"}
{"url": "https://www.novinite.bg/articles/180590/Balgarin-zagina-ot-malniya-v-Garciya", "text": "Българин е загинал от мълния в Гърция, след като времето в страната рязко се влоши днес, съобщи \"Елефтерос типос\".56-годишният българин е бил ударен от мълния в района на незаконно сметище край селището Алимаки на полуостров Пелопонес, предава БТА.Това е вторият смъртен случай от мълния днес.По-рано загина 35-годишен пакистанец, който е извършвал земеделски дейности.", "date": "2019.09.24", "title": "Българин загина от мълния в Гърция"}
{"url": "https://www.novinite.bg/articles/180564/Ministerstvoto-na-okolnata-sreda-i-vodite-nagradi-balgarskite-uchastnici-v-Shell-Eco-marathon", "text": "Министерството на околната среда и водите награди с почетен медал българските отбори, участвали в Shell Eco-marathon Европа 2019, за приноса им за развитието на иновации и нови технологии за по-чиста околна среда. Това стана по време на форум на тема „Бъдещето на мобилността“, организиран от Shell България.Отличията бяха връчени на отборите лично от зам.-министър Красимир Живков. Shell Eco-marathon е една от най-мащабните глобални инициативи на Shell, в рамките на която студенти и ученици от цял свят създават и се състезават с енергийно ефективни автомобили с автомобили с нулеви нетни емисии.Целта е да изминат най- дълго разстояние, използвайки еквивалента на един литър гориво или 1kWh електроенергия. България участва в Shell Eco-marathon от 12 години и през последните години Министерството на околната среда и водите е патрон на българското участие в инициативата, целяща нулеви емисии на използваните автомобили.През 2019 г. на финалите в Лондон страната ни беше представена от 5 отбора – Професионалната гимназия по селско, горско стопанство и туризъм „Н. Й. Вапцаров“ в Чепеларе, Професионалната гимназия по механоелектротехника и електроника в Бургас, отборите „Автомобилист“ и HydRU към Русенски университет „Ангел Кънчев“ и от Технически университет - София. Представителите на отборите взеха активно участие във форума „Бъдещето на мобилността“ и представиха своята визия за бъдещето на транспорта. „Бъдещето на транспорта е в електромобилите. Автомобилите, задвижвани от електрическа батерия, какъвто е и нашият прототип, са с много по-добро екологично въздействие и са с висок коефициент на полезно действие.Доказателство за това е, че на Shell Eco-marathon тази година с 1 кв./ч електроенергия изминахме почти 600 км”, коментира Тодор Лазаров, ръководител на отбора на Професионалната гимназия по селско, горско стопанство и туризъм „Н. Й. Вапцаров“ в Чепеларе. „Въпреки че в нашия автомобил използваме водород, смятам, че той е по-далечна перспектива, тъй като е необходимо време, за да се изгради необходимата инфраструктура. Докато се подготвяме за него, смятам, че бъдещето на транспорта е в електромобилността и споделеното пътуване“, смята доц. Иван Белоев, ръководител на отбор HydRU към Русенски университет „Ангел Кънчев“, който се състезава в категория „градски тип“. „Рано е да отписваме двигателя с вътрешно горене. Бъдещето на транспорта е по-скоро микс от различни източници, отколкото само един конкретен“, посочи ръководителят на отбора „Автомобилист“ към Русенския университет доц. Симеон Илиев. „Предстои по-дълъг период, в който ще се разчита на хибриди и електрифициране на конвенционалните автомобили, преди да се премине изцяло към масово използване на електрически автомобили.Водородът е следващата, но по-далечна стъпка“, заяви доц. Пламен Пунов, ръководител на отбора на Технически университет - София. „Нашият автомобил е задвижван от електрическа батерия и ние вярваме, че бъдещето на транспорта е в новите технологии и електрическите автомобили“, коментира Красимир Кънчев, ръководител на отбора на Професионалната гимназия по механоелектротехника и електроника в Бургас, който тази година дебютира на Shell Eco-marathon в категория „Прототипи“ с атрактивния „Баткомобил“. Повече информация за представянето на българските отбори в Shell Ecо-marathon Европа през 2019 г. може да откриете .", "date": "2019.09.24", "title": "Министерството на околната среда и водите награди българските участници в Shell Eco-marathon"}
{"url": "https://www.novinite.bg/articles/180557/BABH-startira-proverka-za-kachestvoto-na-hranene-v-detskite-gradini", "text": "Проверка за качеството на хранене в детските градини и училищата започва Агенцията по храните. Акцията ще се проведе в цялата страна. От днес до 11-ти октомври инспектори ще влизат в кухните, за да следят за качеството и безопасността на продуктите, които се дават на децата. Проверки ще се правят на всички видове храни и начинът, по който се приготвят. Ще се следи освен за изрядни документи, но и за нивото на хигиена и правилното съхранение на продуктите.  При необходимост инспектори ще вземат проби от храната за тестване в лаборатория. ", "date": "2019.09.24", "title": "БАБХ стартира проверка за качеството на хранене в детските градини"}
{"url": "https://www.novinite.bg/articles/180587/Top-5-na-hranite-koito-pomagat-za-sasirvaneto-na-kravta", "text": "Съсиреците на кръвта ни изправят пред редица проблеми: разширени вени, тромбоза, органна хипоксия, повишен риск от инсулт. Ако кръвта стане вискозна, тогава се нарушават окислително-възстановителните процеси във всички органи и тъкани, тъй като основната транспортна функция е затруднена. Симптомите на гъста кръв са умора, увреждане на паметта, сънливост, апатия.Правилното хранене е един от елементите за борба с гъстата кръв. Ако човек пълни тялото си с полезни елементи чрез храната, то той допринася за разреждането на кръвта, разтварянето на съсиреци и подобряването на функционирането на всички системи.Предлагаме на Вашето внимание списък от 5-те най-добри напитки, които ще помогнат, ако кръвта е гъста.Какаото съдържа теобромин, който спомага за намаляване на вискозитета на кръвта. Ако използвате най-малко 100 грама чист какао, без мляко и захар, тогава можете да постигнете значително разреждане на кръвта, укрепване на съдовите стени, подобряване на метаболитните процеси, предотвратяване на развитието на атеросклероза, повишаване на концентрацията на червени кръвни клетки.Какаото съдържа също голямо количество фитонциди и повече от 20 различни антиоксиданти, които забавят окисляването на кръвните клетки.Въпреки това с този продукт не трябва да се злоупотребява, тъй като той също съдържа голямо количество танини, което може да има обратен ефект.Противопоказания: алергии, подагра, затлъстяване.Тази напитка е изключително богата на витамин С, микроелементи аминокиселини и мастни киселини.Пиенето на сок от нар не само помага да се разреди кръвта, но и да се почисти и подобри кръвообращението, стимулира производството на червени кръвни клетки и хемоглобин, укрепва цялото тяло.Противопоказания: гастрит, повишена киселинност на стомаха, запек, хемороиди.Днес напитката е мегапопулярна благодарение на своята универсалност. С зелен чай също може да си помогнете за гъста кръв. Той съдържа голямо количество антиоксиданти и витаминЕ, които не позволяват на червените кръвни клетки и тромбоцитите да се окисляват. Пиенето на напитката не позволява на еднородните елементи да „се слепят”, което води до плътност на кръвта.Зеленият чай почиства и укрепва кръвоносните съдове, намалява нивото на лошия холестерол, нормализира притока на кръв. Пийте чая без захар.Противопоказания: заболяване на щитовидната жлеза, бременност, безсъние, хипертония, бъбречни заболявания, подагра.Пиенето му се препоръчва не само за разреждане на кръвта, но и за профилактика на рака.Вишневият сок укрепва кръвоносните съдове и понижава кръвното налягане. Продуктът съдържа полифеноли и антоцианини, които имат положителен ефект върху цялата сърдечно-съдова система.Сокът помага при безсъние, повишени нива на лошия холестерол, стрес и остеоартрит.Противопоказания: киселинност, алергии, диабет, гастрит, язви, респираторни заболявания.Наличието на салицилова киселина и бензоена киселина в ягодата спомага да се направи кръвта по-малко вискозна.Пиенето на блатни боровинки Морс помага за подобряване на имунитета, изчистване на бъбреците, намаляване на кръвното налягане, укрепване на сърдечния мускул, възстановяване на еластичността на кръвоносните съдове и подобряване на работата на цялата сърдечно-съдова система.Противопоказания: слаб зъбен емайл, гастрит, язва, повишена киселинност на стомаха, чернодробно заболяване, остро възпаление на червата, индивидуална непоносимост.Също така си струва да си припомним, че на ден трябва да се пие най-малко 1,5 литра питейна вода. Нейната липса може да провокира сгъстяване на кръвта.Само лекуващият лекар може да предостави по-точен списък на напитките за разреждане на кръвта. Нашата статия е информативна, подчертава zdraveto.bg.", "date": "2019.09.24", "title": "Топ 5 на храните, които помагат за съсирването на кръвта"}
{"url": "https://www.novinite.bg/articles/180580/Nad-54-hilyadi-prevozni-sredstva-sa-minali-po-AM-Trakiya-na-20-septemvri", "text": "54 067 превозни средства са преброили трафик камерите на АМ „Тракия“ на изхода на София на 20 септември - последният работен ден преди трите почивни дни около Деня на Независимостта. От тях пътуващите към Бургас са 28 712, а в посока София - 25 355 превозни средства, отчитат трафик камерите на Агенция „Пътна инфраструктура“ (АПИ) на изхода на София. На 23 септември /понеделник/, последният от трите неработни дни за празника, са преброени 47 819 автомобила. От тях пътуващите към столицата са 32 420.По АМ „Хемус“ в петък /20 септември/ трафикът е 39 517 МПС, от които 23 655 автомобила в посока Варна. В последния почивен ден /23 септември/, пътуващите от Ботевград към София автомобили са 24 029. На трето място по интензивност на движението е участъкът от път I-1 през Владая. На 23 септември преброителният пункт при Драгичево е отчел 20 364 автомобила, пътуващи към столицата. Почти същите стойности - 20 412 МПС, се наблюдават и на 20 септември за излизащите от София превозни средства.По пътя София - Калотина на 20 септември в посока границата със Сърбия са преминали 21 423 МПС, а на 23 септември в посока към столицата са отчетени 16 144 автомобила. Повече от 16 300 автомобила са проверили инспекторите на Националното тол управление в периода 20-23 септември за платена винетна такса. Установени са близо 1 400 нарушители, като повече от половината от тях са чужденци (775). Наложени са 1192 компенсаторни такси на обща стойност 21 770 лв. Съставени са 166 акта за установяване на административно нарушение От началото на годината инспекторите от тол контрола са проверили близо 1,1 млн. автомобила, като са констатирани близо 80 000 нарушители и стойността на наложените компенсаторни такси е над 3,8 млн. лв.", "date": "2019.09.24", "title": "Над 54 хиляди превозни средства са минали по АМ „Тракия“ на 20 септември"}
{"url": "https://www.novinite.bg/articles/180586/Zapochva-sadebniyat-proces-za-Carskite-konyushni", "text": "Съдебният процес по делото за „Царските конюшни” срещу бившия областнен управител на Софийска област Веселин Пенев и лицензирания оценител на държавните имоти Юлия Цекова стартира на 3 октомври 2019 г.Това реши Специализираният наказателен съд в разпоредително заседание на 20 септември 2019 г. Веселин Пенев ще отговаря за две престъпления. Първото е за умишлена безстопанственост - за това, че като длъжностно лице, в условията на продължавано престъпления (с две деяния) не положил достатъчно грижи за ръководенето, управлението, стопанисването и запазването на повереното му имущество, съобщиха от прокуратурата.А именно, за бюджетни средства на Софийска област и на Бългаската държавата в размер на общо 118 439,20 лева, както и за държавен имот, в резултат на което са настъпили значителни вреди. Второто обвинение на Пенев е за това, че като длъжностно лице съзнателно сключил три неизгодни сделки от името и за сметка на Българската държава. Чрез транслация на притежаваната от държавата част от собствеността на „Царските конюшни” в полза на „Евротрансбилд“ ЕООД, а не чрез обособяване на реален дял със статут на частна държавна собственост, продал държавната част от недвижимите имоти по занижени цени - за сумата от общо 658 870 лв. без ДДС, при обща пазарна стойност към същата дата в размер на 10 989000. От действията му са произлезли вреди за Българската държава в размер на 10 330 130 лв.Юлия Цекова е обвинена за това, че в качеството си на лицензиран оценител, дала неверни оценки и заключения за определяне пазарната стойност на три недвижими имота в центъра на София – частна държавна собственост, възложени й от областния управител на област София. От това произтекла щета за Българската държава в размер на 10 330 130 лв.", "date": "2019.09.24", "title": "Започва съдебният процес за „Царските конюшни”"}
{"url": "https://www.novinite.bg/articles/180568/Ogranicheniya-v-dvijetieto-na-AM-Trakiya-zaradi-montirane-na-tol-ramka", "text": "Временно движението при км 82 на АМ „Тракия“ ще се осъществява в една лента поради оборудване на тол рамка, съобщиха от Агенция „Пътна инфраструктура”.От 9 ч. до 11 ч. движението в посока Бургас се осъществява в активната и изпреварващата лента, от 11 ч. до 12:30 ч. трафикът ще бъде в изпреварващата лента, от 12:30 ч. до 14 ч. движението ще се осъществява в активната лента.От 14 ч. до 15,30 ч. трафикът в посока София ще се осъществява в активната и изпреварващата лента, от 15:30 ч. до 17 ч. движението ще е в активната лента, от 17 ч. до 18 ч. водачите на превозни средства ще се движат в активната лента.Шофьорите е необходимо да карат с повишено внимание и съобразена скорост.", "date": "2019.09.24", "title": "Ограничения в движетието  на АМ \"Тракия\" заради монтиране на тол рамка"}
{"url": "https://www.novinite.bg/articles/180569/Balgariya-e-v-top-10-na-naj-uspeshnite-strani-na-Evroviziya-v-poslednoto-desetiletie", "text": "България се нарежда на 8-мо място в класацията на най-успешните страни на междунардония песенен конкурс Евровизия за последните 10 години. Това стана ясно от обявената официална класация, включваща всички 46 държави участвали в престижната музикална надпревара от 2010 насам. Резултатът се формира на база на получените точки в десетте големи финала на шоуто – от този в Дюселдорф през 2010 до финала в Тел Авив през 2019. На първо място в класация логично е Швеция, където конкурсът е в центъра на креативната индустрия, която заема значителен дял от БВП на страната.Второтo място е за Италия, а топ 8 допълват още Русия, Азербайджан, Украйна, Холандия, Австралия и България. Осмото място на България е изключително впечатляващо защото страната ни реално има само три финала през това десетилетие - второто място на Кристиан Костов през 2017 в Киев с песента „ Beautiful Mess ”, четвъртото място на Поли Генова през 2016 с „ If Love Was A Crime ” в Стокхолм и 14-тото място на групата Equinox през 2018 в Лисабон. В периода 2016 до 2018 БНТ е на практика най- успешната телевизия участвала в конкурса и българските песни събират най- много точки, изпреварайки телевизии с по-големи музикални индустрии като Швеция, Русия, Холандия, Италия, Германия и Великобритания.Видео с обобщение на резултатите на Евровизия от последното десетилетие:   Тазгодишното 65-ото издание на конкурса ще се проведе в холандския град Ротердам. Големият финал на Евровизия 2020 е на 16 май в залата Rotterdam Ahoy, а първият и вторият полуфинал – на 12 и 14 май. Холандия спечели правото да домакинства Евровизия 2020 след победата на младия и дотогава неизвестен изпълнител Дънкан Лорънс с песента „ Arcade “. Дънкан беше избран с вътрешна селекция от Холандската телевизия. Всяка година Евровизия събира пред екрана на 200 милиона зрители от цял свят. Конкурсът се излъчва без прекъсване всяка година от 1956 насам, което го прави една от най-дълго съществуващите телевизионни програми в света. Все още се очаква потвърждение дали България ще вземе участие в конкурса през 2020 година. *** За повече информация: Васил Иванов Eurovision-bulgaria.com +359883495451 Повече информация за Евровизия: Европейският съюз за радио и телевизия (EBU) е създаден на 12 февруари 1950 година от 23 европейски и средиземноморски радио-телевизионни организации по време на конференция в Девън, Великобритания.През 1955 година в EBU решават да организират международен конкурс за песен: телевизионно шоу, в което да участват държави, представлявани от съответните телевизии, и което да се излъчва едновременно във всичките участващи страни. Идеята е на французина Марсел Безенсон, който работи в съюза. Конкурсът черпи вдъхновение от италианския Фестивал ди Санремо, проведен за първи път през 1951 година и за времето си е технологичен експеримент в областта на телевизия на живо. Евровизия е един доста амбициозен проект, който изисква участието на много държави в мащабна международна мрежа. Тогава телевизиите не разполагат със сателити, а мрежата на Евровизия по това време представлява мрежа от наземно разпространявани микро вълни.И така на бял свят се появява Гранд При на Евровизия за европейска песен (Le Grand-Prix Eurovision de la Chanson Européenne) или това, което днес познаваме като Конкурс за песен на Евровизия! Конкурсът за песен на Евровизия се излъчва без прекъсване всяка година от 1956 насам, което го прави една от най-дълго съществуващите телевизионни програми в света. Конкурсът се излъчва на територията на цяла Европа, като се ползва с интерес и в Австралия, Канада, Египет, Хонконг, Индия, Корея, Нова Зеландия и САЩ, макар че тези държави не участват в него.", "date": "2019.09.24", "title": "България е в топ 10 на най-успешните страни на Евровизия в последното десетилетие"}
{"url": "https://www.novinite.bg/articles/180588/Podgotvyat-energijnite-drujestva-za-zimata", "text": "Със заповед на министър Теменужка Петкова експерти от Министерството на енергетиката ще проверят готовността на енергийните дружества за предстоящия зимен сезон. Това съобщиха от министерството на енергетиката. Традиционните проверки имат за цел да намалят неблагоприятните последствия от природни бедствия и аварии през зимата.Те започват от 24 септември и ще продължат до 11-ти октомври 2019 г.През този период ще бъдат проверени обекти на „Електроенергиен системен оператор“ ЕАД и „Електроразпределение Юг“ ЕАД в района на Ямбол, Карнобат, Айтос, Бургас и Пловдив.От 30-ти септември до 4-ти октомври предстои да бъдат инспектирани обекти на ЕСО ЕАД и „ЧЕЗ Разпределение България“ АД в района на Банско, Разлог, Белица, Гоце Делчев и Хаджидимово.Между 7-ми и 11-ти октомври ще бъдат проверени обекти на ЕСО ЕАД и „Електроразпределение Север“ АД в района на Бяла, Борово, Две могили, Русе, Ветово и Цар Калоян.Резултатите от извършените инспекции следва да бъдат готови до 18-ти октомври 2019 г. ", "date": "2019.09.24", "title": "Подготвят енергийните дружества за зимата"}
{"url": "https://www.novinite.bg/articles/180576/Zelena-svetlina-za-pregovori-po-paketa-Mobilnost", "text": "Транспортната комисия на Европейския парламент даде зелена светлина за преговори по пакет \"Мобилност\" със Съвета на ЕС и Европейската комисия, съобщи БНР. След вота евродепутатът от групата на Прогресивния алианс на социалистите и демократите Петър Витанов и постоянен член на транспортната комисия, коментира гласуването така: \"Не беше нещо неочаквано, предвид миналоседмичния вот, така че ние се подготвихме за този сценарий и от тук нататък следва изпращане на тези досиета на междуинституционален дебат, и нашата основна амбиция остава в търсене и намиране на някакъв компромисен вариант\".От своя страна евродепутатът от Европейската народна партия Андрей Новаков заяви, че категорично трябва да отпаднат клаузите за връщането на водача и на превозното средство в страната-отправна точка. \"С другото трябва да намерим компромис до степен, в която бизнесът да продължи да работи добре и да се развива\", добави той.Миналата седмица транспортната комисия отхвърли предложението пакетът да бъде изтеглен от Еврокомисията.По-късно министърът на транспорта Росен Желязков заяви, че ще се бори за отпадането на клаузата за връщането на камионите в страната отправна точка на всеки 4 седмици, като се базира на въглеродните емисии, които такова действие би причинило. ", "date": "2019.09.24", "title": "Зелена светлина за преговори по пакета „Мобилност“"}
{"url": "https://www.novinite.bg/articles/180575/Generalniyat-direktor-na-BNR-s-otvoreno-pismo-do-mediite", "text": "Генералният директор на БНР Светослав Костов изпрати до медиите отворено писмо, в което отново коментира кризисната ситуация в Радиото.Свидетели сме на тревожна ситуация в Радиото. То е подложено на атака, която създава условия за противопоставяне на хората в БНР и уронва престижа на една авторитетна медия. А БНР е най-авторитетната медия в България. Тази ситуация доведе до това няколко човека да използват един уважаван от мен орган – Съвета за електронни медии, за проводник на лични интереси, клевети и недоказани твърдения.Няма да позволя 20 години кариера в медиите, в която неведнъж съм доказвал професионалните си качества, да бъде опетнена от група хора и няколко медии. Тук е моментът да обърна внимание върху т.нар. „цензура“ в Програма „Хоризонт“. Категорично заявявам, че под никаква форма не съм упражнявал контрол върху словото и публичното общуване. Доказателство за това е програмното съдържание през последните дни. Наясно съм, че всяко желание за промяна на статуквото ще среща силна съпротива. Абсолютно съм убеден в правотата си. Не сме отстъпили от волята си за промени, защото отдавна има нужда от тях.Това искат и близо 1300 служители, работещи всеки ден, всеотдайно, за Радиото. Ще потърся отговорност в съда на всички, които се упражняваха през последните дни върху моето име, достойнство и професионални качества. Ще направя всичко възможно да запазя независимостта, свободата на изразяване на мнение и доверието към обществената отговорност, която носят журналистите в Българското национално радио. Вярвам във всички работещи в БНР, вярвам в екипа, сигурен съм, че ще излезем по-силни от тази криза. Радиа много, БНР е едно!", "date": "2019.09.24", "title": "Генералният директор на БНР  с отворено писмо до медиите"}
{"url": "https://www.novinite.bg/articles/180577/Naj-bogatiyat-chovek-na-sveta-ima-plan-kak-da-spasi-planetata", "text": "Създателят на Amazon не губи време за празни приказки, а веднага започва с предупреждение: „Може би познавате тази планета“, казва Джеф Безос, пред прожекцията на глобус. \"Това е Земята, това е най-добрата планета във Вселената. Но реалността и бързината на изменението на климата надхвърлят най-лошите прогнози\", казва Безос. Той бързо представя данни и диаграми, илюстриращи топенето на полярни ледени шапки, горещи океани и най-горещото лято на всички времена – всичко това за рекордно кратко време.Само на двеста метра разстояние по въздушна линия в Белия дом седи Доналд Тръмп - президентът, който извади САЩ от Парижкото споразумение за климата. Можете да разберете представянето на Безос и като протест срещу Тръмп, дори ако шефът на Amazon подчерта неколкократно: „Тук не става дума за политика“. Вместо това той представя своеобразен ангажимент, така наречения „Залог за климата“. Amazon обещава да изпълни целите на Парижкото споразумение за климата „десет години по-рано“.Още преди две години Amazon обяви, че иска да снабдява 100% от своята глобална инфраструктура с възобновяема енергия. Сега компанията става все по-конкретна: тя обещава до 2024 г. 80 процента от енергията ѝ да е от възобновяеми енергийни източници  и да постигне 100-процентовата си цел за слънчева и вятърна енергия през 2030 г.До 2040 г., според Безос, Amazon иска да работи напълно неутрално по отношение на въглеродния диоксид. Част от инициативата е и прехвърляне на логистичните операции към 100 000 електрически превозни средства. Amazon твърди, че това е най-голямата поръчка, правена някога за електромобили. Те са произведени от фирмата Rivian в Мичиган, в който Amazon твърди, че е инвестирала 440 милиона долара. Освен това се планира инвестиция в размер на 100 милиона долара за залесяване на гори.Колко е достоверно обещанието на Amazon не може да се предвиди от съобщението. Защото досега групата не се е отличавала като особено екологична или устойчива. Поради многото индивидуални доставки до входната врата най-големият онлайн търговец на дребно в света има високи емисии на въглероден диоксид.Инвестициите на Безос в космическите пътувания също нямат много общо с опазването на околната среда. Само преди месец Greenpeace разкритикува новите подплатени пластмасови пликове на Amazon. Много служители също вярват, че техният работодател трябва да направи повече: през април 6000 служители на Amazon призоваха в съвместно писмо ръководството да направи компанията по-устойчива и, наред с други неща, да намали емисиите.Времето на обявяване на новия подход не изглежда случайно. Конференцията на Организацията на обединените нации за изменението на климата ще се проведе в понеделник, като за днес се планират глобални протести срещу климата. Изображенията на горящи тропически гори в Бразилия разтърсиха много хора през последните седмици.Изглежда обаче ентусиазмът за защита на климата е по-ограничен в САЩ, отколкото в някои части на Европа. 16-годишната активистка за опазване на околната среда Грета Тунберг е на посещение в САЩ. Тя получи приятелско посрещане, също и в Конгреса на САЩ, но на изявите ѝ в Ню Йорк и Вашингтон дойдоха само няколкостотин последователи.В крайна сметка сега Безос изпраща сигнала, че отговорността да се направи нещо за предотвратяване на предстоящата климатична катастрофа не зависи изцяло от потребителя. Шефът на Amazon се позовава на широкото разклонение на бизнесите си и на достигането на глобалния пазар до десет милиарда доставени пакети. „Ако можем ние, всяка компания може да го направи“, подчертава той.Безос призова във Вашингтон други корпорации да последват примера на Amazon. Едва тогава човек можел да изпрати „гигантски сигнал на пазара“ и да насърчи устойчивите инвестиции в продукти и услуги с ниски емисии на CO2 в голям мащаб.Независимо от това, остават редица отворени въпроси. За използването на 100 000 електрически микробуса няма крайна дата, признава Безос. Първите прототипи ще тръгнат по пътя през следващата година. В допълнение, групата работи с множество доставчици и външни логистични компании. „В дългосрочен план, разбира се, те трябва да станат и въглеродно неутрални“, изисква Безос.Приблизително една трета от стоките, продавани в Amazon, идват от климатичния прегрешител Китай – едва ли ще бъдат бойкотирани от групата. А доколко устойчива може да бъде една компания, чийто бизнес успех се възползва и от бума на „изхвърлящото общество“? Безос признава, че няма решение на всички проблеми. „Първо трябва да се съсредоточим върху нещата, върху които имаме пряко въздействие“. И вярва, че бързите еднодневни доставки са по-щадящи климата, „защото самолетният транспорт в голяма степен се елиминира, а депата са по-близо до клиента\".Едно е ясно за момента: Amazon няма да пострада финансово от своята инициатива за климата. Amazon е най-големият онлайн търговец на дребно в САЩ, като държи 37 процента от пазара според фирмата за пазарни проучвания Emarketer.Джеф Безос е най-богатият изпълнителен директор в света с оценявани активи за 131 милиарда долара по данни на Forbes. Богатството му силно зависи от цената на акциите на Amazon. В крайна сметка той държеше досега 16 процента от компанията, която се оценява на пазара на над 900 млрд. долара. Дори след развода със съпругата си той все още държи 12 процента от акциите, което съответства на стойност над 100 млрд. долара.Концернът спечели много и от намалението на корпоративния данък на Тръмп. Иначе милиардерът и президентът далеч не са приятели. Тръмп редовно атакува Washington Post, който Безос купи през 2013 г. През пролетта Безос бе в центъра на битка за политическа интерпретация и власт. Тогава Безос обвини медийния магнат и близък приятел на Тръмп Дейвид Пекер в изнудване заради интимни снимки.А освен това правителството на САЩ и Конгресът искат да регулират по-силно пазарната сила на технологични гиганти като Amazon, Google и Facebook. В бъдеще ще има достатъчно причини за конфликти. Със своя залог за климата Безос отново се разграничи силно от Тръмп.", "date": "2019.09.24", "title": "Най-богатият човек на света има план как да спаси планетата"}
{"url": "https://www.novinite.bg/articles/180583/ABV-registrira-listata-si-za-mestnite-izbori", "text": "АБВ-София регистрира листата си за местните избори. Листата бе регистрирана от нейния водач Ивайло Калфин, от председателя на АБВ-София Емил Кало и заместник-председателя на партията в столицата Пламена Заячка. ,,Внесохме пълна листа за общински съветници, очакванията са ни да постигнем максимален резултат. В момента имаме трима общински съветници от АБВ. Бяхме в коалиция, сега се явяваме самостоятелно\", заяви пред журналисти Калфин по време на регистрацията. През септември стана ясно, че АБВ издига за водач на листата на партията в столицата Ивайло Калфин и подкрепя кандидатурата на Мая Манолова за кмет.", "date": "2019.09.24", "title": "АБВ регистрира листата си за местните избори"}
{"url": "https://www.novinite.bg/articles/180585/Prof-Paskal-Jelyazkov-e-noviyat-izpalnitelen-direktor-na-BABH", "text": "Проф. д-р Паскал Желязков, д.в.м е новият изпълнителен директор на Българската агенция по безопасност на храните. Заеманата от него позиция до момента е директор на Национален Диагностичен Научноизследователски Ветеринарномедицински Институт „Проф. Д-р Г. Павлов“. Проф. Желязков има дългогодишен опит като ръководител на структури с научноизследователска, диагностична и аналитична дейност.Бил е началник отдел в Център за оценка на риска, директор на Национална научноизследователска станция по ловно стопанство, биология и болести по дивеча, както и зам.-генерален директор в Национална Ветеринарномедицинска Служба. Има над 90 научни публикации и научни доклади. По образование е ветеринарен лекар, завършил е Висшия Институт по зоотехника и ветеринарна медицина гр. Стара Загора.Владее английски и руски език. Назначен е и нов заместник-изпълнителен директор д-р Марияна Шумова, която към момента изпълнява длъжността началник отдел в дирекция „Граничен контрол“. Д-р Шумова е изпълнявала и длъжността директор на Областната дирекция по безопасност на храните в Хасково. Тя ще заеме позицията на доц. д-р Тодорка Янковска-Стефанова, д.в.м.", "date": "2019.09.24", "title": "Проф. Паскал Желязков е новият изпълнителен директор на БАБХ"}
{"url": "https://www.novinite.bg/articles/180565/Irak-ima-interes-da-vazstanovi-aktivnite-si-ikonomicheski-vrazki-s-Balgariya", "text": "Амбицията на България и Ирак е да започнем да възобновяваме присъствието на наши компании на иракския пазар в редица отрасли, в които в недалечното минало сме били икономически партньори. Това заяви президентът Румен Радев след среща с президента на Ирак Бархам Салих в Ню Йорк. Двамата разговаряха в рамките на 74-ата сесия на Общото събрание на ООН.Добрите икономически отношения между България и Ирак в недалечното минало са добра основа да се възобнови партньорството между двете страни в новите условия на демократично развитие, беше общата позиция на двамата президенти. България имаше силно присъствие в областта на строителството, хидротехниката, проучването и производството на нефт и газ, медицината и образованието. В тези направления Ирак е отворен за партньорства и цени високо българските специалисти и фирми. „Надявам се, че при повишение на сигурността в страната България ще има своето присъствие в Ирак“, заяви Румен Радев.По време на срещата Бархам Салих заяви интереса на Ирак към опита на страната ни в преминаването към прехода към демокрация. Ще разчитаме на повече иракски студенти да се обучават в нашите университети, заяви президентът Румен Радев.По време на срещата държавният глава заяви, че България ще продължи да подкрепя усилията на Ирак за стабилизиране и възстановяване на страната и е готова да съдейства в процеса на демократичните й  реформи. Ирак има нужда от подкрепа, защото повторната дестабилизация на страната ще засегне нашия регион и по отношение на сигурност, и по отношение на рязко увеличаване на мигрантските и бежански потоци, заяви Румен Радев пред журналисти.", "date": "2019.09.24", "title": "Ирак има интерес да възстанови активните си икономически връзки с България"}
{"url": "https://www.novinite.bg/articles/180566/Iliana-Raeva-pobesnya-i-otseche-Omerzena-sam", "text": "Националният отбор на България по художествена гимнастика се прибра от световното първенство в Баку (Азербайджан), където спечели бронз в многобоя и сребро за съчетанието си с пет топки.Пред медиите президентът на родната федерация - Илиана Раева, не спести суперлативите си за грациите, но изрази разочарованието си от съдийството на шампионата. Раева заяви, че е омерзена и афектирана, но вярва, че проблемът ще се реши и отборът ни ще получи това, което заслужава.\"Мисля, че трябва да сме успешни в очите на всички. Безкрайно горда съм с всичките ни състезателки, треньори и силата и класата, която показа България. Но съм омерзена до дъното на душата си от това състезание. Не искам да коментирам, не искам да говоря, защото първо съм наистина страшно уморена, второ съм страшно афектирана.Усещането, което изцяло чувствам в момента е много страшно. Два пъти в живота си съм се чувствала омерзена, сега е вторият. Единственото, което мога да кажа е, че познавам цялата история на художествената гимнастика. Такъв отбор не е имало в света.Такава гимнастика никой не е играл в света. Така не се е състезавал никой в света. Четири състезания по четири изигравания - 16 цели съчетания не само без грешка, а с абсолютно всичко, което изисква правилникът\", заяви председателят на БФХГ.", "date": "2019.09.24", "title": "Илиана Раева побесня и отсече: Омерзена съм"}
{"url": "https://www.novinite.bg/articles/180578/Zaradi-haos-v-naredba-Stotici-uchilishta-v-stranata-ostavat-bez-dostavka-na-plod-i-mlyako", "text": "Стотици училища в страната остават без доставка на плод и мляко заради хаос в нормативната наредба, по която са одобрени от ДФ \"Земеделие\" доставчици през миналата година. Развитието на казуса представи на пресконференция един от управителите на фирмата-доставчик Милена Рашева заедно с нейни колеги. Днес в пресклуба на БТА се състоя пресконференция на тема: \"Редът и условията при прилагане на европейските схеми \"Училищен плод\" и \"Училищно мляко\" за учебната 2019/2020 г. Одобрените през 2018 г. заявители са категорични, че виновни за хаоса са Фонд \"Земеделие\". Заради бездействието за разрешаване на проблема поискаха оставките на земеделския министър Десислава Танева, нейния заместник Чавдар Маринов и изпълнителния директор на фонда Васил Грудев. Според фирмите-доставчици казусът е правен и се чака отговорът на Върховния административен съд. Собствениците на фирмите недоволстват, че от август месец задават въпроси от отговорните институции, но не получават отговори. Милена Рашева разказа подробно развоя на дебата с Фонд \"Земеделие\" в отговор на БГНЕС. Производителят разказа, че има сключен договор за 3 години за доставка. На 17 септември тя разпраща до директорите си писмо, при което научава, че през август е направен конкурс за нови доставчици. Самата тя няма отговор какво налага Фонд \"Земеделие\" да прави нови конкурси. В момента докато се разглежда спорът нейната фирма е застой и не доставя продукти. По казуса от Фонд \"Земеделие\" заявяват, че развитие по случая може да има след като се произнесе 5-членният състав на ВАС. ", "date": "2019.09.24", "title": "Заради хаос в наредба: Стотици училища в страната остават без доставка на плод и мляко"}
