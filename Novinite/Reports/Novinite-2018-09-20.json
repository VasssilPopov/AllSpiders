{"url": "https://www.novinite.bg/articles/164777/Promenyat-razmera-na-energijnite-pomoshti", "text": "Ако има промяна в цената на електроенергията, размерът на енергийните помощи може да бъде променен до 1 октомври, съобщи пред журналисти социалният министър Бисер Петков.Той беше коментира ще се отрази ли увеличението на цената на природния газ върху енергийните помощи.Министърът припомни, че те се определят на база на цената на електроенергията, определена от КЕВР на 1 юли. Целевата помощ за отопление вече се изплаща, защото заявленията се подават от 1 юли, допълни още Бисер Петков.", "date": "2018.09.20", "title": "Променят размера на енергийните помощи?"}
{"url": "https://www.novinite.bg/articles/164749/Radev-Vijdam-badeshte-za-Balgariya-vav-vseki-obrazovan-mlad-chovek", "text": "Виждам бъдеще за България във всеки образован млад човек. Toва заяви държавният глава Румен Радев при откриването на единадесетото годишно издание на форума \"Кариера в България. Защо не?\". Събитието се провежда под патронажа на президента.Той се обърна към кандидати за работа в България изрази вяра, че те са на този форум, защото се водят от мисълта за България.\"България има нужда от вашите знания опит и качества днес\", каза държавният глава.По думите му, кандидатите за работа в България са дошли да търсят своето кариерно развитие с \"нов заряд на непримиримост към несправедливостта и беззаконието, с които нашето общество постепенно се примири и които са основната пречка за нашето обществено развитие\", заяви президентът Радев. ", "date": "2018.09.20", "title": "Радев: Виждам бъдеще за България във всеки образован млад човек"}
{"url": "https://www.novinite.bg/articles/164750/Izslushvat-Cacarov-za-kontrabandata-v-tyutyuneviya-sektor", "text": "Парламентарна комисия ще направи изслушване за контрабандата с тютюневи изделия. Дневният ред на комисията за наблюдение на приходните агенции и борба със сивата икономика и контрабандата предвижда изслушване на главния прокурор Сотир Цацаров.В изслушването ще участват и министърът на икономиката Емил Караниколов и представители на Министерство на вътрешните работи във връзка с нелегалното производство, разпространение и търговия на цигари, борбата със сивата икономика и контрабандата в тютюневия сектор.", "date": "2018.09.20", "title": "Изслушват Цацаров за контрабандата в тютюневия сектор"}
{"url": "https://www.novinite.bg/articles/164752/Ninova-GERB-naliva-pari-na-Arabadjiev-i-Mino-Stajkov", "text": "Палатите още са си там и онези хора си живеят в тях. Така и сега - докато с едната ръка прибира ролсройсите, с другата ръка на същите хора им наливат милиони от нашите пари. Това заяви лидерът на БСП Корнелия Нинова на среща с граждани във Велико Търново за „Визия за България“. Лидерът на БСП попита - кое правителство е наляло пари в хотелите на Арабаджиев, на който сега му прибират ролсройсите, за да спят там всички европейски делегации и е наляло на Миньо Стайков стотици хиляди по време, пак на Европредседателството, за да снабдява с ракия за гостите от Европа.\"С кои очи сега ще погледнат тези европейски лидери и ще им кажат, че са спали, яли и пили от такива хора, които сега ги прибират за престъпления\", попита Корнелия Нинова. Тя обясни, че правителството дава открит урок за антиикономическа, антиевропейска политика и липса на държавност - Порожанов е отишъл при търговските вериги да ги помили да не покачват цената на хляба. Лидерът на левицата подчерта, че в ръцете на управляващите са всички механизми за влияние на шоковото поскъпване на цените на хляба - намаляване на ДДС, сезиране на КЗК. По думите й комисията трябва да попита веригите - защо натискат българските производители да продават продукцията си под себестойност.Тя допълни, че хлебопроизводители са обяснили, че ако един хляб струва 1 лев, 35 ст. се плаща на производителя, 45 ст. са за търговската верига и 20 ст. отиват като ДДС в бюджета. Нинова подчерта, че БСП е повдигала многократно темата с двойните стандарти при храните, предлагала е закон за търговските вериги, както и мерки за подпомагане на българското производство. „Малкият и средният бизнес е пропищял от извиването на ръце от страна на търговските вериги - да продава под себестойност, да плащат услуги, които не им се предоставят. Докъде докара Борисов България? Вместо да изправят държавата срещу този проблем и да се справят с него, те отиват да се молят на колене“, заяви Корнелия Нинова.", "date": "2018.09.20", "title": "Нинова: ГЕРБ налива пари на Арабаджиев и Миньо Стайков"}
{"url": "https://www.novinite.bg/articles/164793/API-sas-specialno-saobshtenie-za-srednoshtnite-dejnosti-v-tunel-Vitinya-koito-predstoyat", "text": "От 22 ч. до 24 ч., ще бъде ограничено движението в посока Варна в участъка от 30-ти до 35-ти км на АМ „Хемус“ поради профилактика на вентилационната система в тунел „Витиня“. Това съобщиха от Агенция „Пътна инфраструктура“Предвидените дейности ще бъдат изпълнени през нощта, когато трафикът е по-слаб. Пътуващите за Варна ще се насочват по обходен маршрут от пътна връзка „Витинска река“ при км 30+450 на АМ „Хемус“, след това ще продължават по път I-1 Ботевград - София и включването в АМ „Хемус“ ще става при пътната връзка при км 35+480. От 00.00 ч. до 02.00 ч. на 21 септември за профилактика на вентилаторите ще бъде ограничено движението в посока София. Трафикът ще бъде насочен по същия обходен маршрут. Отклоняването на движението ще става при км 35+480 на АМ „Хемус“, след това ще се продължава по пътя Ботевград - София и при пътна връзка „Витинска река“ при км 30+450 шофьорите ще се връщат на АМ „Хемус“. Необходимо е шофьорите да карат внимателно и със съобразена скорост, стриктно спазвайки пътната сигнализация.", "date": "2018.09.20", "title": "АПИ със специално съобщение за среднощните дейности в тунел \"Витиня\", които предстоят"}
{"url": "https://www.novinite.bg/articles/164792/Kmetat-na-Hitrino-otvrashta-na-udara-na-Maya-Manolova", "text": "Кметът Нуридин Исмаил отхвърли обвиненията на омбудсмана Мая Манолова за липса на прозрачност при разходването на средствата за възстановяването на Хитрино. Той заяви, че е изненадан от твърденията на омбудсмана, предаде БНР.\"Тези неща ще искам г-жа Мая Манолова да ги докаже пред съда. Оплакванията са без основания.Категоричен съм в това. Така проверка в момента тече. Има образувано досъдебно производство срещу неизвестен извършител. този неизвестен извършител съм аз. Тя щяла да ме дава на главния прокурор. Да бъде спокойна, въобще нищо не ме притеснява. И стига се спекулира с нещастието на хората\", посочи Нуридин Исмаил.\"Няма какво да обсъждам с кмета. Той трябва да застане открито пред хората и да даде отчет пред тях\", каза Мая Манолова по време на посещението си в Хитрино преди дни. \"Освен факта, че вече трета зима ще има хора, които ще са във фургони или ще я прекарат в условията на течащи покриви, най-големият проблем е с липсата на публичност и прозрачност за взетите решения от Обществения съвет. Аз не съм разследващ орган. Това, което мога обаче да направя, е да накарам кмета и Общината да извадят всички документи и да ги сложат на стената, за да могат хората да ги прочетат\", каза в Хитрино Мая Манолова.  ", "date": "2018.09.20", "title": "Кметът на Хитрино отвръща на удара на Мая Манолова"}
{"url": "https://www.novinite.bg/articles/164747/Viceprezidentat-nastoya-balgarskoto-uchilishte-Hristo-Botev-v-Bratislava-da-se-razviva-kato-inovativno-uchebno-zavedenie", "text": "Българското средно училище „Христо Ботев“ в Братислава да влезе в списъка на иновативните учебни заведения – за това настоя вицепрезидентът Илияна Йотова на среща със словашкия министър на образованието, науката и спорта Мартина Лубийова. Вицепрезидентът бе в словашката столица по повод 70-годишнината на училището и откри юбилейната учебна година. „Христо Ботев“ е сред десетте най-авторитетни учебни заведения в Братислава. Илияна Йотова благодари на словашката държава за подкрепата и грижите за учебното заведение. Мартина Лубийова изрази убеденост, че трябва да се работи за осигуряване на модерно оборудване в него и иновативни практики. Тази тема вицепрезидентът обсъди и със заместник-кмета на Братислава с ресор образование Людмила Фаркашовска, която отговаря за българското училище. „Имаме голяма нужда от добри практики от страни със сходни проблеми като нашите“, отбеляза вицепрезидентът Илияна Йотова пред словашкия министър на образованието Мартина Лубийова. „Тенденциите са едни и същи, но в България се усещат по-силно“, отбеляза Лубийова. Изтичането на млади високообразовани хора и дефицитът на технически подготвени кадри са сред общите проблеми за България и Словашката република. „Голяма грешка в България бе разформироването на професионалните средни училища. Сега тепърва създаваме дуална система, за която е необходимо добро сътрудничество между бизнеса и училищата. Нужни са стимули за работодателите, за да се включат в тази система“, подчерта вицепрезидентът. Мартина Лубийова представи пред Илияна Йотова приетата от Словашката държава национална програма за развитие и образование за следващите 10 години, която съдържа конкретни мерки и осигурени за тяхното прилагане средства. „В България допуснахме разделянето на училищата на добри и лоши. Системата на делегираните бюджети създаде максимата „Парите следват ученика“. Всичко това доведе до големи диспропорции“, заяви вицепрезидентът. Илияна Йотова подчерта, че обхващането на ромските деца в образователната система нерядко се превръща в невъзможна мисия. Вицепрезидентът отбеляза, че България изпитва и недостиг на учителски кадри. „За българите учителската професия стана непопулярна. Вина носим като родители, общество и политици“,  Илияна Йотова. На срещата бе изразено общото мнение, че повече хора трябва да се убедят в необходимостта от обучение през целия живот, за да могат да се приспособяват към непрестанно променящия се пазар на труда.", "date": "2018.09.20", "title": "Вицепрезидентът настоя българското училище „Христо Ботев“ в Братислава да се развива като иновативно учебно заведение"}
{"url": "https://www.novinite.bg/articles/164754/Mustafa-Karadaja-Predsrochnite-izbori-sa-neizbejni", "text": "\"Предсрочните избори са неизбежни. ГЕРБ са виновни за собственото си затъване\", заяви от парламентарната трибуна лидерът на ДПС Мустафа Карадайъ.Той изрази позицията на парламентарната група по трите министерски оставки, които предстои да бъдат гласувани от народните представители след разискванията. Според председателя на партията персоналните промени в кабинета имат единствено за цел „купуване на време“ и „отлагане на неизбежното“.„Обществото очаква държавническо поведение и добро управление. Това, за съжаление, няма как да се случи с това правителство. Трите министерски оставки ще тушират напрежението. Това е очакването на управляващите. Не, няма да се случи“, заяви Карадайъ. Той обвини управляващите в популизъм и непрекъснато внушаване на постижение и победи, както и обвинения към предишни управляващи.„Формулата на властта е грешна. Предсрочните избори са неизбежни“, допълни още Карадайъ.", "date": "2018.09.20", "title": "Мустафа Карадайъ: Предсрочните избори са неизбежни"}
{"url": "https://www.novinite.bg/articles/164757/Rashidov-Liderite-na-opoziciyata-da-podadat-ostavka", "text": "\"По-добре лидерите на опозицията да си подадат оставките и да дойде някой, който ще е сериозна опозиция, за да имаме сигурност в държавата\". Това заяви народният представител от ГЕРБ и председател на Комисията по култура Вежди Рашидов, предаде БГНЕС.Рашидов взе участие в дебата по персоналните промени на Министерски съвет и отговори на критиките на опозицията, че трите министерски оставки целят бавене на време и туширане на общественото напрежение, създадено след тежката автобусна катастрофа в Искърското дефиле.„Не искам да ви се бъркам в партията, че вътре сте се разглобили доста, но това, че съсипахте понятието „опозиция“ прави в немилост всяко управление. А когато е немило едно управление, това застрашава националната сигурност“, смята Рашидов. Според него политическият живот в страната има нужда от сериозна опозиция, което ще доведе до сериозно управление.Вежди Рашидов взе отношение и по настояването на БСП новите министри да говорят от парламентарната трибуна още преди гласуването и да начертаят основните приоритети в работата им, след като поемат ведомствата.„Много е тъжно, още преди да стъпят в длъжност новите министри, да искате те да отговарят на въпроси. Конституционно право на премиера е да решава с кого да работи и с кого - не, а отговорността я носи само той“, смята Рашидов. ", "date": "2018.09.20", "title": "Рашидов: Лидерите на опозицията да подадат оставка"}
{"url": "https://www.novinite.bg/articles/164760/Siderov-Ot-ulichni-sblasaci-imam-vpechatleniya-za-dobrata-rabota-na-Mladen-Marinov", "text": "„В оставките няма нищо драматично. Обновяването на един кабинет е нещо нормално и демократично”, заяви лидерът на „Атака“ и председател на ПГ на „Обединени патриоти“ Волен Сидеров по време на дебатите по персоналните промени в Министерския съвет.Той отговори на критиките на опозицията и настояването им за оставка на правителството, като се позова на социологическо проучване, според което близо 2/3 от обществото не иска предсрочни избори, защото не вижда кой би могъл да замени сегашното управление.„Трябва да продължаваме и продължаваме, като сменяме трима министри“, подчерта Сидеров, припомняйки, че в групата на „Обединени патриоти“ има разминаване относно гласуването на оставките, които няма да бъдат подкрепени от НФСБ.„Като цяло групата ни ще подкрепи новите министри. Те са посочени от премиера, който има право да направи това и е мотивирал решението си“, коментира Сидеров.„Като патил и препатил политик мога да кажа за един от новите министри, на МВР, който беше най-обсъжданият. Не знам дали в тази зала има друг народен представител, който да има преки и лични впечатления от улични сблъсъци с Младен Маринов. Аз имам и мога да кажа, че той си вършеше добре работата“, допълни той.Сидеров изрази подкрепа и за останалите двама министри, които предстои да поемат новите си постове – Росен Желязков и Петя Аврамова.", "date": "2018.09.20", "title": "Сидеров: От улични сблъсъци имам впечатления за добрата работа на Младен Маринов"}
{"url": "https://www.novinite.bg/articles/164746/Temenujka-Petkova-Ahmed-Dogan-ne-mi-be-poznat-kato-investitor-v-energetikata", "text": "Хубаво е българските граждани да познават методиката за определяне на цената на природния газ. Знаете, че България внася газ само от Русия. Това става на базата на подписания договор между \"Булгаргаз\" и \"Газпром\". Цената се определя чрез формула и този договор, като решението се визма от КЕВР. Във формулата са включени цените на петрола и щатския долар. С тази формула работят голяма част от държавите по света. Ние не можем да окажем влияние на цената на газа, защото не разполагаме с този природен ресурс. Хубавато е, че след преговорите между Европейската комисия и \"Газпром\" имаме възможност за водене на нови разговори и подписването на нови условия по договора. Всеки нормален човек се притеснява от евентуално поскъпване на цените.Това каза в сутрешния блок на БТВ министърът на енергетиката Теменужка Петкова. \"НЕК бе осъдена да плати 32 млн. евро на \"Уорли Парсънс\", които са архитект на строежа на АЕЦ \"Белене\". До момента те са получили около 270 млн. евро. Те са работили всеки месец, представяли са доклади, документация и са получавали заплащане. През 2008 година е подписан анекс към договора с \"Уорли Парсънс\" от тогавашните управители на НЕК. В този анекс има клауза за обезщетение при евентуален отказ от строеж. Министър на енергетиката тогава е бил Петър Димитров. Не съм виждала лично документ, който да показва, че министърът е бил уведомен за това предоговаряне и не мога да си отговаря защо този анекс е бил подписан. Към настоящия момент има заявен инвеститорски интерс за строежа на АЕЦ \"Белене\". Ние ясно сме заявили нашите условия. Това няма да стане частна атомна централа, защото държавата ще участва с площадката и оборудването\", категорична бе Петкова.\"Ахмед Доган не ми беше познат досега като инвеститор в енергетиката, но не мисля, че има някакви ограничения за български граждани, които искат да инвестират в този сектор. За мен като министър е най-важно българската енергетика да работи и да е в стабилно състояние. Не мисля, че има конспирации относно студения резерв. Пресилено е да говорим за такива спекулации. ТЕЦ \"Варна\" винаги е работил за студения резерв. Не е вярно, че държавните \"Марици\" са се отказали от това да работят за студения резерв. За студения резерв се организира търг и никой от другите участници не е дал по-добри цени от тези на ТЕЦ \"Варна\". Това е цялата истина\", заяви Теменужка Петкова.\"За последно се чух с Гинка Върбакова за рождения ѝ ден. Обадих ѝ се чисто човешки да ѝ честитя. Не сме говорили за това, че се оттегля от бизнеса с фотоволтаици. Мен тези неща не ме интересуват. Това си е частен бизнес. Същото важи и за сделката за ЧЕЗ. Това е бизнес между две частни фирми\", завърши енергийният министър.", "date": "2018.09.20", "title": "Теменужка Петкова: Ахмед Доган не ми бе познат като инвеститор в енергетиката"}
{"url": "https://www.novinite.bg/articles/164762/Cvetanov-kam-opoziciyata-Vie-ste-slabi-ne-predlagate-alternativa", "text": "„Вие сте слаба опозиция, не предлагате алтернатива, а нещо виртуално. Затова ние продължаваме. Няма нито едно отстъпление от ангажиментите ни към избирателите”. Това заяви председателят на парламентарната група на ГЕРБ Цветан Цветанов в пленарната зала по време на дебатите за трите министерски оставки./Цветанов отговори на критиките, според които кабинетът няма визия за управлението на страната.„Правителството увеличава своя ангажимент по увеличаването на доходите. Знаем, че в проектобюджета за 2019 г. има 10-процентно увеличение на заплатите в бюджетната сфера. От юли месец ще имаме увеличение на пенсиите с близо 6%. Имаме икономически растеж, който е 4%. Има и повече приходи“, подчерта Цветанов.Той попита депутатите от опозицията дали могат да декларират подобни положителни резултати от периоди, в които са участвали в управлението на страната.Цветанов подложи на критика проекта на БСП „Визия за България“, както и срещите на народните представители от партията в страната, на които тя се обсъжда.„Ние не правим десант. Винаги сме били с хората и винаги сме били в диалог с тях. Това още от самото начало е обречено на неуспех. Вие дадохте възможност на вашите избиратели в районите да видят, че депутатите ви не струват нищо. Вие изпращате депутати, които те за първи път виждат, а някои от тези депутати за първи път посещават някои населени места. Може би сте си направили карта, с която искате да опознаете определени туристически дестинации“, коментира Цветанов.", "date": "2018.09.20", "title": "Цветанов към опозицията: Вие сте слаби, не предлагате алтернатива"}
{"url": "https://www.novinite.bg/articles/164765/Policiya-i-jandarmeriya-tragvat-po-selata-v-slivensko", "text": "Във връзка с гроздобера в региона служители на РУ-Сливен и Зонално жандармерийско управление - Бургас ще проведат съвместна операция по противодействие на престъпните посегателства и опазване на селскостопанското имущество в селата в община Сливен. Сформирани са мобилни екипи, които да патрулират в районите с лозови насаждения и през нощта. Ще се упражнява контрол по Закона за опазване на селскостопанското имущество, Закона за движение по пътищата, Закона за българските лични документи и Наредбата на Общината.", "date": "2018.09.20", "title": "Полиция и жандармерия тръгват по селата в сливенско"}
{"url": "https://www.novinite.bg/articles/164759/Prezidentat-vidya-paradoks-v-nominaciyata-na-Mladen-Marinov-za-ministar", "text": "Президентът Румен Радев определи като парадоксално предложението за назначаване на Младен Маринов за министър на вътрешните работи.\"Парадоксално е, премиерът маха министъра на вътрешните работи заради \"мърлявата\", както той се изрази, работа на полицията, а по закон тази работа се планира, организира, ръководи и контролира от главния секретар на МВР, който пък съответно заради тази мърлява работа се предлага за министър\", коментира пред журналисти държавният глава, като поясни, че не разбира това назначение. Румен Радев откри единадесетото годишно издание на форума “Кариера в България. Защо не?\", което се провежда под негов патронаж.Вчера президентът подписа указ за освобождаването на Младен Маринов от поста главен секретар на МВР, с което откри пътя за персонални промени в правителството. В момента те се дебатират от депутатите. Очаква се Народното събрание да гласува да бъдат освободени от постовете си министрите в оставка на регионалното развитие Николай Нанков, на транспорта Ивайло Московски и на вътрешните работи Валентин Радев. На тяхно място се очаква депутатите да изберат предложените от премиера Бойко Борисов кандидати за нови членове на правителството съответно Петя Аврамова, Росен Желязков и Младен Маринов.", "date": "2018.09.20", "title": "Президентът видя парадокс в номинацията на Младен Маринов за министър"}
{"url": "https://www.novinite.bg/articles/164751/Dneven-horoskop-za-chetvartak", "text": "Можете да поискате повишение или нещо друго от шефа, но днес не е най-подходящото време за това. Изчакайте един-два дни, за да видите как се развиват нещата.  Чувствате се уморени, но не чак толкова, че да не можете да се справите с възникналия днес проблем. Ще ви отнеме малко усилия, но не е нещо чак толкова необикновено.Днес сте стабилни и се чувствате готови за всичко, което може да ви предложи живота. Възползвайте се от малките неща, които са навсякъде около вас. Вижте повече на : ", "date": "2018.09.20", "title": "Дневен хороскоп за четвъртък"}
{"url": "https://www.novinite.bg/articles/164745/Bezplatni-vaksini-sreshtu-grip-za-pensioneri-nad-65", "text": "Пенсионерите, които са на 65 години и над тази възраст ще бъдат безплатно ваксинирани срещу грип. Това стана ясно по време на форум в Народното събрание на тема “Съвременни аспекти в профилактиката и лечението на остри респираторни заболявания”.Средствата, които ще бъдат отпуснати за имунизация за възрастните се осигуряват от национална програма за имунопрофилактика на сезонния грип. Обхватът на програмата е 4-годишен – от 2019 г. до 2022 г. и е на обща стойност близо 10 млн. лв. Целевата група обхваща 1,481 млн. души.Планът предвижда от тях на бъдат ваксинирани догодина 10%, през 2020 г. – 17%, през 2021 г. – 20% и през 2022 г. – 25 на сто. За посочения период се предвижда реимбурсирането на 1 066 974 дози противогрипни ваксини.Средствата ще бъдат отпуснати от НЗОК и от Министерството на здравеопазването като разчетите на двете институции за следващата бюджетна година вече се правят.През настоящия есенно-зимен сезон ваксините срещу грип са две. Едната е 3-валентна и е срещу щамовете Сингапур, Колорадо и Мичиган. Другата е 4-валентна, която включва освен изброените, и Пукет. Въпросните 4 щама са именно очакваните тази година.По време на кръглата маса вчера експертите подчертаха, че грипът е тежко инфекциозно заболяване, което причинява сериозна смътност, но е подценявано и най-ефективното средство срещу него е имунопрофилактиката. България е на едно от последните места в ЕС по брой хора, които се ваксинират – едва 2,6% от населението, съобщава \"Труд\".По данни на Националния център по заразни и паразитни болести (НЦЗПБ) само в областните градове у нас всяка година възникват средно около 1 400 000 до 1 600 000 случая на остри респираторни заболявания (ОРЗ) и грип, което представлява от 10% до 30% от всички случаи с временна нетрудоспособност.На форума присъстваха проф. Нели Корсун, завеждащ Националната референтна лаборатория “Грип и остри респираторни заболявания”, зам.-министърът на здравеопазването Жени Начева, д-р Наталия Спиридонова, главен експерт в дирекция “Здравен контрол” в МЗ, доц. д-р Лъчезар Иванов, зам.-председател на Комисията по здравеопазването, д-р Валери Цеков, председател на БСИМ, държавният главен здравен инспектор д-р Ангел Кунчев и проф. Тодор Кантаржиев, директор на НЦЗПБ.", "date": "2018.09.20", "title": "Безплатни ваксини срещу грип за пенсионери над 65"}
{"url": "https://www.novinite.bg/articles/164748/Cvetan-Cvetanov-napomni-GERB-ne-e-BSP-a-voenniyat-stil-na-upravlenie-ne-raboti", "text": "„По-силният и по-мъдрият в политиката трябва да отстъпи сам. Не трябва да продължаваме така, както постъпва президентът, защото ще има само лоши последици“, коментира пред Канал 3 председателят на ПГ на ГЕРБ Цветан Цветанов.Той напомни какво гласи член 36 от Закона на МВР. Там, каза той, са изброени само снованията за освобождаване на главния секретар, предаде Новини.бг„Тази тема за нас вече е затворена. Да се концентрираме повече във функционалните си отношения и в това, което очаква обществото от нас“, заяви Цветанов и добави: „Няма пропуск в закона, има различно интерпретиране на съветниците на президента, които го вкараха в капан“.Относно появилите се информации, че Цецка Цачева и Румяна Бъчваров са спрягани за посланици, Цветанов напомни, че лично Цачева е заявила, че нито е търсена, нито се е самопредлагала, нито някой я е предлагал за такъв пост.Във връзка с твърденията за Румяна Бъчварова, председателят на ПГ на ГЕРБ заяви, че не може да коментира нищо, докато няма указ.На въпрос вярно ли е, че Бъчварова си тръгва заради това, че има опасения „корабът да потъне“, Цветанов отговори, че подобни твърдения са безпочвени и припомни, че България има 4% икономически растеж, има повече приходи в бюджета, а в проектобюджета за 2019 година дори има заложено увеличение на бюджетните маплати с 10%, а на пенсиите с почти 6%. „Днешните резултати създават агресия сред БСП и президента. Но не може по един военен стил да се действа“, добави той.Във връзка с това, че зетят на Румяна Бъчварова е причина Александър Манолев да пожелае да се оттегли кандидатурата му за министър на транспорта, Цветан Цветанов обясни, че семейните отношения във фамилията Бъчварови не коментира. Той изрази мнение обаче, че никога не би позволил приятелите на трите му дъщери, които един ден ще станат част от семейството му, да се обърнат срещу партията, за която той работи.„Манолев има една доста добра биография в образователен и професионален план. Заради качествата му той бе предложен за транспортен министър. Той имаше достатъчно силната енергия да изпълни ангажимента по управленската програма. Не е нормално обаче да обясняваш, че ти нямаш сестра. Постъпката на Манолев бе изключително достойна“, добави Цветанов. „Всеки е невинен до доказване на неговата вина. Не е коректно да влизаме в режим на обвинения през медиите на едно лице, участвало активно в политическия живот на България. Има институции, които трябва да си свършат работата“, напомни той и потвърди, че Манолев ще заведе съдебни дела.На въпрос дали вече не тежи властта на ГЕРБ, след толкова много години, Цветанов отговор: „ГЕРБ няма тази структура като БСП. Знаем БСП как функционира. Знам как Борисов стана кмет, знам как всички бяха против неговите решения, но знам и след това как Борисов получи пълна подкрепа. Помните как изглеждаше София, Витошка. Давам София за пример, защото е столица, но това важи за всички градове в България“.Цветанов коментира и възможно ли е Христо Терзийски да бъде следващият главен секретар на МВР. Според него това би било добро решение, но поясни категорично, че всичко зависи от МС и съответно задължително ще има съгласуване с президента за това кой ще поеме поста на главсек на МВР.", "date": "2018.09.20", "title": "Цветан Цветанов напомни: ГЕРБ не е БСП, а военният стил на управление не работи"}
{"url": "https://www.novinite.bg/articles/164758/Arestuvaha-kriminalno-proyaven-prevozval-16-nelegalni-bejanci-v-avtomobila-si", "text": "\r\nПолицейски служители задържаха криминално проявен столичанин, превозвал 16 нелегални бежанци в автомобила си, съобщиха от пресцентъра на МВР.\r\n Вчера, около 16.10 ча, в района на 183 км на главен път 1-1 в посока Мездра полицаи предприели проверка на лек автомобил \"Крайслер Вояджър\". В колата униформените установили общо 16 чужди граждани - 14 мъже, жена и дете, всички от тях без документи за самоличност. Част от лицата се представили за граждани на Афганистан, останалите - за иракчани.\r\n\r\n\r\n\r\n\r\n", "date": "2018.09.20", "title": "Арестуваха криминално проявен, превозвал 16 нелегални бежанци в автомобила си"}
{"url": "https://www.novinite.bg/articles/164761/8-godini-zatvor-za-ubijstvoto-na-11-godishnata-Nikol", "text": "8 години затвор за убийството на 11-годишната Никол Йончева, която бе заклана в асансьор в Бургас през лятото на миналата година, постанови Окръжният съд в морския град. Задържан и обвинен за престъплението е 16-годишният Иван Иванов.Вчера прокуратурата поиска 7 години затвор за Иванов, а семейството на жертвата настоя за максимално наказание. Според обвинението Иван е намушкал жертвата с нож в сънната артерия, а момичето не е имало никакъв шанс да оцелее. Близките на подсъдимия твърдят, че не той, а маскиран мъж е убил Никол, информира дарик.Вчера прокурор Ангел Ангелов бе категоричен, че събраните доказателства на сто процента сочат, че именно Иван е извършител на убийството. От прокуратурата отбелязват, че престъплението е извършено по особено мъчителен за жертвата начин –тя е останала в съзнание след пробождането, възприемала е същността на ситуацията, в която се е намирала, виждала е изтичащата от раната кръв, била е затворена в кабината на асансьора, викала е за помощ, осъзнавала е неизбежността на смъртта си, като макар и непълнолетен, подсъдимият е разбирал свойството и значението на извършеното от него и е могъл да ръководи постъпките си.Присъдата на Окръжния съд в Бургас може да бъде обжалвана пред Апелативния съд в града.", "date": "2018.09.20", "title": "8 години затвор за убийството на 11-годишната Никол"}
{"url": "https://www.novinite.bg/articles/164744/Ochakva-se-parlamentat-da-glasuva-promenite-v-sastava-na-kabineta", "text": "\r\nТе бяха отложени с една седмица заради липсата на президентски указ за освобождаването на Младен Маринов от поста главен секретар на МВР, който обаче бе подписан вчера от държавния глава, предаде БНТ.\r\n\r\n\r\n\r\n\r\n\r\n", "date": "2018.09.20", "title": "Очаква се парламентът да гласува промените в състава на кабинета"}
{"url": "https://www.novinite.bg/articles/164769/Policiyata-zadarja-16-migranti-kraj-Mezdra", "text": "Полицаи от столичната областна дирекция на МВР задържаха вчера 16 мигранти на пътя между Ботевград и Мездра. Те били превозвани в миниван \"Крайслер Вояджър\"от криминално проявен мъж от София, уточниха от полицията. Четиринадесет от чужденците били мъже, като имало и една жена и дете. Всички били без документи за самоличност, като се представили за граждани на Афганистан и Ирак.Шофьорът е задържан за 24 часа, а автомобилът е иззет за събиране на доказателства. Техническите спецификации на \"Крайслер Вояджър\" позволяват в колата да се возят не повече от седем души, като в тях попада и водачът. По случая е образувано досъдебно производство, работата по което продължава под наблюдението на районната прокуратура.", "date": "2018.09.20", "title": "Полицията задържа 16 мигранти край Мездра"}
{"url": "https://www.novinite.bg/articles/164788/Hvanaha-s-podkup-inspektor-ot-direkciya-po-bezopasnost-na-hranite", "text": "Служител от Областната дирекция по безопасност на храните (ОДБХ) в Ямбол е задържан при вземане на подкуп, съобщиха от Областната дирекция на МВР. Арестуваният е главен инспектор и като длъжностно лице е поискал и приел пари от собственик на търговски обект в Елхово, Подкупът бил в размер на 300 лева, предаде Нова телевизия.На 62-годишния мъж е повдигнато обвинение и му е наложена мярка за неотклонение \"парична гаранция\" в размер на 1000 лева. Работата по разследването на случая продължава.", "date": "2018.09.20", "title": "Хванаха с подкуп инспектор от дирекция по безопасност на храните"}
{"url": "https://www.novinite.bg/articles/164755/Sadat-v-Burgas-shte-proiznese-prisadata-po-deloto-za-ubijstvoto-na-11-godishnata-Nikol", "text": "Окръжният съд в Бургас ще произнесе присъдата по делото за убийството на 11-годишната Никол. Обвинен за извършването му е 15-годишния Иван Иванов.Случаят е от 20 август миналата година в асансьор в бургаския комплекс \"Меден рудник\".Според прокуратурата, момичето е умъртвено с нож.От държавното обвинение поискаха 7 години затвор за извършителя.Възможната максимална присъда, предвиден в закона е от 10 години, защото подсъдимият е непълнолетен.", "date": "2018.09.20", "title": "Съдът в Бургас ще произнесе присъдата по делото за убийството на 11-годишната Никол"}
{"url": "https://www.novinite.bg/articles/164784/Mitnichari-spipaha-kontrabandna-cheshka-bira", "text": "Митнически инспектори задържаха повече от 2000 бутилки с бира от Чехия на ГКПП Дунав мост 2 и предотвратиха опит пивото да бъде внесено в страната с невалидни документи. Това съобщават от Агенция \"Митници\".Акцизната стока е открита при проверка на товарен автомобил, превозващ групажни стоки от Западна Европа за България.Установено е, че част от товара е акцизна стока - 2 палета, съдържащи 2040 бутилки /1020 литра/ с бира от различни марки.По документи, стоката е пътувала от Чехия за България, но получателят се е опитал да заблуди митническите служители със старо невалидно удостоверение от друга митница.Проверка в системата \"БАЦИС\" е установила, че документът е със статус \"Прекратен\". Стоката е задържана в склад на Митница Лом, взети са проби за анализ", "date": "2018.09.20", "title": "Митничари спипаха контрабандна чешка бира"}
{"url": "https://www.novinite.bg/articles/164798/Zaporiraha-cyaloto-imushtestvo-na-Arabadjievi", "text": "Цялото имущество на семейството на Ветко Арабаджиев е запорирано, съобщи заместникът на главния прокурор Иван Гешев, цитиран от БГНЕС. Той посочи, че разследването продължава с разпити на свидетели и допълнителни експертизи.Гешев припомни, че семейство Арабаджиеви са обявени за издирване, а извършването му е в ръцете на МВР и партньорските служби.Прокурор Гешев подчерта, че той не разполага с информация издирваните да са правили опит да се свържат с разследващите органи в България. „Това, което те правят в момента е да чакат да се изясни напълно ситуацията и да разберат с какви доказателства разполага прокуратурата. Тогава ще преценят какви действия да предприемат. Това е традиционна политика в такива дела“, коментира Иван Гешев.В края на август беше извършена специализирана акция в офисите на хотел „Маринела” в София и хотел „Марица” в Пловдив, собственост на Ветко Арабаджиев. 10 души, сред които и синът му Вълчо, бяха задържани. При претърсвания на хотели, офиси и домове беше открита голяма сума пари, а много от банкнотите са били в кутии за обувки. Интерпол издаде червена бюлетина за издирването на Ветко и Маринела Арабаджиеви, за които се предполага, че са в чужбина. Впоследствие трима от задържаните - Вълчо Арабаджиев, Ромелия Кирилова и Елена Караянчева бяха пуснати под парична гаранция, но впоследствие Апелативният специализиран наказателен съд ги върна в ареста.", "date": "2018.09.20", "title": "Запорираха цялото имущество на Арабаджиеви"}
{"url": "https://www.novinite.bg/articles/164790/Izdirvat-kriminalno-proyaven-plovdivchanin-napadnal-ekip-na-Speshna-pomosht", "text": "Криминално проявен пловдивчанин нападна екип на Спешна помощ, дошъл да прегледа болната му жена. Още с пристигането им на ул. \"Шумен\" в квартал \"Столипиново\" лекарят и шофьорът били посрещнати с обиди и заплахи за убийство от 37-годишния съпруг...предаде БНР.Мъжът продължил със застрашителното си поведение към медиците и по време на прегледа, а при тръгването им нанесъл удар по специализирания автомобил. Веднага след това той се укрил. Допълнителна справка в полицейските регистри показала, че за подобно поведение спрямо служители на реда той има съставени два акта по Указа за борба с дребното хулиганство. Извършителят вече се издирва, а срещу него е образувано досъдебно производство за закана за убийство срещу длъжностно лице.  ", "date": "2018.09.20", "title": "Издирват криминално проявен пловдивчанин, нападнал екип на Спешна помощ"}
{"url": "https://www.novinite.bg/articles/164756/Yujna-Koreya-puska-kabelen-kanal-za-Severna-Koreya", "text": "Нов кабелен телевизионен канал, специализиран в програми за Северна Корея, ще бъде пуснат в началото на следващата година в Южна Корея, съобщи агенция Йонхап.Каналът ще се занимава с тематика, свързана със севернокорейското общество, култура, туризъм и храни, и ще излъчва предавания за обединението на двете Кореи, заяви неговият подготвителен комитет, оглавяван от корейско-американския журналист Джин Чеон-гьо.Сред съветниците на комитета са бившият южнокорейски министър на националното обединение Джеон Се-хьон и бившият ръководител на националната разузнавателна служба И Джон-чан.Министерството на културата, спорта и туризма на Южна Корея и Корейската туристическа организация подписаха споразумение с ръководствата на 13 общини, разположени покрай строго охраняваната демилитаризирана зона, разделяща Северна и Южна Корея. То предвижда нейното превръщане в активна зона за мирен туризъм. Там ще се изградят нови туристически обекти и атракции, както и туристически маршрути с ново съдържание. За целта е създаден специален координационен съвет начело със заместник-министъра на културата Ро Те-кан, предаде агенция Йонхап.В момента демилитаризирана зона, противно на името си, е практически девствена територия, в която от 70 години почти не е стъпвал човешки крак, и е осеяна с минни полета. Нейното съживяване ще стане възможно като един от резултатите на процеса на мирен диалог между двете корейски държави, разделени и враждуващи от 70 години. Проектът е обявен по време на третата за тази година среща между лидерите на двете страни, провеждаща се в Пхенян.", "date": "2018.09.20", "title": "Южна Корея пуска кабелен канал за Северна Корея"}
{"url": "https://www.novinite.bg/articles/164763/Nyama-da-ima-vtori-referendum-za-Brekzit", "text": "Британският министър-председател Тереза Мей заяви на европейските лидери, че няма да има втори референдум за Брекзит на Острова, предаде „Политико“, предаде facti.bgВ Залцбург, Австрия, Тереза Мей посочи още, че няма да има удължаване периода за преговори с Европейския съюз за излизането на Великобритания от блока. На срещата не бе постигнат напредък по казуса „Брекзит“.Лондон и Брюксел все още не са постигнали разбирателство по условията за развода, които трябва да определят бъдещите търговски взаимоотношения, както и правата на гражданите след Брекзит. На Острова има все повече призиви за провеждането на втори референдум.По думите на министър-председателя Тереза Мей обаче това няма да се случи. „Знам, че за много от вас Брекзит не е нещо, което искате. Но е важно да стане ясно – няма да има втори референдум в Обединеното кралство“, заяви британският премиер.", "date": "2018.09.20", "title": "Няма да има втори референдум за Брекзит"}
{"url": "https://www.novinite.bg/articles/164782/Gracki-ministar-Makedoncite-sa-balgari", "text": " В интервю за телевизия „Антена“, председателят на партията „Независими гърци“ и министър на отбраната Панос Каменос отново подчерта, че македонците „са българи, славяни“, отбелязва близкото до кръговете на ВМРО-ДПМНЕ скопско електронно издание „Курир“.От редакцията подчертават, че Каменос направи подобно изявление на пресконференция в Солун миналата седмица. Тогава военният министър на Атина разказа, че американските сенатори, с които се е срещнал, са му обяснили, че Македония е била част от плана на Тито за осигуряването на излаз на море на Югославия, допълвайки, че „в района е пролята кръв\".„И сега те идват да кажат на победителите, че ще трябва да заемат позицията на победените. В края на краищата те чакаха 25 години, за да решат проблема, ще чакат и 35 години. Нека скопяните да разберат кои и какви са те? Те са българи, славяни, които са създали ВМРО, албанци, които се опитват да вземат и те част от Скопие (т.е. Македония), и които говорят за Велика Албания, и някои сърби“, подчерта Каменос, предаде „Фокус“.", "date": "2018.09.20", "title": "Гръцки министър: Македонците са българи"}
{"url": "https://www.novinite.bg/articles/164767/ES-kam-Facebook-Tarpenieto-ni-se-izcherpva", "text": "Европейският съюз предупреди Facebook, че търпението на властите в Брюксел се изчерпва и до края на годината от социалната мрежа трябва да приведат условията за ползването й в съответствие с правилата на Общността. В противен случай компанията на Марк Зукърбърг рискува да получи сериозни финансови санкции.„Моето търпение достигна границата си. Вече е време за действия и без повече обещания“, се казва в изявление на еврокомисаря по правосъдието и потребителите Вера Юрова.Тя заяви, че ще се обърне към органите за защита на потребителите в 28-членния блок с искане да предприемат бързи действия и да санкционират Facebook, ако компанията не се съобрази с правилата.", "date": "2018.09.20", "title": "ЕС към Facebook: Търпението ни се изчерпва"}
{"url": "https://www.novinite.bg/articles/164779/Okolo-30-miliona-amerikanci-imat-diabet", "text": "Около 30 милиона американци имат диабет, съобщава CBS. Това е около 14% от възрастното население на страната.„Диабетът е хроничен проблем и засяга около 30 милиона души“, коментира Марк Еберхард от Националния център за статистика в здравеопазването.Според него ръстът на броя на болните от диабет се влияе от множество фактори, но най-важният е застаряването на населението.", "date": "2018.09.20", "title": "Около 30 милиона американци имат диабет"}
{"url": "https://www.novinite.bg/articles/164787/Pistolet-na-chasti-e-nameren-v-zatvora-vav-Vraca", "text": "Разглобен на части пистолет е намерен при проверка от сряда на килиите в затвора във Враца. Това съобщиха от министерството на правосъдието.Частите са иззети и предадени за анализ. Той трябва да докаже дали оръжието е бойно или газово.Обискът на килиите е направен по разпореждане на правосъдния министър Цецка Цачева. След намирането на разглобеното оръжие по случая е започнала проверка от главна дирекция Изпълнение на наказанията, която отговаря за затворите.През април от затвора в София избягаха Владимир Пелов и Радослав Колев. Двамата бяха въоръжение с пистолет. Така и не стана ясно как оръжието е вкарано в затвора. Впоследствие Пелов беше убит при престрелка в Ботевград, а Колев все още се издирва.", "date": "2018.09.20", "title": "Пистолет на части е намерен в затвора във Враца"}
{"url": "https://www.novinite.bg/articles/164789/Bivsh-policejski-shef-zapodozryan-za-ubijstvoto-na-biznesmen-v-Istanbul", "text": "Бизнесмен от Азербайджан беше застрелян в офиса му в Истанбул в четвъртък, съобщава БГНЕС. Заподозрян за убийството е бившият шеф на азерската полиция. Той е задържан няколко часа след извършването на престъплението.Жертвата Етимат Исмаилов, който бил уцелен в главата и сърцето, е син на бившия главен прокурор и правосъден министър на Азербайджан Иляс Исмаилов.Заподозреният дошъл в офиса на Исмаилов за среща, но след това двамата започнали да спорят и се стигнало до „въоръжен сблъсък“.Бившият шеф на полицията, който е полковник от запаса и бизнесмен с инвестициии в Турция и Азербайджан, избягал след разправията.", "date": "2018.09.20", "title": "Бивш полицейски шеф заподозрян за убийството на бизнесмен в Истанбул"}
{"url": "https://www.novinite.bg/articles/164785/4-deca-zaginaha-sled-kato-vlak-udari-tovaren-velosiped-v-Holandiya", "text": "Четири деца от холандски център за дневни грижи загинаха, след като влак блъсна товарен велосипед на железопътен прелез в град Ос близо до границата с Германия. Още едно дете и жена са тежко ранени. Децата са били на път към местните училища. Жената току-що била оставила дете в едно училище, преди да тръгне към следващото. Според непотвърдена информации товарният велосипед с петте деца е преминал под бариерата на прелеза, преди да бъде ударен. Свидетели разказват, че на прелеза е имало поне 15 чакащи коли. Товарните велосипеди са популярен тип триколесни велосипеди, с който родителите в Холандия возят децата си.", "date": "2018.09.20", "title": "4 деца загинаха, след като влак удари товарен велосипед в Холандия"}
{"url": "https://www.novinite.bg/articles/164738/I-dnes-shte-se-radvame-na-slanchevo-vreme", "text": "Днес ще бъде слънчево с временни увеличения на облачността, предимно висока. Ще духа слаб до умерен вятър от изток-североизток. Максималните температури ще са между 24° и 29°. в София 26°. Над планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра около 20°, на 2000 метра – около 13°.Над Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала.", "date": "2018.09.20", "title": "И днес ще се радваме на слънчево време"}
{"url": "https://www.novinite.bg/articles/164739/Promenyat-marshruta-na-94-280-412-102-i-dr-za-Studentski-grad-Ran-2018", "text": "Маршрутът на столични автобуси по линиите 94, 280, 412, 102 и др. ще бъде променен заради първото издание на „Студентски град Рън 2018″ , който ще се проведе на 23 септември (неделя) 2018 г. Създадена е организация на движението, предупреждават от Столична община. Ще има временни спирки за удобство на гражданите... предаде  се забранява влизането на пътни превозни средства, както следва:– ул. „Проф. Иван Странски“ между ул. „Акад. Борис Стефанов“ и ул. „Акад. Стефан Младенов“;– ул. „Акад. Стефан Младенов“ между ул. „Проф. Иван Странски“ и ул. „8-ми декември“;– ул. „Акад. Борис Стефанов“ между ул. „8-ми декември“ и ул. „Проф. Иван Странски“;– ул. „8-ми декември“ между ул. „Акад. Борис Стефанов“ и ул. „Акад. Стефан Младенов“.За това време частично да се променят маршрутите на масовия градски транспорт, както следва:– : от НСБАЛ по онкология по маршрутите до кръстовище ул. „Акад. Стефан Младенов“/ул. „Баку“, наляво по ул. „Баку“, надясно по ул. „Росарио“ и наляво по ул. „8-ми декември“ по маршрутите в обратна посока маршрутите не се променят– (в посока Студентски град): от СУ „Св. Климент Охридски“ по маршрута до кръстовище ул. „Акад. Стефан Младенов“/ул. „Баку“, наляво по ул. „Баку“, по ул. „Росарио“, наляво по ул. „8-ми декември“, по бул. „Св. Климент Охридски“, по бул. „Д-р Г. М. Димитров“ и по ул. „Никола Габровски“ и по маршрута до СУ „Св. Климент Охридски“ (еднопосочен маршрут)– (в посока Студентски град): от ж.к. „Овча купел“ по маршрута до кръстовище бул. „Д-р Г. М. Димитров“/ул. „Симеоновско шосе“, надясно по ул. „Симеоновско шосе“, ул. „Симеоновско шосе“ и по ул. „Стоян Михайловски“ по маршрута (еднопосочен маршрут).–  (в посока Студентски град) : от СУ „Св. Климент Охридски“ по маршрута до кръстовище ул. „8-ми декември“/ул. „Росарио“, по ул. „Росарио“, по ул. „Баку“, по ул. „Акад. Стефан Младенов“, по бул. „Д-р Г. М. Димитров“ и по маршрута до СУ „Св. Климент Охридски“ (еднопосочен маршрут)–  (в посока Технополис Младост 4): от централна гара по маршрута до кръстовище ул. „Акад. Стефан Младенов“/ул. „Баку“, по ул. „Баку“, по ул. „Росарио“ и по ул. „8-ми декември“ по маршрута двупосочно· двупосочна на ул. „Росарио“ на 50.00 метра от ул. „8-ми декември“· двупосочна на ул. „Росарио“ пред бл.4а на Техническия университет· двупосочна на ул. „Баку“ преди ул. „Никола Габровски“  ", "date": "2018.09.20", "title": "Променят маршрута на 94, 280, 412, 102 и др. за „Студентски град Рън 2018\""}
{"url": "https://www.novinite.bg/articles/164741/Razchistvat-parkinga-na-Nacionalniya-stadion-Vasil-Levski-ot-koli", "text": "Автомобилите трябва да бъдат разчистени от платения паркинг на националния стадион „Васил Левски“ заради футболна среща тази вечер,  съобщиха от Столична община. Направена е организация на движението и се забранява престоят и паркирането на пътни превозни средства. Ще се допускат само автомобили на участниците в събитието...информира Забранява се паркирането:– От 00.00 до 24.00 часа на 20.09.2018 г. при сектор „Г” на Националния стадион „Васил Левски” от вход 25 до вход 26.– От 12.30 до 19.30 часа на 20.09.2018 г. на моста пред Национален стадион „Васил Левски”.– От 14.30 часа на 20.09.2018 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:– ул. „Ген. Гурко” между бул. „Васил Левски” и бул. „Евлоги и Христо Георгиеви”;– бул. „Евлоги и Христо Георгиеви” между пл. „Орлов мост” и бул. „Черни връх”;– бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.20", "title": "Разчистват паркинга  на Националния стадион „Васил Левски“ от коли"}
{"url": "https://www.novinite.bg/articles/164753/Tabletite-vlizat-v-uchebnite-chasove-na-naj-malkite", "text": "Таблетите влизат в учебните часове на най-малките, за да им помагат. Чрез специално създадени игри децата ще развиват социалните си умения и ще практикуват наученото по математика.Във времената, в които всяко дете използва смартфон и интернет, новите технологии постепенно навлизат и в учебните часове. „Пукльовците” е безплатна игра, която учениците от 1 до 4 клас могат да играят по групи с образователна цел.„Децата играят и така се забавляват, докато учат, което повишава тяхната мотивация и ангажираност. Друга съществена ползва е да подпомага развитието на социалните умения на децата – да си сътрудничат, да работят в екип, емпатия, сетивност, разрешаване на конфликти, съвместно решаване на проблеми. В това се крие и иновативността, защото те нямат аналог”, заяви Ставрос Ставру – създател на играта.Идеята за играта се ражда случайно, в търсене на перфектния детски подарък.„Имах желанието да направя подарък на класа на моя син, който беше първи клас. И тъй като аз съм ИТ-специалист, ми хрумна на направя игра, но игра, която ангажира децата да са един отбор. И така се роди първият прототип на нашите игри”, обясни още Ставрос Ставру.Играта се приема добре и бързо става любима на учениците.Повече от половин година отнема на Ставрос да превърне идеята си в реалност. За целта помага и Ива, на която са поверени дизайнът и илюстрациите на игрите.„Идеята за „Пукльовците” се разви постепенно. Трябваше ни начин, по който да отчитаме верните и грешните отговори. И това се случваше като съществото, което е главен герой в играта, расте и едно от децата каза то може би накрая ще се пукне. И по този начин с помощта на децата дойдоха „Пукльовците”, разказва Ива Груева – илюстратор на детски книги.„В момента имаме 5 прототипа на игри, всички сме валидирали в училище и виждаме потенциал в тях”, обясни Ставрос Ставру.Учениците от 120 Основно училище са първите, които се възползват от новата иновация.„Усещаме, че в уроците по математика страшно много ни помага. Децата развиват своята емпатия и могат да покажат това, което са научили в час. По-свитите деца усещат подкрепа от останалите и тази кооперативна игра наистина ни е в помощ”, заяви Росица Георгиева, учител от 120 ОУ.За създателите е важно на какво учат децата, затова и всяка игра си има кауза.„Историята на игрите трябва да бъде обвързана с екологични каузи. Искаме да повишим чувствителността на децата към такъв тип проблеми. Първата игра е свързана с нефтопукльото, това е пукльо, който събира нефтените петна и помага да се преборим с нефтени разливи”, заяви Ставру.Следващите игри, които все още са в процес на работа, включват каузи като разделно събиране и рециклиране на боклук, решаване на проблема с глобалното затопляне и увеличаване на биоразнообразието.А за да няма пристрастяване, игрите са позволени за не повече от 5 минути на ден и то само в училищна среда.", "date": "2018.09.20", "title": "Таблетите влизат в учебните часове на най-малките"}
{"url": "https://www.novinite.bg/articles/164766/Spirat-kamionite-po-AM-Trakiya-v-navecherieto-na-Nezavisimosttta", "text": "На 21 септември (петък), последният работен ден преди трите почивни дни около Деня на Независимостта, от 16 ч. до 20 ч. се спира движението на камионите над 12 тона по автомагистралите и най-натоваренитe пътища. Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на трафика.Във връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.В участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути. В момента на АМ „Хемус“ се извършва ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на трафика в последния почивен ден - на 24 септември, ще има две ленти за София и една за Варна.Поради извършващите се ремонтни дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно.Строително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлез при км 364+744 до надлез на км 365+597, се осъществява двупосочно в платното за Шумен. На АМ „Тракия“ се ремонтират съоръженията при 17-ти и 18-ти километър в посока Бургас. Поради това движението се осъществява двупосочно в платното за София. На 21 септември - в последния работен ден преди празниците, ще има две ленти за Бургас и една за София. На 24 септември ще има една лента за Бургас и две за София.Ремонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват следните алтернативни маршрути: път I-8 Пловдив – Пазарджик, път II-37 Пазарджик – Драгор, път III-803 Драгор – п. в. „Калугерово“ на АМ „Тракия“; път I-8 Пловдив – Пазарджик, път III-3704 Пазарджик - Бошуля - Карабунар - Виноградец и след това п. в. „Церово“ на АМ „Тракия“;път I-8 Пловдив – Пазарджик - Септември, път III-8402 Септември - Злокучене - Карабунар - Виноградец и след това п. в. „Церово“ на АМ „Тракия“.На 21 септември (петък) движението на моторните превозни средства над 12 тона ще е ограничено по следните пътни направления:автомагистралите;път I-1 с. Ребърково - Ботевград, като движението се пренасочва по път II-16 Ребърково - Своге - София;път I-1 - етапна връзка на лот 2 на АМ „Струма“ при Благоевград - ГКПП „Кулата“;път I-4 п. в. „Коритна“ - Велико Търново - Шумен;път I-5 Русе - Велико Търново;път I-8 ГКПП „Калотина“ - София;път I-9 Варна - Бургас;път II-18 Околовръстен път на град София;път II-99 Бургас - Царево.Тежкотоварните превозни средства ще бъдат спрени и в последния почивен ден - 24 септември (понеделник), от 14 ч. до 20 ч.Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“.На 24 септември (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни през 2018 г. в приложения линк - http://www.api.bg/index.php/bg/karti/karta-12t-praznici-2018/", "date": "2018.09.20", "title": "Спират камионите по АМ \"Тракия\" в навечерието на Независимосттта"}
{"url": "https://www.novinite.bg/articles/164772/Fandakova-gleda-instalaciyata-za-izgaryane-na-RDF-vav-Viena", "text": "Кметът на София Йорданка Фандъкова ще разгледа заводът за отпадъци във Виена днес. Това съобщиха от Столична община. Заедно с нея е и делегация от общински съветници, служители на СО и граждани. В австрийската столица те ще посетят инсталацията за изгаряне на RDF, каквато ще има и в София. Цената на българската ще е 158 млн. евро, пише Изграждането на завод за изгаряне на остатъка от преработката на твърдите битови отпадъци бе гласувано от СОС на два пъти. Одобрената технология е чрез горене. Това разбуни духовете на граждански организации, граждани и на част от общинските съветници, които не подкрепиха решението.Във Виена делегацията, предвождана от Фандъкова ще проследи целия процес на преработката на RDF и ще анализират плюсовете и минусите на технологията. Най-съществения фактор е какви са отпадъчните емисии във въздуха, запрашаване и фини прахови частици.През юли 2017 г. СОС прие да има такъв завод в София, на площадка на „Топлофикация“, в района на Централна гара. Тогава решението бе подкрепено и от групата на БСП. През пролетта на тази година, когато софийският парламент гласува тегленето на заем от Европейската инвестиционна банка от „Топлофикация“ чрез СО решението бе взето с гласовете на ГЕРБ и РБ. ОТ БСП бяха категорични, че мястото на инсталацията е при завода в с. Яна. От ПГ 5 пък се обявиха против одобрената технология члез изгаряне, както и взимане на заем.Според много от експерти и еколози одобрената от СОС технология е доста остаряла и не е екологично чиста. Те твърдят, че това е процес от 70-те години.", "date": "2018.09.20", "title": "Фандъкова гледа инсталацията за изгаряне на RDF във Виена"}
{"url": "https://www.novinite.bg/articles/164740/Begachi-ot-45-darjavi-pristigat-v-Sofiya-za-maratona", "text": "Състезатели от рекорден брой държави ще пристигнат в столицата за маратона на София. Интерес 35-ото издание, което е на 14 октомври т. г. са проявили бегачи от 45 държави, а общият им брой на старта се очаква да бъде над 4000.Маратонът е част от календара на София – Европейска столица на спорта. 35-ото издание е финал на веригата от дълги бягания „Бягането като начин на живот“. Такива стартове имаше в Стара Загора и във Варна, предаде За първи път сред бегачите има представители на Уганда и Руанда, както и от Австралия и ОАЕ. Иначе традиционно силните бегачи на Кения, Мароко, Етиопия отново ще бъдат на старта в София.Според заявките засега като фаворит се очертава Доди Фейера Гемеда от Етиопия, който има регистриран личен резултата 2.09:42 часа от маратона в Донгюн (Китай) през 2016 г. Според специалистите у нас рядко може да се види бегач с подобен резултат под 2.10 ч. Със сигурност на Маратона на София ще има сериозна конкуренция. Обещава го и наградния фонд, който тази година е впечатляващ – над 60 000 лв. Победителите при мъжете и при жените в класическия маратон ще получат по 8000 лв., подгласниците им по 4000 лв. и т. н. до 10-о място – 400 лв. Парични награди ще има за всички, класирали се до 6-о място на 21 км и на 10.5 км.За първи път на Софийския маратон ще присъства делегат на Международната федерация по лека атлетика (IAAF). Португалецът Карло Кардосо ще инспектира трасето и цялостно ще оцени организацията на състезанието, което кандидатства за категория „bronze level” в ранглистата на най-прочутите световни маратони.Кандидатите да стартират в WIIZ AIR София Маратон могат да се регистрират до 7 октомври.", "date": "2018.09.20", "title": "Бегачи от 45 държави пристигат в София за маратона"}
{"url": "https://www.novinite.bg/articles/164742/Zapochva-Sofiya-mezi-v-Studentski-grad", "text": "Балкански вкусове и хранителни аромати на едно място се събират от 20 до 24 септември в Студентски град. Това е голямото кулинарно изкушение „София мези“, фестивал на Балканската скара. През петте дни на забавление и ядене входът е свободен...предадеЗа събитието се очаква да пристигне голямата звезда на сръбската музика Амар Гиле. Фестивалът започва в 14 часа в четвъртък, 20 септември в Студентски парк и приключва на 24 септември в 22 часа. Тази година за първи път ще има две сцени и луна парк, с екстремни изпитания. Не се препоръчва преяли и препили да се тестват в тези забавления.Пред УНСС концерти ще изнесат роклегендите Кирил Маричков и Валди Тотев от „Щурците“, както и Криско, Борис Солтарийски и Весна Змиянац. Ценителите на балканската кухня ще имат възможност да дегустират различни балкански храни, барбекюта и аромати. На сцената ще се качат и актьорите на пътуващо читалище „Бащино огнище“.", "date": "2018.09.20", "title": "Започва  „София мези“ в Студентски град"}
{"url": "https://www.novinite.bg/articles/164774/Glavniyat-arhitekt-na-Moskva-pristiga-v-Sofiya-za-Razgovori-za-grada", "text": "Главният архитект на Москва Сергей Кузнецов пристига в София. Той ще участва в една от първите срещи от поредицата „Разговори за града“ на 1 октомври. Арх. Кузнецов ще посети българската столица по покана на главния архитект на София Здравко Здравков.„Архитектура и градоустройство“ и с подкрепата на Асоциацията на архитектите в България организират серия от срещи от поредицата “Разговори за града”... Първата ще е „София – Москва“. В София главните архитекти на двете столици ще разговарят по теми за градското планиране и трансформацията на публичните пространства. Най-важното е да се избистрят действията на публичните власти и законодателството и да се обсъдят добрите практики на местните власти.На 1 октомври официално ще бъде открита изложбата за 18-те стъпки на световноизвестния датския архитект Ян Геел за 2018-та г., за превръщането на София „Град на хората“.Експозицията ще бъде от 2 до 14 октомври пред Съдебната палата.", "date": "2018.09.20", "title": "Главният архитект на Москва пристига в София за „Разговори за града“"}
{"url": "https://www.novinite.bg/articles/164781/Skandal-mejdu-patnik-i-kontrolor-v-Sofiya-zavarshi-s-arest", "text": "Скандал между нередовен пътник и контрольори в столичния градски транспорт завърши с арест. Случаят е от тази сутрин.След като пътникът без билет е свален от трамвай в квартал „Люлин”, бил извикан полицейски патрул.Установено е, че мъжът е без лични документи и е отведен в районно полицейско управление, предаде bTV.Там задържаният се оплакал, че има охлузвания на ръцете, причинени от слагането на белезниците. Извикан бил и екип на Бърза помощ.Контрольорите разказаха, че мъжът се държал агресивно и с тях, и с полицаите.", "date": "2018.09.20", "title": "Скандал между пътник и контрольор в София завърши с арест"}
{"url": "https://www.novinite.bg/articles/164786/6654-trudovi-narushenie-prez-trite-meseca-na-letniya-sezon", "text": "Контролните органи на ИА „Главна инспекция по труда“ са извършили в рамките на активния туристически сезон – юни – август 2018 г. 1615 бр. проверки в 1543 бр. предприятия с 37 564 работещи в тях. Приоритетните направления при проверките по време на кампанията бяха съобразени с идентифицираните проблеми в прилагането на трудовото законодателство в обектите със сезонен характер, съобщиха от Главната инспекция по труда.  Резултатите от контролната дейност през годините показват, че в тях най-честите нарушения са свързани със законосъобразното наемане на работа, включително на непълнолетни лица и чужденци, работното време и заплащането на труда и основни изисквания по осигуряване на здравословни и безопасни условия на труд. При проверките през трите месеца интензивен летен сезон са констатирани 6654 бр. нарушения, като за 624 бр. от тях са съставени актове за установяване на административни нарушения. Запазва се тенденцията най-голям брой нарушения да са свързани с работното време (1070 бр.) и заплащането на труда (750 бр.). Благодарение на засиления контрол е овладян проблемът с полагането на труд без трудови договори, но все още сезонните обекти са сред най-рисковите за този вид нарушения. Установени са 164 нарушения за допускане на лица до работа без сключени писмени трудови договори. Нарушенията, свързани с работа на чужденци без разрешен достъп до пазара на труда, са 45 бр. В 25 случая е установено работа на непълнолетни лица без разрешение от Инспекцията по труда. От изискванията, свързани с безопасността на труда, най-често се нарушават разпоредбите, регламентиращи задължителните и периодични инструктажи. Нарушенията от този вид са 617 бр. Следват нарушенията, касаещи обезопасеността на електрооборудването – 213 бр. Удар от електрически ток е една от най-честите причини за злополуки с фатален изход, заедно с падането от височина. Освен от попадане под напрежение, временните ел. инсталации, каквито често се изграждат в обекти със сезонен характер, крият допълнителна опасност и от падане след спъване в кабелите, които не се обезопасяват. Запазва се тенденцията да се увеличават наетите на работа непълнолетни лица в условията на стабилизиране на пазара на труда и недостиг на работна сила. От началото на годината до края на август Инспекцията по труда е издала 7232 бр. разрешения за наемане на лица, ненавършили 18 г. и 188 бр. разрешения за наемане на лица, ненавършили 16 г. Отказите са съответно 100 бр. и 11 бр. Дадените разрешения са с около 1000 бр. повече отколкото за същия период през 2017 г.Практиката показва, че заетите в сезонната заетост, с цел да получат по-големи възнаграждения, често се отказват сами от правата си, като се съгласяват съзнателно да работят повече и да не използват отпуск. Те се обръщат към Инспекцията по труда едва когато не получат договореното възнаграждение. Традиционно работещите сигнализират след края на сезона, когато работодателят ги е освободил от работа, като претендират за работа без трудов договор за минал период и съответно неизплатено възнаграждение, което обаче никъде не е договорено. Подават сигнали и с искания да им бъде изплатено по-високо от договореното в трудовия договор възнаграждение, с обяснението, че им е обещано устно от работодателя. Други сигнали, които постъпват, са за неосигурена задължителна междудневна и седмична почивка. Работещите трябва да имат предвид, че много трудно се доказват устни договорки, както и полагане на труд без сключен трудов договор със задна дата, поради което поведение крие висок риск от загуба на трудови и осигурителни права. ИА ГИТ отново напомня, че работодателят няма право да допуска работници и служители до работните им места без сключен и регистриран в НАП писмен трудов договор. Ако иска да провери възможностите им, може да включи в договора клауза със срок на изпитване, която му осигурява възможност да освободи наетите лица без да им дължи обезщетение. Наетите трябва да четат клаузите в трудовите си договори и да не разписват документи с невярно съдържание – например молба за освобождаване по взаимно съгласие без дата или за използван отпуск, какъвто реално не са използвали, както и че са получили оформена трудова книжка и др.", "date": "2018.09.20", "title": "6654 трудови нарушение през трите месеца на летния сезон"}
{"url": "https://www.novinite.bg/articles/164780/Kmetat-na-selo-Vukovo-otreche-informaciite-che-veroyatno-zarazenite-jivotni-s-bruceloza-sa-shest", "text": "Кметът на кюстендилското село Вуково Николай Джиков отрече появили се информации, че вероятно заразените животни са шест.  Вчера бе съобщено, че в селото има случай на овца болна от бруцелоза.От Агенцията по храните преди ден съобщиха, че тъй като заболяването е опасно за здравето и на животните, и на хората, овцата ще бъде умъртвена, а всички животни в селото ще бъдат изследвани. На 18 септември от всички дребни преживни животни във Вуково са взети кръвни проби, резултатите, от които се очакват следващите няколко дни, надява се кметът Николай Джиков:\"Взеха проби там долу от всички овце. На хората от 21 бройка кози и сега чакаме да излязат пробите\".От Италия спешно се прибрал и собственикът на стадото, където е открит случаят на болна от брузелоца овца Явор Бошитьов:\"Не е доказано. Вчера вземаха проби и трябва да го докажат това нещо. Въобще не се знае дали въобще има такава\".Възрастна жена от селото, 84-годишна баба в една от махалите, е категорична, че не се страхува от нищо.", "date": "2018.09.20", "title": "Кметът на село Вуково отрече информациите, че вероятно заразените животни с бруцелоза са шест"}
{"url": "https://www.novinite.bg/articles/164743/Kola-se-zapali-v-dvijenie-na-AM-Trakiya", "text": "Лек автомобил се запали в движение на 102-рия километър на магистрала „Тракия” в посока Пловдив.От МВР съобщиха, че става въпрос за техническа неизправност. Няма пострадали. По информация на полицията няма и задръстване, предаде Нова телевизия.", "date": "2018.09.20", "title": "Кола се запали в движение на АМ „Тракия”"}
{"url": "https://www.novinite.bg/articles/164778/Ivan-Laskin-gasne-speshno-se-tarsi-krav-ot-ryadka-grupa", "text": "Иван Ласкин гасне във Втора градска болница, а състоянието му е критично, съобщи извънредно nbox.bg.Любимецът на няколко поколения е с цироза на черния дроб, пише сайтът, позовавайки са на свои източници в болничното заведение.Апелът е към всички, на които е възможно,  да дарят във Втора градска болница кръв - група А отрицателна, от която в момента актьорът спешно се нуждае, зоват  негови почитатели.До болницата го е отвел неговият приятелят Фънки, след като жена му Алекс Сърчаджиева го е намерила в тежко състояние.Актьорът преживя огромна трагедия, която го срина в последните дни - в средата на август почина на 70-годишна възраст неговият баща Славчо. Негови близки споделят, че от тогава той е в тежка депресия, която го отдалечила от всички.Близките и приятелите му се молят да има шанс да оцелее.", "date": "2018.09.20", "title": "Иван Ласкин гасне, спешно се търси кръв от рядка група"}
{"url": "https://www.novinite.bg/articles/164773/Stolichen-inspektorat-chisti-grafiti-po-Rakovski", "text": "Чистенето на омразата в София започна от централната градска част, видя Столица.bg. Централната софийска улица „Раковски“ е една от първите, по които ще бъдат излъскани от сфастики, графити и други надписи и знаци провокиращи омраза и насилие. Столичният инспекторат вече е в действие по ул. „Раковски“. Това е част от кампанията на Шалом и Столична община „Да изчистим омразата от улицата“.Почистването е със специална машина, която по екологичен начин и щадяща покритието заличава надрасканите сгради. За целия процес отговаря  Иво Пенев, който е началник сектор „Контрол по рекламната дейност“.  Първоначално сградите се набелязват и оглеждат, за да се прецени с какво е рисувано и с какво може да се почисти. Някои бои падат от гриз, други от царевичени стърготини, а трети с кварцов пясък, обясниха пред от Столичния инспекторат.Кампанията продължава и след почистването в централната градска част екипът преминава и към другите райони.", "date": "2018.09.20", "title": "Столичен инспекторат чисти графити по „Раковски“"}
{"url": "https://www.novinite.bg/articles/164771/Mladen-Marinov-Shte-spazvam-priemstvenostta", "text": "„Преди всичко ще спазвам приемствеността, защото на системата й трябва да продължи това, което се прави”, каза новоизбраният министър на вътрешните работи Младен Маринов минути след гласуването на номинацията му в парламента.„Смятам, че ориентирайки се и към човешкия ресурс, и към технологичното обновяване, ще постигнем добри резултати“, подчерта Маринов.Той не пожела да коментира кой ще заема овакантената позиция на главен секретар на МВР с мотива, че този въпрос не стои на дневен ред в момента.От своя страна вече бившият вътрешен министър Валентин Радев потвърди, че се връща като депутат в парламента и ще бъде член в Комисията по отбрана.", "date": "2018.09.20", "title": "Младен Маринов: Ще спазвам приемствеността"}
{"url": "https://www.novinite.bg/articles/164768/Rumen-Radev-Novoto-rakovodstvo-v-MVR-e-paradoksalno", "text": "„Фактът, че най-сетне правителството склони да изпълни съгласувателната процедура е малка, но важна крачка напред в пътя и битката за законност.“ Това заяви днес президентът Румен Радев пред журналисти, след като откри форума „Кариера в България. Защо не?“ в Интер Експо Център в София.Държавният глава припомни, че едва във вторник (18 септември) в президентската институция са получени за първи път необходимите по закон документи за завършване на съгласувателната процедура - заявление на Младен Маринов и писмо от министъра на вътрешните работи с искане за съгласуване за издаване на указ.Помолен да коментира новите назначения в състава на кабинета, президентът определи предложеното ръководство на Министерството на вътрешните работи като парадоксално. „Премиерът маха министъра на вътрешните работи заради „мърлявата“, както той се изрази, работа на полицията, а по закон тази мърлява работа се планира, организира, ръководи и контролира от главния секретар на МВР, който пък съответно заради тази „мърлява“ работа се предлага за министър. Аз не разбирам това“, заяви Румен Радев и допълни, че оценка за останалите нови лица в правителството следва да се направи първоначално от парламента, а след това на основата на свършената от тях работа.Помолен да коментира процедурата по санкциониране на Унгария в ЕС, президентът заяви, че изключването на държава членка от процеса на вземане на решения в съюза противоречи на самите европейски принципи: „Въпросът е много комплексен, многовекторен и трябва да се разглежда цялата всеобхватност на политиката на Унгария. Не приемам изключването и отнемането на думата да бъдат европейски инструмент“, заяви президентът. Румен Радев посочи и нееднозначната позиция на българското правителство по въпроса. „Позиция по тази тема трябва да изрази министър-председателят. Той представлява България в Съвета на ЕС, но и аз, както и Вие, сме затруднени да проследим тази позиция, защото се оказва, че има две позиции. Едната е за пред българските граждани, другата е за пред Европейския съвет. Така че такова амбивалентно поведение не мога да коментирам“, каза държавният глава.В избора си за номинация за член на Конституционния съд Румен Радев заяви, че ще търси у кандидатите професионални, високи морални качества и способност да отстояват своята позиция. Президентът уточни, че в момента се проучват и обсъждат различни варианти и окончателният избор ще бъде оповестен своевременно.Помолен да коментира проведената работна среща с представители на Инициативен комитет за единение на Република България, Румен Радев заяви, че подкрепя дейността на комитета, защото има нужда да се отвори темата за националното единение. „Всяко едно общество, което не проумява смисъла на единението, е обречено“, добави държавният глава.", "date": "2018.09.20", "title": "Румен Радев: Новото ръководство в МВР е парадоксално"}
{"url": "https://www.novinite.bg/articles/164764/Stanaha-yasni-trimata-novi-ministri", "text": "Парламентът избра новите министри . Петя Аврамова, Росен Желязков и Младен Маринов поемат регионалното, транспортното и вътрешното министерство, предаде Нова телевизия.Първо беше освободен Ивайло Московски като министър на транспорта. Гласуваха 216 депутати, за бяха 208, против 8 въздържали се няма. НС избра веднага след това Росен Желязков за министър на транспорта, гласуваха 213 депутати, за 125, против 88, въздържали се няма.След това беше освободен и Николай Нанков като регионален министър. Гласуваха 213 депутати, за 205, против 8, въздържали се няма. Веднага след това НС избра Петя Аврамова за регионален министър. Гласуваха 215 депутати, за 125, против 90, въздържали се няма.Преди да бъде избран Росен Желязков каза, че няма да се крие като щит зад Министерския съвет.„Като кандидати за министри не бихме се крили като зад щит с програмата за управление, а бихме поели ясен и категоричен ангажимент. Ангажиментът, който поемам, ако бъда избран за министър на транспорта, е да се опитам всички скептични усещания за усвояването на ресурси и процедури да получат своите структурни и формални гаранции за законосъобразност и ефективност”, заяви Желязков.", "date": "2018.09.20", "title": "Станаха ясни тримата нови министри"}
{"url": "https://www.novinite.bg/articles/164783/Ninova-Pravitelstvo-vredi-na-Balgariya", "text": "\"Това правителство вече вреди на България и трябва да си ходи цялото\", заяви лидерът на БСП Корнелия Нинова.Нинова коментира изказването на министър-председателя Бойко Борисов в Австрия, според когото темата за санкциите срещу Унгария е била обсъждана само на оперативно заседание на кабинета, на което резултатите от поставените за разглеждане въпроси нямат правна стойност.„Премиерът Борисов нанесе пореден удар по държавността и институциите в България, когато делегитимира решението на Министерски съвет с думите: „Това решение няма правна сила, то е за някой ден“. Още едно доказателство, след Истанбулската конвенция, че прави двойна външна политика. Една тук, за пред българските граждани и една навън, за пред началниците. Това е удар по авторитета на България“, смята Нинова.Според левицата решението за отнемане на гласа на Унгария е грешка, а лидерът на партията го определи като „още една стъпка към разделението и разцеплението в Европа“.От БСП продължават да настояват целият кабинет да подаде оставка, а според тях днешните персонални промени няма да променят политиката му.„Коя е алтернативата ще кажат хората“, подчерта Нинова. „За това сме тръгнали с нашата „Визия за България“ по страната. Искаме хората да си кажат мнението, както за визията, така ѝ кой на кого е алтернатива“, допълни лидерът на БСП.Корнелия Нинова оправда липсата на изказване от нейна страна по време на дебатите за днешните промени в кабинета с отсъствието на министър-председателя от пленарна зала. „Ще се изкажа, когато дойде премиерът Борисов . С него ще дебатирам оттук нататък“, категорична е тя. ", "date": "2018.09.20", "title": "Нинова: Правителство вреди на България"}
{"url": "https://www.novinite.bg/articles/164775/Zamestnik-ministar-Borisov-Balgarskiya-iznos-za-Franciya-narastva", "text": "Между България и Франция има установени дългогодишни, добри търговско- икономически отношения. За българската страна от особено значение е фактът, че данните за търговския оборот между двете страни сочат нарастване на българския износ за Франция. Това заяви заместник-министърът на икономиката Лъчезар Борисов на събитие организирано от Френско–българската търговска и индустриална камара. По думите на заместник-министър Борисов през последните пет години стокообменът между България и Франция надхвърля 1.8 млрд. евро средногодишно. „През първите пет месеца на 2018 г. стокообменът между двете страни се е увеличил с 5.4% в сравнение със същия период на 2017 г. и е в размер на 832.3 млн. евро. Износът към Франция се е увеличил с 5.5% и е в размер на 455.6 млн. евро. Салдото е положително и е в размер на 78.8 млн. евро“, изтъкна Борисов. Той допълни, че съществува сериозен потенциал за допълнително задълбочаване на взаимните контакти в търговията. Икономическият заместник-министър заяви, че 2018 г. е белязана от успешната работа по инвестицията на Латекоер на стойност 11 млн. евро и създаването на 175 работни места. По думите му най-голям е делът на френските инвестиции в промишлеността - 58%, следвани от финансите - 28%, търговията - 11%, селското стопанство, съобщенията, строителството и банковия сектор 7.5%. Заместник-министър Борисов подчерта, че Франция е сред водещите външнотърговски партньори на България. “Надявам се и занапред да продължим все така активно съвместно да търсим възможности за разширяване на френското инвестиционно присъствие в България“, изтъкна той. Заместник-министър Борисов и Френско–българската търговска и индустриална камара се договориха за подготовката на проучване на инвестиционните и бизнес нагласи в България.", "date": "2018.09.20", "title": "Заместник-министър Борисов: Българския износ за Франция нараства"}
{"url": "https://www.novinite.bg/articles/164794/Djambazki-Poslednata-rech-na-generalniya-sekretar-na-CK-na-ESSSR-Jan-Klod-Yunker-napodobyava-rech-na-Brejnev", "text": "Виктор Орбан каза „Не на ЕСССР“ и събори кулата от карти.Това казва в своя позиция представителят на ВМРО – Българско национално движение и заместник-председател на партията Ангел Джамбазки.Ето и пълния текст на позицията му, предизвикана и от връшнодържавните противоречия по темата:Последната реч на генералния секретар на ЦК на ЕСССР, Жан-Клод Юнкер.Годината сякаш е 1981-ва. Сенилен, уморен генерален секретар на КПСС чете дълга, протяжна реч пред стотици делегати, правещи се, че им е интересно. Обсъжда се броенето на дивите зайци и значимостта им за световния мир.Така горе-долу изглеждаше последната реч на Юнкер. Реч, от която новината беше, че Юнкер смята да се пребори със смяната на часовото време. Тема - безспорно значима и дълбока. Ако си научен сътрудник в БАН или метеоролог, примерно.На фона на пожара в Съюза, когато германското правителство оцелява с цената на лъжи и манипулации, с които да прикрие провала си в миграционната политика, в дни, когато улично убийство с нож, извършено от нелегален имигрант-афганистанец, става традиционно всекидневие по улиците на европейските градове Юнкер се занимава със смяната на времето. Много показателно. А това, че германското правителство фабрикува фалшиви новини и фалшиви клипове, за да отклони общественото внимание и гняв от убийствата, извършени от афганистанци, не го твърди филанкишията, а един от началниците на контраразузнаването в провинция Саксония.ЕС като ЕСССР.Приликата на днешния ЕС с някогашния СССР далеч не свършва дотук. Действително, късният Юнкер с неговия редовен ишиас наподобява до някъде на сенилния Брежнев. Но това далеч не е най-страшното. Ако ЕС имаше обща армия, може би Ги Верхофстадт (главен федералист на ЕСССР и заслужил деец на мултикултурния болшевизъм) щеше да поиска нейните танкове по улиците на Будапеща. Защо ли? Защото Виктор Орбан каза „Не на ЕСССР“. Развали плана. Събори кулата от карти. Ами защото Орбан много ги дразни. Ама много. Не им играе по свирката, не желае да допусне квоти от нелегални имигранти, противопоставя се на нашествието на милиони млади афганистанци, маскирани като сирийски майки.Орбан е против квотите за нелегални имигранти. Орбан е против нашествието. Орбан е против културната и религиозната инвазия. Това е смъртна заплаха за новия ЕСССР. Защото проваля плана. Проваля идеята да бъдат размити и претопени европейските нации и да бъде създадена една безформена, аморфна маса от безполови същества, които повтарят до оглупяване идиотските клишета на мултикултурния болшевизъм. Орбан е против Сорос, най-сетне. А това не се прощава лесно от новите хунвейбини. Затова Верхофстадт призова да се създаде специален прокурор, който да разследва политици, които се изказват „политически некоректно“. Не, не се шегувам. Това си е ЕСССР. Едно към едно. Изказваш се некоректно – разследват те, съдят те, изпращат те в затвор. Или лагер за политически престъпници. Познато, нали?Речта на Юнкер беше структурирана по много показателен начин, от типа за всекиго по нещо. Личното ми впечатление е, че той се опита да се хареса на всички политически сили в залата. От крайно левите необолшевики и зелените, като се мине през центристите и се стигне до нас - десните консерватори, традиционалисти и националисти. Проблемът обаче е, че когато се опитваш да се харесаш на всички, посланието ти се размива и губи смисъл. Нека разгледаме по-подробно акцентите в речта на господин Юнкер.Ще започна с нещо, което по моето скромно мнение не е чак толкова важно. Юнкер говори пространно за бъдещата връзка на ЕС с Африка. Според него, това партньорство трябва да се промени и да бъде базирано на равнопоставеност. Независимо от формата на бъдещите отношения между Европа и Африка - ясно е коя ще бъде страната, която инвестира повече средства.Това партньорство, обаче, е стар приоритет на партиите от традиционната левица. Бившият председател на групата на Социалистите и демократите в Европейският парламент Джани Питела нееднократно е наблягал на значимостта на партньорството с Африка.Друг лайтмотив на речта на Юнкер, с който той се обърна към неговите традиционни съюзници - федералистите, беше призивът към по-нататъшна централизация на ЕС. Няма да преувелича, ако кажа, че Юнкер винаги застъпва и набляга на тази своя теза във всяка своя реч. Дълбоко погрешно.Конкретното предложение, което той направи в този случай, беше свързано с намаляването на значимостта на правилото за единодушие в Съвета. Това не се случи директно, а чрез тезата, че квалифицираното мнозинство трябва да се използва в повече сфери. Към момента Съветът на ЕС трябва да гласува единодушно по редица въпроси, които държавите членки считат за чувствителни. Преминаване към квалифицирано мнозинство в тези сфери (общата външна политика, членство в ЕС, финанси, правосъдие и вътрешни работи и т.н.) може да се разчете като директна атака срещу националните правителства на ЕС.Похвалите от страна на ултрафедералистите не закъсняха. Ги Верхофстадт побърза да призове Юнкер и Европейската комисия да премахнат изцяло правилото за единодушие. Това е негова стара и изключително опасна теза.Юнкер обърна внимание и на предстоящите Европейски избори. Беше очевидно, че е притеснен. Това важи и за голяма част от политическите му съюзници. Неслучайно на няколко пъти изрази мнението си, че европейският бюджет трябва да бъде решен преди изборите за Европейски парламент. Изключително нагло предложение, имайки предвид кратките срокове, а и факта, че ако се случи, гласоподавателите няма да имат никакъв глас върху това как ще се харчат парите им в периода 2021-2027 (следващата многогодишна финансова рамка).Очевидно е, че политическите сили, които досега определяха дневния ред в ЕС и по-конкретно в Европейският парламент, са притеснени. На фона на социологическите проучвания, които показват, че следващият мандат на ЕП ще бъде първият, в който ЕНП и Социалистите няма да имат мнозинство, тревогата им е основателна. Ясно е, че европейските гласоподаватели искат промяна и „повече от същото“ няма да бъде печеливша формула. Това прозираше и в речта на Юнкер, като този път беше повече от ясно, че му липсва увереността, с която традиционно размахва пръсти и критикува политическите си противници.Може би това е и причината да се опита да заеме по-твърда позиция по миграционния въпрос. Имитация. Безкрайно закъсняла. Радвам се, че най-накрая бюрократите от Европейската комисия започнаха да се вслушват в това, което ние говорим от години. Както стана вече дума, нелегалната, неконтролирана миграция е най-големият проблем пред ЕС към момента.И ако трябва да посоча един позитивен аспект на представеното от Юнкер днешно „състояние на Съюза“, то това е обещанието да се затегнат външните граници на ЕС. Юнкер обеща да работи за допълнителни 10 000 гранични служители в ЕС до 2020 г. Също така подчерта и важността на това да се работи по-сериозно по връщането на нелегални имигранти.Всичко това би било прекрасно, ако в същата реч той не беше говорил и за прословутия механизъм за релокация на квотен принцип. Още веднъж Юнкер наблегна на това как трябва такъв механизъм да бъде приет. Явно уроците не са научени. Явно Европейската комисия ще продължава да пренебрегва волята на националните суверенни правителства на страните членки на ЕС.Както председателят на моята политическа група ЕКР Ришард Легутко правилно спомена: Меркел отвори границите. Вие обаче можехте да ѝ попречите. Ние сме съгласни с идеята за затягане на границите. Това можеше да се случи отдавна, вместо това прекарахме години да обсъждаме ненужни политики като релокацията.Разбира се, Юнкер обърна внимание и на Брекзит. Беше затвърдена позицията на Европейската комисия, че Великобритания няма как да се наслаждава на същите отношения с ЕС, като обаче изключва задълженията, които има към общността. И въпреки че похвали г-жа Мей за нейния план за Брекзит, не направи достатъчно, за да даде на преговорите така нужната инерция. Явно е, че е нужна политическа воля и отговорност и от двете страни, която да доведе до сделка, работеща за всички. С подкрепата си за плана „Мей“ (по известен като Chequers plan) Юнкер направи мечешка услуга на британския министър-председател, която в края на месеца ще се изправи срещу най-сериозната атака срещу нея в настоящия ѝ мандат. Само времето ще покаже какъв ще е изходът на вече баналната тема Брекзит. Личното ми мнение е, че трябва да запазим възможно най-близки отношения с британските ни приятели след излизането им от ЕС. Това е от изключителна важност за сфери като международната сигурност и търговия.Днес Юнкер се опита да остави своята следа. Неуспешно. Той ще остане в историята като председателя на Европейската комисия, по време на когото една от най-важните страни членки напусна общността. В началото на своят мандат той обяви, че това ще е Комисията на „последният шанс“. Е, провали се. В началото на своя анализ споменах, че Юнкер се опита да се хареса на всички. Не успя. Радвам се, че това е последната му реч за състоянието на съюза като председател на ЕК.Юнкер, Верхофстадт, Макрон ни предлагат ЕСССР. Не, благодаря.Сега идва времето на истински, смислени и дълбоки реформи в ЕС. Реформи, които да доведат до това взимането на решения да бъде на ниво най-близко до избирателите. Реформи, които да уважават националните правителства. Реформи, които да децентрализират ЕС. Реформи, които ще ни позволят да провеждаме по-ефективни политики.Колкото до Юнкер - пожелавам му приятно пенсиониране, сега ще може се наслади на елзаските специалитети и вино в Страсбург. Това знаем, че го може.  ", "date": "2018.09.20", "title": "Джамбазки: Последната реч на генералния секретар на ЦК на ЕСССР Жан-Клод Юнкер наподобява реч на Брежнев"}
{"url": "https://www.novinite.bg/articles/164795/Cacarov-predlaga-zavisheni-sankcii-za-proizvodstvo-na-nelegalni-cigari", "text": "Необходими са законови промени за борбата с нелегалните цигари. Това стана ясно на заседание на парламентарната комисията за борба със сивата икономика, на което беше и главният прокурор Сотир Цацаров.Както знаете, в последните месеци бяха разбити пет големи фабрики за производство на нелегални цигари, които генерират милиони печалби. Оказва се обаче, че според сега действащия Наказателен кодекс се наказва само съдържанието и продажбата на нелегални цигари, а не и тяхното производство.Именно затова главният прокурор Сотир Цацаров днес помоли депутатите да има промяна в закона, да се впише, че производството е наказуемо и да има завишаване на наказанията за производство на нелегални цигари. Освен това се предлага машините за производство на цигари да бъдат на регистрационен режим, защото се оказва, че в България има черен пазар на така наречените машини и дори изнасяме такива в чужбина.Депутатите приеха предложението, но помолиха главния прокурор и неговия екип да го изготвят писмено. Предложенията ще бъдат обсъдени отново в Народното събрание.", "date": "2018.09.20", "title": "Цацаров предлага завишени санкции за производство на нелегални цигари"}
{"url": "https://www.novinite.bg/articles/164791/Ministar-Angelkova-i-ministar-Petkov-podpisaha-sporazumenie-za-obuchenie-na-kadri-za-turizma", "text": "Министърът на туризма Николина Ангелкова и министърът на труда и социалната политика Бисер Петков подписаха споразумение за партньорство. С дейностите, заложени в документа, ще се подпомогне повишаването на квалификацията на работната сила с нужните знания и умения според търсенето на туристическия бранш. Туризмът е ключов икономически сектор, който създава около 13% от БВП на България и в него са заети близо 11% от всички работещи през миналата година, заяви министър Ангелкова. И коментира, че една от основните задачи е обезпечаването на бизнеса с квалифицирани кадри. Общо наетите в туризма и свързаните с него икономически дейности са повече от 335 хил. души през 2017 г., посочи още тя. Пилотният проект предвижда хора, регистрирани като безработни в Агенцията по заетостта да бъдат обучавани в Държавно предприятие „Българо-германски център за професионално обучение“, в центровете в Царево и Смолян, каза министърът. Средствата за квалификационните програми през тази година се отпускат от Националния план за действие по заетостта. Ще търсим възможност и за отпускането на целеви средства, с които да се осигури обучение както на безработни, така и на желаещи да се преквалифицират, информира още тя. Предстои да бъде създадена експертна група с представители на Министерството на туризма, Министерството на труда и социалната политика и Агенцията по заетостта, която ще подготви план за изпълнение на споразумението. В срок от два месеца след подписването на документа експертите трябва да са готови с предложенията си. Ще бъде проведена и разяснителна кампания за бизнеса, с която ще дадем изчерпателна информация как ще могат да се възползват от съвместната квалификационна програма, каза министър Ангелкова. До края на годината се предвижда да бъдат обучени около 250 души, като се очаква през следващата година техният брой да се увеличи, съобщи министър Бисер Петков. Той допълни още, че по последни данни около 20 хил. са незаетите места в сектор туризъм, което го нарежда на водещите места по потребление на работна сила. Министърът информира още, че през 2018 г. сезонно наетите работници от трети страни са двойно повече спрямо година по-рано, достигайки 7700. Продължителността на квалификацията ще бъде определена от центъра, а професиите, в които ще се обучават хората, търсещи работа са хотелиерство, ресторантьорство, кетъринг, камериер, портиер, пиколо, готвач, сервитьор, барман и други. След преминаване на обучителния курс ще бъде издавано удостоверение за професионална правоспособност. В обучаването на кадрите ще разчитаме и на практици от туристическия бранш, професионалисти от Испания и Португалия, съобщи министър Ангелкова. И уточни, че това е възможно благодарение на партньорски споразумения, които министерството има с подобни центрове от тези държави. Министър Ангелкова благодари на министъра на труда и социалната политика Бисер Петков за ползотворното партньорство и успешното сътрудничество. И допълни, че именно чрез съвместния ангажимент споразумението и пилотният проект са били подготвени в изключително кратки срокове. Благодаря на министъра и на колегите от Министерството на туризма за доброто взаимодействие, каза министър Петков. И пожела то да допринесе за още по-добри резултати в туризма.", "date": "2018.09.20", "title": "Министър Ангелкова и министър Петков подписаха споразумение за обучение на  кадри за туризма"}
{"url": "https://www.novinite.bg/articles/164776/Borisov-V-BSP-ima-razdvoenie-na-lichnostta-po-temata-za-Ungariya", "text": "„Раздвоението на личността се явява в БСП – партията, която издигна Радев. Защото Корнелия Нинова казва: „Ние подкрепяме Орбан”, а нейните депутати гласуваха за отнемането на право на глас на Унгария”. Това заяви премиерът Бойко Борисов преди неформалната среща на лидерите на ЕС в Залцбург. Думите му бяха в коментар на позицията, която страната ни трябва да изготви по въпроса за резолюцията на ЕП, с която Унгария може да бъде лишена от правото да гласува. Случаят е като ехо на случващото се в Полша, срещу която също има процедура по член 7 заради спорна реформа в правосъдието. Борисов коментира и критиките, които президентът Румен Радев отправя към правителството през последните дни. Някои от тях са свързани с новите министри на транспорта, вътрешните работи и регионалното развитие.„Питам един държавен глава не би ли трябвало да е баща на всички партии? Не би ли трябвало да е еднакво отдалечен от всички партии? Той има право на своето мнение. Аз ако почна за Пламен Узунов или за неговите съветници какви служители са? Това помага ли на институциите? Нима там, при него няма един, който беше застанал с хитлеристки поздрав?“, попита риторично премиерът.Той категорично заяви подкрепата си за новите министри и допълни, че те ще се справят добре с работата си.", "date": "2018.09.20", "title": "Борисов: В БСП има раздвоение на личността по темата за Унгария"}
{"url": "https://www.novinite.bg/articles/164796/DBG-Sas-sankciite-sreshtu-Orban-Evropa-dava-jalt-karton-na-Borisov", "text": "Движение България на гражданите подкрепя налагането на санкции от ЕС срещу едноличната политика на Виктор Орбан и остро се противопоставя на намерението на Обединените патриоти и ГЕРБ да наложат друго решение за страната. Санкциите са необходим отговор на действията на Орбан срещу върховенството на закона, гражданските свободи и демократичните принципи в Унгария. Всяка подкрепа за подобни политики, каквато вече ГЕРБ дадоха в ЕП, означава отклоняване на България от про-европейската й посока и отричане на основополагащи ценности, върху които е построен Европейския съюз. Ще изпаднем в европейска изолация, както стана със случая Скрипал, където бяхме срещу 2/3 от членовете на ЕС или след поклоните на Борисов пред Путин и метаните пред Ердоган.В същото време оценяваме действията по налагане на санкциите като закъснели. Заради забавената си реакция, се налага впечатлението за скрити мотиви на ръководството на ЕС, свързани с отказа на унгарския премиер да приеме мигранти от западна Европа. От ДБГ считаме, че Съюзът трябва да вземе незабавно решение за контрамерки, които да спрат мигрантското нашествие към Европа, като по този начин запазят европейското единство. Необходима е и преоценка на структурата на ЕС и олекотяване на процеса на взимане на подобни важни решения. Само съществени реформи могат да съхранят единството и сигурността на Съюза.Подчертаваме, че налагането на санкции срещу Виктор Орбан, е жълт картон за Борисов. Вместо категорична реакция, позицията на премиера е откорвено лицемерна– в Залцбург е за санкциите, в София е против. Няма съмнение, че действията на управляващото мнозинство от началото на мандата целят да заличат свободните медии в България, да подчинят всички нива на съда и прокуратурата и да концентрират цялата власт в ръцете на министър-председателя. Ако Правителството не спре незабавно да овладява независимите институции в страната, които уж трябва да го контролират, България също ще претърпи санкции от Съюза.В тази критична ситуация ДБГ призоваваме десницата и цялата демократична общност да осъществим единен отпор срещу всяко действие на управляващите под диктовката на Кремъл, което може да промени евроатлантичеката ориентация на България.", "date": "2018.09.20", "title": "ДБГ: Със санкциите срещу Орбан Европа дава жълт картон на Борисов"}
{"url": "https://www.novinite.bg/articles/164799/Uvelichavat-se-prihodite-ot-chujdestranni-turisti", "text": " \r\nНад 2 млрд. евро са приходите от международен туризъм у нас за първите седем месеца от настоящата година. Ръстът е с 8,1% в сравнение със същия период на 2017 г., сочат последните данни на Българската народна банка (БНБ).\r\n \r\nПрез двата летни месеца юни и юли постъпленията от чуждестранни туристи възлизат на 1,2 млрд. евро, което е ръст от 6,4 на сто, съпоставено със същите месеци на миналата година. Само за месец юли приходите от международните туристически пътувания надхвърлят 730 млн. евро, като се увеличават с 5,3% спрямо съответния месец на предходната година.\r\n \r\n\"Данните за приходите от чуждестранни посещения са поредното доказателство, че туризмът в България се развива изключително успешно. Те показват, че съвместните усилия на туристическата администрация, бранша и местните власти позиционират страната ни сред дестинациите, предпочитани от туристите за почивка и екскурзия\", коментира министър Николина Ангелкова.\r\n", "date": "2018.09.20", "title": "Увеличават се приходите от чуждестранни туристи"}
{"url": "https://www.novinite.bg/articles/164770/Dragomir-Stojnev-Ostavkata-na-tretiya-kabinet-na-Borisov-shte-otprishti-procesa-po-ozdravyavane-na-darjavata", "text": "„Това не е поредният цикъл на политическа криза, който е характерен за всички управления на ГЕРБ. Това е перманентна правителствена криза, време на разпад на държавата,  никакви оставки и показни акции няма да променят факта, че държавата е изконсумирана и на практика липсва“. Това каза зам.-председателят на ПГ на \"БСП за България“ Драгомир Стойнев от парламентарната трибуна.  Той заяви, че вече 10 години държавата е под атаките на Троянския кон на ГЕРБ, демонтирана отвътре, изяждана, разпределяна, преразпределяна, преправяна- така че да отговори на интереса на определени хора. „Целта е ясна – пари, с които да се купи още власт и власт, с която да се отклоняват още пари“, убеден е Стойнев. Той коментира, че изчерпването на всички системи, които организират и гарантират сигурността, здравето, благоденствието, развитието на нацията е факт. Народният представител каза още, че исканите от премиера оставки, среднощните коалиционни заседания, опозиционното репчене на едни министри и каските на други министри изглеждат нелепо и жалко . „След този дебат, имената нямат никакво значение. Те ще изпълняват същата политика и ще се подчиняват на същата воля. И тези са отгледани от малки и хранени от ГЕРБ като предишните“, заяви още Драгомир Стойнев. Той смята, че промяната на министрите не означава промяна на политиката и на виждането за развитие на България. „Центърът е един  и политиката е същата – използване на обществен и национален ресурс за облагодетелстване на определена политико-икономическа група, непрозрачно разпределение на ресурси, отказ от подкрепа за икономиката, срив в здравеопазването и социалните системи. С една дума- власт до изчерпване на националния потенциал“, каза още зам.-председателят на ПГ на \"БСП за България\".  Той бе категоричен, че изходът е оставка на правителството и смяна на модела на управление. Стойнев каза още, че вече 10 години действията на ГЕРБ не стигат по-далеч от виртуозното управление на обществени поръчки и изразходването на готови публични пари. Народният представител добави, че ГЕРБ не може да се самопромени и да сложи край на политиката на консумацията, затова трябва да си отиде. „Ние, социалистите в парламента, както и хората, които ни подкрепят, нямаме колебание относно необходимостта от смяна на модела. Оставката на третия кабинет на Борисов ще отприщи процеса по оздравяване на държавата. Всички сметки по отлагане на този процес са вредни за българските граждани“, завърши Драгомир Стойнев.", "date": "2018.09.20", "title": "Драгомир Стойнев: Оставката на третия кабинет на Борисов ще отприщи процеса по оздравяване на държавата"}
{"url": "https://www.novinite.bg/articles/164797/Rumen-Radev-udostoi-poslanika-na-Polsha-u-nas-Kshishtof-Kraevski-s-orden-Stara-planina-parva-stepen", "text": "Президентът Румен Радев удостои на церемония в Гербовата зала на „Дондуков“ 2 посланика на Полша у нас Кшищоф Краевски с орден „Стара планина“ първа степен. Висшето държавно отличие се връчва за заслугите на дипломата за задълбочаването и развитието на двустранните отношения между България и Полша. Президентът Радев отбеляза, че връченият най-висш държавен орден е израз на благодарност за дейността на посланик Краевски и на значението, което страната ни отдава на сътрудничеството с Република Полша. „Още от първите дни на назначаването на посланик Краевски в България през 2014 г. ние започнахме да работим заедно, тогава аз като командир на българските Военновъздушни сили“, каза Румен Радев. Президентът допълни, че в резултат на конструктивната работа с полския дипломат са били постигнати високи резултати във военни учения, пребазирания на полските ВВС у нас, съвместна охрана на българското небе за продължителен период от време. „Тогава беше постигнато изключително ниво на сътрудничество и приятелски отношения не само между българските и полските летци и авиационни специалисти, но и между представителите на другите видове въоръжени сили“, заяви в речта си държавният глава. Президентът Радев изрази задоволството си от активните двустранни връзки на най-високо политическо ниво, а така също и в областта на туризма, образованието, науката, културата. „Самият факт, че броят на полските туристи расте всяка година и вече е над четиристотин хиляди души, е достатъчно показателен“, заяви по време на церемонията президентът и допълни, че Полша е на първо място в Европейския съюз по брой студенти, които изучават български език в седемте водещи полски университета. От своя страна посланик Краевски започна речта си като рецитира на перфектен български език стихотворението на Ран Босилек „Я кажи ми, облаче ле бяло“. „Това стихотворение на българския поет ми беше известно още когато пристигнах тук като генерален консул на Полша, и въпреки че през последните двадесет години съм го чувал многократно, разбирам неговата същност едва днес, когато си тръгвам от България“, заяви полският дипломат по време на тържествената церемония Кшищоф Краевски заяви, че за него е голяма чест да получи висшето държавно отличие и посочи, че с края на мандата му като посланик у нас приключва един много важен етап от неговия живот. „Ще се сбогувам със страната, която се превърна в мой втори дом“, каза Кшищоф Краевски и допълни, че времето на престоя му у нас се е характеризирал с много висока динамика на двустранните отношения на високо ниво. „По време на мандата ми Полша доказа, че е приятел на България като последователно подкрепяхме кандидатурата на България за членство в Шенгенското пространство, като сме и близки партньори в ЕС и НАТО“,  заяви още посланикът. Дипломатът завърши приветствието си като поднесе специални благодарности на своята съпруга и дъщеря за любовта и подкрепата им, която е получавал винаги от тях. ", "date": "2018.09.20", "title": "Румен Радев удостои посланика на Полша у нас Кшищоф Краевски с орден „Стара планина“ първа степен"}
