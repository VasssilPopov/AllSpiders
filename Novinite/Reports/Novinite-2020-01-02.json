{"url": "https://www.novinite.bg/articles/184180/Otkriha-izcheznala-balgarka-v-apartament-v-Berlin", "text": "17-годишната Михаела Миткова Михалева от Камено обявена за общодържавно, а впоследствие и за международно издирване, е открита от немските полицейски служби в апартамент в берлинския квартал „Шпандау” в добро физическо и психическо състояние. Момичето е изведено от квартирата, обитавана от приятеля й и семейството му, като е настанена в социален дом в Берлин.Припомняме, че момичето бе в неизвестност от 6 декември миналата година, когато сутринта заявила на близките си, че отива на училище, но повече не се прибрала. Няколко седмици по-късно – на 30 декември ОДМВР – Бургас бе алармирана за и изчезването на второ момиче от Камено – 17 годишната Михаела Янкова Иванова. Същата благодарение действията на служители от група „Издирване” към отдел „Криминална полиция” при ОДМВР – Бургас и служители от Районно управление – Камено бе открита в бургаския комплекс „Меден Рудник” на 31 декември в добро физическо и психическо състояние. Същата бе предадена на родителите си.", "date": "2020.01.02", "title": "Откриха изчезнала българка в апартамент в Берлин"}
{"url": "https://www.novinite.bg/articles/184200/Katastrofa-s-dva-avtobusa-v-Plovdiv-peshehodka-postrada-tejko", "text": "Пешеходка пострада тежко след инцидент с два автобуса на градския транспорт в Пловдив. Те се движили един зад друг по булевард \"Руски\". Шофьорът на първия автобус видял в последния момент пресичащата на пешеходна пътека жена, след което спрял рязко. Шофьорът на втория автобус не успял да спре и се ударил в първия. При инцидента е пострадала и пътничка в единия от автобусите. При рязкото спиране тя наранила лицето си.", "date": "2020.01.02", "title": "Катастрофа с два автобуса в Пловдив, пешеходка пострада тежко"}
{"url": "https://www.novinite.bg/articles/184186/Dete-e-s-tejka-travma-sled-kato-roditelite-mu-palili-piratki", "text": "През тежко новогодишно дежурство са преминали лекарите от УМБАЛ \"Пирогов\", предаде . \"Има сравнително увеличение на болните - 20 % повече в сравнение с предишни години\", заяви на брифинг д-р Сергей Илиев, дежурен шеф екип на спешния хирургичен кабинет в УМБАЛ \"Пирогов\". \"Общо преминалите са 730 души, а от тях децата са 240. На 31 декември през нощта и на 1 януари сутринта са преминали пациенти след употреба на алкохол, битови инциденти, след катастрофи и използване на пиротехнически изделия\", каза още той.\"7 души са пострадали от пиротехнически изделия, сред които е и 3-годишно дете с ушна травма. Детето е прието в Клиниката по изгаряния. Инцидентът се е разиграл в Ихтиман - в двора на къща родителите на момиченцето и техни близки са запалили пиротехнически изделия. При гръмването детето е било ранено. Ухото е със сериозна травма\", разкри д-р Илиев.\"След алкохолно натравяне са преминали 5 момчета и 3 момичета - непълнолетни. Между 1,5-2 промила е била алкохолната им проба\", допълни той.\"80 пациенти са приети с мозъчно-черпни травми. 11 души са оперирани – повечето от тях след преяждане и алкохолни натравяния\", коментира дежурният от \"Пирогов\".\"Трима от шестимата блъснати пред столично заведение са ранени - двама от тях са настанени с травми на крайниците, третият е бил един от охранителите и е отказал да бъде настанен в болница. Той е с комоцио\", разкри дежурен шеф екип на спешния хирургичен кабинет. \"250 болни са преминали през травматологичен кабинет, от тях 8 души са оперирани. 150 души са преминали през детското отделение. Вечерта на 31 декември е оперирано 11-годишно момче с изкючително рядко онкологично заболяване. Детето е прието в много тежко състояние, а болестта се установява след множество изследвания\", завърши д-р Сергей Илиев. ", "date": "2020.01.02", "title": "Дете е с тежка травма, след като родителите му палили пиратки"}
{"url": "https://www.novinite.bg/articles/184183/8-godishno-dete-se-napi-s-vino-na-Nova-godina-v-bolnica-e", "text": "Дете на 8 години е прието по спешност в болницата в Добрич заради натравяне с алкохол на Нова година. Постъпило е в болницата в 2,30 часа. Било е на гости на баба си и дядо си. Точно в полунощ възрастните излезли да гледат от терасата празничните илюминации на площада, а през това време детето надигнало бутилката с вино. Консултирано е с токсиколог, направен му е скенер на главата. За кратко е престояло в реанимацията. В момента е настанено в детско отделение в добро състояние, без опасност за живота, като лечението му продължава, уточняват от болницата. Още един случай на алкохолно опиянение е регистриран в спешното в Добрич. Става въпрос за 65-годишен мъж, който е прегледан, но не е хоспитализиран.", "date": "2020.01.02", "title": "8-годишно дете се напи с вино на Нова година, в болница е"}
{"url": "https://www.novinite.bg/articles/184203/Sled-signala-na-Kovacheva-Prokuraturata-v-Tarnovo-se-samosezira-po-sluchaya-v-Doma-za-hora-s-demenciya", "text": "Омбудсманът Диана Ковачева сезира главния прокурор Иван Гешев с искане да бъде извършена проверка в Дома за пълнолетни лица с деменция в село Горско Косово. Внезапна проверка на експертите на обществения защитник през декември миналата година констатира изключително лоши условия, при които живеят хората, настанени в социалната институция, съобщиха от пресцентъра на Омбудсмана.„Към момента са настанени 57 лица, при капацитет 60 (мъже и жени). Голяма част от тях са на легло, повечето от тях са в кахексия и обездвижени\", пише омбудсманът. Установен е случай на скоро настанен човек с декубитални рани, които не са обработени в продължение на 4 дни поради отсъствие на медицинската сестра. Най-притеснителен, според обществения защитник, е фактът, че от началото на 2019 г. до момента на проверката има 24 смъртни случая в дома. При проверката си експертите установяват лоши санитарно-битови условия за живот за настанените и пренаселеност. Домът има два санитарни възела и един душ за всички. Коридорът на спалните помещения е отделен от административната част с решетка, която е заключена. Министър Деница Сачева обяви, че социалното министерство започва проверка на случая. По нейна информация са изпращани препоръки към дома през 2013 година. Министърът няма данни дали оттогава дали домът е бил проверяван, съобщи БГНЕС.Окръжната прокуратура във Велико Търново се самосезира по случая, предаде bTV. Започнала е проверка в дома, а до утре на обяд ще има и конкретни резултати. По първоначална информация не са получавани сигнали за лоши условия и унизително отношение в дома. За БНР кметът на Сухиндол Пламен Чернев заяви, че за болните се полагат нужните грижи, а община Сухиндол няма средства за разширение на дома и подобряване на условията. Чернев и директорката на дома Вера Дукова си обясняват високата смъртност с лошото здравословно състояние на хората. \"Не съм съгласна с констатациите на органите на омбудсмана. Смятам, че каквото е по нашите възможности, обгрижването на хората е направено. Имаме 24-часово медицинско присъствие\", коментира Дукова.", "date": "2020.01.02", "title": "След сигнала на Ковачева: Прокуратурата в Търново се самосезира по случая в Дома за хора с деменция"}
{"url": "https://www.novinite.bg/articles/184204/Naprolet-Ukrepvat-svlachishteto-pod-Asenova-krepost-s-460-000-lv", "text": "Пътят освен, че води до историческата забележителност Асенова крепост е и единственият начин да се стигне до планинските села Лясково, Яврово и Добралък. И до днес хората от тези населени места с ужас си спомнят за предишните свлачища, които ги откъснаха от света с дни. Асен Бойков, собственик на хотел в с. Лясково: Обикаляхме минавахме през хижа Здравец и къде ли не това е с около 30 км се увеличава път, но там пътя е черен, там може само с джип . Това е третото, може би, свлачище и ще има още такива.Михаела Камбарова, ст.специалист с. Лясково, община Асеновград: Това свлачище ни създава проблеми. Сега като почне и снеготопенето ще стане още по-страшно. Средствата за укрепването на свлачището под Асенова крепост вече са осигурени от държавата, което дава надежда на хората от трите планински села.Михаела Камбарова, ст.специалист с. Лясково,община Асеновград: Имаме надежда вече щом парите са отпуснати да стане. Преди същинската работа обаче трябва да се изработи проект и да бъде избран изпълнител.Стоян Димитров, зам.-кмет на Асеновград: С подпорна стена, с анкери, които стигат чак долу до скалата, която е отдолу, да се укрепи езика на свлачището, отгоре е предвидена мантинела и ограда. От двете страни на свлачището предстои да бъдат поставени светофарни уредби, с които да се регулира движението. Стоян Димитров, зам.-кмет на Асеновград: Светофарите ще бъдат сложени на близо 150 м. От едната и от другата страна, преди същинския участък, който е затворен. Укрепителните работи ще започнат най-рано напролет.", "date": "2020.01.02", "title": "Напролет:  Укрепват свлачището под Асенова крепост с 460 000 лв."}
{"url": "https://www.novinite.bg/articles/184205/Vazstanovena-e-rabotata-na-TELK-Lovech", "text": "Възстановена е работата на ТЕЛК - Ловеч от днес, съобщи за БТА д-р Цветомила Дудевска, директор на Специализираната болница за активно лечение на белодробни болести в Троян. Троянското лечебно заведение вече ще администрира комисията. От утре /3 януари/ ще започне работата с пациенти по график. Председател на новата ТЕЛК ще е д-р Правда Генова, която бе временно изпълняваща длъжността на закритата на 18 декември комисия в Ловеч. Запазва се и останалият състав на комисията. \"До края на днешния ден ще бъде възстановен достъпът до информационната система на НЕЛК, за да се изготвят решенията. Всички граждани ще бъдат обслужени своевременно, няма да има никакви препятствия за това\", добави д-р Дудевска. ТЕЛК - Ловеч преустанови работа, след като на 16 декември миналата година всички членове на комисията подадоха молби за напускане, заради завръщането на работа на председателя д-р Донка Минкова, обвиняема във вземане на подкуп за издаване на ТЕЛК-решения. На 17 декември съставът на комисията беше освободен от работа, а няколко дни по-късно ТЕЛК - Ловеч беше официално закрит със заповед на Регионалната здравна инспекция, съгласувана с Министерството на здравеопазването. Новата ТЕЛК ще заседава основно в Ловеч, на досегашното си място.", "date": "2020.01.02", "title": "Възстановена е работата на ТЕЛК - Ловеч"}
{"url": "https://www.novinite.bg/articles/184181/110-novi-knigi-po-lavicite-na-chitalishtnata-biblioteka-v-Dolna-Studena", "text": "С поредното сериозно попълнение от книги започва новата година читалището в Долна Студена. По рафтовете в библиотеката ще заемат място нови 110 произведения Закупуването им стана възможно след спечелването на проект „Българските библиотеки – съвременни центрове за четене и информираност“. Книгите вече са вписани в библиотечните регистри и са предоставени в заемната на библиотеката. „Близо половината от закупената литература е с детска тематика или книги, задължителни за прочит от учениците в началния и средния курс. Повечето от редовните ни читатели са деца и ученици“, разказва секретарят на читалищното настоятелство Ивелина Анчева. Стойността на закупените книги е за близо 1200 лева. Вкусовете на читателската аудитория ще бъдат напълно задоволени и с най-новите бестселъри от световната и българската литература. На разположение са и много исторически романи, които набират все по-голяма популярност сред любителите на писаното слово. Любопитен факт е, че преподавателки от детската градина редовно посещават читалищната библиотека, за да заемат книги с детски приказки, които ги четат на малките палавници. „Опитваме се да събудим интереса към книгите още от най-ранна възраст. Децата редовно посещават библиотеката в навечерието на празници. Така те се запознават не само с българските традиции, но и научават любопитни подробности за характерни местни обичаи и обреди“, допълва Ивелина Анчева. Според нея проектът за подпомагане на читалищата в малките населени места трябва да продължи да се развива. Това е една от съществените стъпки не само за обновяването на книжния фонд, но и добра възможност за предизвикване на читателския интерес.", "date": "2020.01.02", "title": "110 нови книги по лавиците на читалищната библиотека в Долна Студена"}
{"url": "https://www.novinite.bg/articles/184168/Kovacheva-sezira-Geshev-za-24-smartni-sluchaya-v-Dom-za-hora-s-demenciya", "text": "Проверка на експерти на обществения защитник констатира изключително лоши условия на живот в социалната институция в с. Горско Косово.Омбудсманът Диана Ковачева сезира главния прокурор Иван Гешев с искане да бъде извършена проверка в Дом за пълнолетни лица с деменция в с. Горско Косово. Внезапна проверка на експертите на обществения защитник през декември м.г. констатира изключително лоши условия, при които живеят хората, настанени в социалната институция, съобщиха от кабинета на омбудсмана.„Към момента са настанени 57 лица, при капацитет 60 (мъже и жени). Голяма част от тях са на легло, повечето от тях са в кахексия и обездвижени. Националният превантивен механизъм - НПМ (дирекция към омбудсмана, която проверява всички институции, в които са настанени деца и лица, без да могат да напускат доброволно като затвори, интернати, социални домове за деца и възрастни, психиатри, центрове за нелегални мигранти и бежанци) установи случай на скоро настанено лице с декубитални рани, които не са обработени в продължение на 4 дни поради отсъствие на медицинската сестра“, пише в писмото си до главния прокурор доц. Ковачева. И още - в резултат на проверката и проведените разговори с лица, настанени в институцията, е установено наличие на системно неглижиране на техните потребности.„Независимо, че през 2013 г. екип на НПМ е проверявал този дом и е отправил препоръки към Министерство на труда и социалната политика и към кмета на община Сухиндол за подобряване на предоставяната грижа, в настоящата проверка констатациите са сходни“, пише в сигнала си до главния прокурор омбудсманът.Най-притеснителен, според обществения защитник, е фактът, че от началото на 2019 г. до момента на проверката има 24 смъртни случая в дома.„Като омбудсман считам, че това представлява голям процент починали от общия брой настанени лица, дори като се вземе предвид спецификата на заболяванията им“, посочва доц. Ковачева.При проверката си експертите установяват лоши санитарно-битови условия за живот за настанените и пренаселеност. Друга констатация на проверяващия екип е свързана с недостатъчна площ в стаите спрямо броя на настанените, както и липса на лично пространство. Домът има два санитарни възела и един душ за всички лица. Коридорът на спалните помещения е отделен от административната част с решетка, която е заключена. В разговор с директора на ДПЛД той посочва, че коридорът и вратата към двора са заключени през по-голямата част от деня. Лицата, които се движат самостоятелно, излизат навън само с придружител.Екипът на омбудсмана определя описаните обстоятелства като унизително отнасяне спрямо настанените, което е недопустимо при предоставяне на социална услуга за пълнолетни лица с деменция. Екипът смята, че има предпоставки за увреждане на физическото и психично здраве на настанените лица поради обстоятелството, че няма възможност за постоянно наблюдение в стаите, тъй като мониторът е в кабинета на управителя. Над леглата е имало алармени звънци, повечето от които към момента не работят. Това намалява гаранцията за сигурност на лицата и своевременната реакция на персонала.„С оглед на гореизложеното, в качеството си на Национален превантивен механизъм по смисъла и в съответствие с Факултативния протокол към Конвенцията на Организацията на обединените нации против изтезанията и други форми на жестоко, нечовешко или унизително отнасяне или наказание, считам, че установеното системно неглижиране на потребностите на настанените в дома лица нарушава чл. 16, ал. 1 на Конвенцията против изтезания и други форми на жестоко, нечовешко или унизително отнасяне или наказание, а именно: „Всяка държава - страна по конвенцията, се задължава да предотвратява на териториите под нейна юрисдикция други прояви на жестоко, нечовешко или унизително отнасяне или наказание, които не влизат в определението за изтезание, съдържащо се в чл. 1, когато те са извършени от държавен служител или друго официално действащо лице или по негово подстрекателство, или с негово явно или мълчаливо съгласие. В частност задълженията, съдържащи се в чл. 10 , 11, 12 и 13, се прилагат, като терминът „изтезание“ се заменя с „други форми на жестоко, нечовешко или унизително отнасяне или наказание.“В тази връзка, пише доц. Ковачева, на основание чл. 19, ал. 1, т. 13 от Закона за омбудсмана, се обръщам към Вас с предложение да разпоредите проверка в Дома за пълнолетни лица с деменция - с. Горско Косово, община Сухиндол, с цел предотвратяване на унизително отношение към настанените лица и гарантиране на нормални условия за живот.Омбудсманът е сезирала за случая кмета на общината инж. Пламен Чернев, доставчик на социалната услуга и Министерството на труда и социалната политика.", "date": "2020.01.02", "title": "Ковачева сезира Гешев за 24 смъртни случая в Дом за хора с деменция"}
{"url": "https://www.novinite.bg/articles/184176/Premierat-se-sreshtna-s-kmeta-na-Botevgrad-zaradi-vodnata-kriza", "text": "Министър-председателят Бойко Борисов се срещна с кмета на Ботевград Иван Гавалюгов по повод водоснабдяването в града. Градоначалникът запозна премиера с проблемите и реалната ситуация с водата в района. Ботевград се водоснабдява от язовир „Бебреш“.В рамките на разговора министър-председателят Борисов разпореди на министъра на земеделието, храните и горите Десислава Танева да провери местния ВЕЦ „Бебреш“ дали работи извън обхвата на своето разрешително, издадено от „Басейнова дирекция“. А на регионалния министър Петя Аврамова премиерът разпореди да окаже съдействие на местната управа на Ботевград по отношение на ВиК мрежата. По време на срещата бе изтъкнато, че към настоящия момент няма непосредствена опасност от режим на водата в Ботевград. През последните месеци ВиК екипите са предприели активни действия по ремонт на ВиК мрежата в града, в резултат на което загубите на вода са намалели с 6% за последния месец.„Разпоредил съм наблюдението на язовир „Бебреш“ да продължи ежедневно, за да се гарантира вода за жителите на района“, категоричен бе премиерът Борисов в разговора си с Иван Гавалюгов. Към момента полезният обем на водата в язовир „Бебреш“ е почти 1 500 000 куб. метра като среднодневно от него се черпят около 14 хиляди куб. метра. Това означава, че водоподаването е осигурено за поне близо 4 месеца, бе подчертано по време на срещата.", "date": "2020.01.02", "title": "Премиерът се срещна с кмета на Ботевград заради водната криза"}
{"url": "https://www.novinite.bg/articles/184184/Informaciya-ot-EVN-Balgariya-za-potreblenieto-na-elektroenergiya-po-novogodishnite-praznici", "text": "Оперативните данни на EVN България показват, че в периода 30 декември 2019 – 1 януари 2020 г. клиентите са консумирали общо 89 681 MWh (мегаватчаса) електроенергия. Тези стойности надвишават потреблението от същия период година по-рано, когато са били консумирани общо 84 651 МWh. Върховият товар по електроразпределителната мрежа е регистриран вечерта на 31 декември 2019 г., когато е бил 1758 MW (мегавата), сочат диспечерските данни на дружеството. За сравнение върховият товар за този период година по-рано е регистриран също на 31 декември и е бил 1698 MW (мегавата). Посочените диспечерски данни не могат да се отнесат автоматично към всеки отделен случай, тъй като консумацията при всеки клиент е индивидуална. ЕVN България напомня, че традиционно месец декември се характеризира с повишена консумация на електроенергия спрямо ноември. Тази тенденция е по-изразена по време на коледните и новогодишни празнични и почивни дни. Всеки клиент може периодично да следи своята консумация на електроенергия чрез сверяване данните от измервателния уред (електромер).", "date": "2020.01.02", "title": "Информация от EVN България за потреблението на електроенергия по новогодишните празници"}
{"url": "https://www.novinite.bg/articles/184201/Nyama-opasnost-ot-voden-rejim-v-morskata-stolica", "text": "Няма опасност от воден режим в Бургас и Варна. Язовир „Камчия“, който захранва двата областни града с вода може да осигури водоснабдяване до края на годината, съобщиха от ВиК – Бургас. В момента в язовира има 160 млн. куб. м вода, което на практика е над 65% от общия му обем. Водата от него отива за питейно – битови нужди. Нивото на язовира се следи денонощно от водното дружество.", "date": "2020.01.02", "title": "Няма опасност от воден режим в морската столица"}
{"url": "https://www.novinite.bg/articles/184206/GRAFIKI-Slavi-Trifonov-se-pohvali-7-8-TV-izduha-po-rejting-bTV-BNT-i-Nova-navrah-NG", "text": "Лидерът на политическия проект \"Няма такава държава\" Слави Трифонов се похвали със сериозен успех. Наистина сериозен и подплатен с доказателства. Слави пусна графики и обясни, че телевизията му 7/8 ТВ е надвила по рейтинг трите водещи до момента телевизии -  bTV, БНТ и Нова тв. Постижението е страхотно, превид факта, че каналът на Слави е в ефира от няма и 2 месеца.", "date": "2020.01.02", "title": "(ГРАФИКИ) Слави Трифонов се похвали: 7/8 ТВ издуха по рейтинг bTV, БНТ и Нова навръх НГ"}
{"url": "https://www.novinite.bg/articles/184170/Nyu-Jork-Tajms-Balgariya-ne-e-gotova-ako-bade-raztresena-ot-moshtno-zemetresenie", "text": "От Букурещ до София и из балканските страни поредица правителства не съумяват да обърнат внимание на рисковете за сградите при земетресение. Това констатира \"Ню Йорк Таймс\" в статия със заглавие \"Уроците от албанското земетресение - Балканите не са готови за Голямо Земетресение\".Вестникът припомня за земния трус на 26 ноември в Албания с магнитуд 6,4, причинил смъртта на над 50 човека и наранявания на стотици и оставил хиляди без покрив. Тази трагедия отправя ясно предупреждение към региона, който в миналото е бил поразяван от много по-силни земетресения, а експерти твърдят, че балканските страни са неподготвени за следващ голям трус.Според тях властите в региона са окуражавали строителния бум от 90-те години през прехода от комунизъм към капитализъм, при което стандартите за безопасност често са били измествани от стремежа към бърза печалба. В резултат милиони хора обитават жилища, които едва ли ще издържат голямо земетресение, пише \"Ню Йорк таймс\".Изданието цитира Матей Сумбасаку, основател на Re:Rise - първата румънска НПО, специализирана в намаляване на сеизмичния риск, - който казва, че само в Букурещ има 349 високорискови постройки, които вероятно ще рухнат при силно земетресение. Голяма част от тях са в жилищни комплекси. Стотици други сгради биха получили големи повреди.\"Ню Йорк таймс\" припомня за двете опустошителни земетресения през 20-ия век в планината Вранча, Източна Румъния - през 1940 г. с магнитуд 7,4 и на 4 март 1977 г. с магнитуд 7,2. При втория земен трус се срутват над 30 високи сгради в Букурещ, загиват около 1580 човека и близо 11 хиляди са ранени.В текста на статията се припомня за земетресението в българския град Стражица през 1986 г. с магнитуд 5,7, причинило сериозни разрушения и оставило хиляди хора без дом. Цитира се експерт от софийския Университет по архитектура, строителство и геодезия (УАСГ), според когото България е може би по-добре подготвена от някои от съседите си, но опасения пораждат новопостроените сгради. По думите му приземните етажи на някои от новите сгради са превърнати в магазини и на покривите е добавен допълнителен етаж, което е риск при земетресение.В телефонното си интервю пред вестника Петър Павлов, директор на Националния център по сеизмично инженерство към УАСГ, призовава в България да бъде създадена национална сеизмична лаборатория със задачата да проверява устойчивостта на сградите при земетресения. В статията на \"Ню Йорк таймс\" се привежда историята на земните трусове по адриатическото крайбрежие от Хърватия през Черна гора до Албания и в днешната Северна Македония. Цитират се и мненията на специалисти по сеизмичната активност на района.", "date": "2020.01.02", "title": "Ню Йорк Таймс: България не е готова, ако бъде разтресена от мощно земетресение"}
{"url": "https://www.novinite.bg/articles/184192/Kupenite-e-vinetki-za-2019-g-sa-za-nad-392-mln-lv", "text": "Електронните винетки, купени от български и чуждестранни собственици на леки или тежки превозни средства през 2019 г., са на стойност над 392 млн. лв. Това е с около 35 млн. лв. повече от постъпленията от винетни стикери през 2018 г. Към приходите от такси за ползване на платената пътна мрежа трябва да се прибавят и над 7 млн. лв. от санкции - компенсаторни такси и глоби. Общо 8,233 млн. броя е-винетки са купени през цялата 2019 г., от които близо 6 млн. бр. са за леки автомобили. Още над 200 000 собственици на пътни превозни средства имат е-винетки, отпуснати от Агенцията за социално подпомагане. Приходите от леки автомобили за ползване на пътната мрежа са близо 270 млн. лв., а от тежките автомобили – около 122 млн. лв. Камионите и автобусите са предпочитали дневни е-винетки, особено тези с чуждестранна регистрация, за които България е само част от маршрута им. Шофьорите на леки автомобили са предпочитали седмични е-винетки, следвани от годишни и от месечни. Уикенд винетката, която за първи път беше въведена през 2019 г., е избрана от малко над 600 хил. души. Близо половината от тях са шофьори на превозни средства с чуждестранна регистрация, като от тях най- много са от Румъния и от Германия, следвани от Гърция. Българските собственици или ползватели на пътни превозни средства са купили над 5 млн. бр. е-винетки от всички над 8 млн. бр., като за леки автомобили са били повече от 4 млн. бр. Те са били на стойност близо 234 млн. лв. от всичките над 317 млн. лв. платени за е-винетки от български ползватели. Февруари е месецът, в който са купени най-много е-винетки от български шофьори – над 700 хил. бр. Общо през първите два месеца на годината над 1,434 млн. броя превозни средства с българска регистрация са получили правото да ползват платената пътна мрежа срещу 117 млн. лв. За цялата 2019 г. за леки и тежки автомобили с чуждестранна регистрация са купени близо 3 млн. е-винетки на стойност 79 млн. лв. Най-голям е бил интересът през летните месеци – юли и август. Броят на е-винетките, получени от пътни превозни средства с чужда регистрация през юли е повече от тези, купени за пътни превозни средства с българска регистрация. Общо близо 1 млн. е-винетки са продадени на чужденци за двата месеца, на стойност повече от 21 млн. лв. От всички пътни превозни средства с чуждестранна регистрация, най- много е-винетки са купили тези от Турция, Румъния, Гърция и Германия. Българските камиони и автобуси са взели над 1,2 млн. броя е-винетки за цялата 2019 г. на стойност над 83 млн. лв., тези от Турция – над половин милион е- винетки за близо 17 млн. лв. Румънските превозни средства са най- многобройните от всички с чуждестранна регистрация, платили за ползване на пътната мрежа, но сред тях преобладават леките автомобили – близо 600 хил. броя е-винетки на стойност над 10 млн. лв. Цените на е-винетките за 2020 г. остават същите като през 2019 г. След въвеждането на тол системата пътните превозни средства с обща технически допустима максимална маса над 3,5 т ще преминат от винетна такса на тол такса т.е. ще плащат за ползване на пътната мрежа на база на изминато разстояние.   Напомняме на потребителите да бъдат внимателни при въвеждането на данните на автомобила и периода на валидност на новата е-винетка. Електронната система не позволява корекции в случай на грешки. На сайта www.bgtoll.bg в секцията “Въпроси и отговори“ има подробни указания за плащането на пътната такса. Необходимо е потребителите внимателно да преглеждат и проверяват въведената от тях или от съответния служител информация преди да потвърдят финалното плащане за електронната винетка. Отговорността за попълване на коректна информация за номер на пътното превозно средство, категорията му и периода на валидност на винетката е на собственика или ползвателя му. В случай на неправилно декларирани данни се счита, че не е заплатена дължимата винетна такса за съответния автомобил. Kорекции заради грешно въведени данни в системата не се допускат. Вписването на регистрационния номер може да бъде както на кирилица, така и на латиница, но трябва да съответства на символите в самия регистрационен номер. Въвеждат се само букви и цифри. Символите 0 (нула) и О (буква О) не са взаимозаменяеми. В случай, че регистрационният номер съдържа тире, точка или интервал, те не се въвеждат. На сайта www.bgtoll.bg може да се провери валидността на е-винетките – както на купените от собствениците или ползвателите на превозни средства, така и на отпуснатите чрез Агенцията за социално подпомагане, а също и на тези, в случай на пререгистрация на автомобила.", "date": "2020.01.02", "title": "Купените е-винетки за 2019 г. са за над 392 млн. лв."}
{"url": "https://www.novinite.bg/articles/184197/Mashtabna-akciya-sreshtu-nezakonnoto-sahranenie-i-obrabotka-na-bokluk-v-Pleven", "text": "\r\nМащабна акция срещу незаконното съхранение и обработка на боклук провеждат МВР и прокуратурата в Плевен и региона.В този момент се очаква главният секретар на МВР и Окръжният прокурор на Плевен да дадат повече информация.Според източници на \"По света и у нас\" разследващите са установили незаконни депа за съхранение на отпадъци без необходимите разрешителни.\r\n\r\n\r\n\r\n\r\n", "date": "2020.01.02", "title": "Мащабна акция срещу незаконното съхранение и обработка на боклук в Плевен"}
{"url": "https://www.novinite.bg/articles/184174/Futbolat-nyama-nikoga-da-e-sashtiyat-Promenyat-praviloto-za-zasada", "text": "ФИФА реши да реагира на многобройните скандали покрай използването на системата за видеопомощ на реферите (VAR). В последно време се развихри дискусия заради зачестилите решения, взети след преглед на положението, особено в Англия и Италия, пише \"24 часа\".Най-много са споровете покрай засадите, като дори в първото използване на системата - в мача Уест Хем - Манчестър Сити, ставаше въпрос за 2,4 см. На толкова стърчеше пред последния защитник на домакините Рахийм Стърлинг, който подаде за отменения впоследствие гол на Габриел Жезус.Вестник \"Дейли Мейл\", разглеждайки ситуацията, обясни, че камерите на VAR снимат със скорост 50 кадъра в секунда. Ако Стърлинг се е движил със средната за Висшата лига скорост от 23,4 км/ч, то между двата кадъра преди и след подаването той е изминал 13 см. Това би могло да означава, че в момента на подаването към него той е бил над 10 см зад последния защитник на Уест Хем.Факт е и обаче, че VAR използва нормалните камери на тв операторите при повечето ситуации, но когато става въпрос за засада, се прехвърля на системата \"Ястребово око\", каквато се използва в тениса. Нейните камери снимат с 340 кадъра в секунда, което би свело 13-те см на Стърлинг до 1,3 см, което е било достатъчно, за да се отсъди засада.За да избегне подобни спорове в бъдеще, ФИФА възнамерява да промени правилото за засадата през лятото, пише английският \"Таймс\". Предложението е за засада да се счита, когато има просвет между тялото на нападателя и последния защитник. Или с други думи атакуващият трябва да е изцяло в положение на засада.В момента правилото е, че си в засада, ако част от тялото, с която може да се отбележи гол, е зад защитата. Това доведе до много тънки решения, особено с използването на системата VAR, като много често става въпрос за сантиметри. Така в засада попада например рамо или пък върхът на обувката, като става въпрос за сантиментри.Първи за ситуацията се сети шефът на УЕФА Александър Чеферин, който обясни, че по сегашния правилник, ако имаш по-дълъг нос, значи постоянно ще си в засада. Ако поне една част от тялото на нападателя е на една линия със защитника, то тогава няма да има засада.Промяната може да бъде направена чак след края на сезона, когато по традиция се събира международният борд по правилата. Той е единствената институция, която има право да променя или да коментира правилника. Решенията му влизат в сила веднага.Предложението на ФИФА ще бъде дискутирано на заседанието на борда на 29 февруари в Северна Ирландия. Ако бъде прието, ще влезе в сила от 1 юни. Бордът се състои от 8 човека, като половината от тях са представители на Великобритания, а останалите са на ФИФА. Всяко решение трябва да получи 6 гласа, за да бъде прието. Всички членове на борда трябва да присъстват на заседанието.", "date": "2020.01.02", "title": "Футболът няма никога да е същият: Променят правилото за засада"}
{"url": "https://www.novinite.bg/articles/184162/Skandalni-biznesmen-i-kmet-se-zalivat-s-obvineniya-za-ekshana-v-Simitli", "text": "Случи се нещо, което не е нормално в 21 век. След полунощ на Нова година излязохме всички да гледаме зарята на терасата в заведението. Може някой да е казал нещо, което да е подразнило кмета на Симитли Поли Апостолов (на снимката). В един момент той се появи много пиян, с бутилка шампанско в ръка. Аз, синът ми и негов приятел хвърляхме пиратки. Той първо изля алкохола, след това ни замери с бутилката, която се счупи в парапета. Това е опит за убийство. Имаше деца на терасата. Това разказа Методи Бачев за екшъна в новогодишната нощ в град Симитли, за който разбра цяла България в ефира на bTV.„След това се качи по стълбите и каза: Ти си мъртъв! Ще те убия! След това започна да ме бие. Готов съм да се явя на полиграф. Аз не лъжа“, подчерта собственикът на заведението.„Сестра ми каза нещо и той я удари. Имаше свидетели. На терасата бяхме 12 човека, а пред заведението поне стотина. Диджеят е с избити зъби, защото се опита да ни разтърве“, обобщава след спречкването очевидецът.„Кметът се качи при нас и започна да ни удря. Депутатът Стефан Апостолов също ни удряше“, разказа той.„С кмета живеем на 150 метра един от друг. През годините между нас са се случвали много неща. Мое изказване преди време предизвика скандал, в който бе замесено и името на премиера. Не съм нарушил закона, но нося морална отговорност и до днес си нося кръста за това. Всеки човек прави грешки. Разкайвам се за моята“, коментира Методи Бачев.В отговор кметът на Симитли заяви: „Хвърляха пиратки към хората на площада. Аз тръгнах със шампанското да ги поздравя, а те започнаха да хвърлят пиратки по мен. Качих се на терасата, за да ги попитам какво правят. Имаше заповед да не се хвърлят пиратки. Не може един измислен бизнесмен да спира хората на хората. Аз отнесох няколко шамара. Тото има голям мерак да ме бие“.„Нормално е да хвърляме пиратки на Нова година. Не сме застрашавали хора, не сме хвърляли в тълпата. Аз не съм луд да дам на моето дете да хвърля пиратки“, оправда се бизнесменът. „Това не е начинът да се решават проблеми в 21 век“, категоричен бе Бачев.", "date": "2020.01.02", "title": "Скандални бизнесмен и кмет се заливат с обвинения за екшъна в Симитли"}
{"url": "https://www.novinite.bg/articles/184178/Grigor-Dimitrov-razkri-svoya-mechta-i-celite-si-za-2020-godina", "text": "Григор Димитров и националите на България за ATP Cup дадоха пресконференция преди началото на турнира в Сидни. Хасковлията сподели, че няма да участва на всички турнири в началото на годината. Той ще внимава заради тежката контузия в рамото, която лекува през миналия сезон и му пречеше да играе пълноценно.\"Ще бъде година, която ще си спомням до края на живота ми. Тялото ми се чувства доста добре сега. Все още наблюдавам под лупа много голяма част от работата ми и от това, през което преминавам. Определям ритъма си по правилния начин.Няма да прибързвам и да играя твърде много турнири в ранната фаза на сезона. Ще се грижа за тялото си. Това е приоритет номер едно. Очевидно, не се състезавах пълноценно в първите четири месеца от 2019 година и това постави пред мен много съмнения, изпаднах назад в ранглистата. Но в същото време бях способен да се възстановя, колкото се може по-бързо и сега се надявам, че съм в позиция, от която мога само да се подобрявам. Наистина ще се съсредоточа върху това.Няма съмнение, че това е предизвикателство. Винаги ми е било мечта да бъда от другата страна и мисля, че да си треньор никога не е лесно. Не знам дали ще бъда добър треньор. Мога само да споделям опита си и виждането си с другите момчета\", заяви Григор.В петък българите започват участието си в Сидни. Димитър Кузманов открива надпреварата срещу Камерън Нори. Мачът ще започне в 8:30 часа. След това Григор ще се изправи срещу Дан Еванс.", "date": "2020.01.02", "title": "Григор Димитров разкри своя мечта и целите си за 2020 година"}
{"url": "https://www.novinite.bg/articles/184195/Petkov-Yanakieva-i-ekipat-j-nyamat-nikakva-vina-za-vodnata-kriza-v-Pernik-Neno-Dimov-tryabva-da-si-otide", "text": "Росица Янакиева и екипът й нямат никаква вина за водната криза в Перник. Заради бруталната си наглост Нено Димов трябва да бъде изхвърлен от кабинета. Това заяви пред журналисти в Перник председателят на ПП АБВ Румен Петков. Така той коментира казаното от министъра на околната среда и водите, който контрира обвиненията на парламентарната опозиция за бедствието в Перник, като изрази твърдение, че именно времето на общинско управление на БСП е довело сегашната ситуация с водата. Петков каза, че АБВ по официален ред ще поиска от кмета на Перник цялата кореспонденция, свързана с водния цикъл, от която ще бъде доказано, че действията, които е предприела Росица Янакиева и нейният екип, са срещнали одобрителната санкция от страна на управляващия орган. „Да е ясно, че в госпожа Янакиева няма никаква вина. Аз познавам лично Нено Димов и съм смаян от бруталната наглост, която той прояви. Той само заради липсата на човечност и почтеност към истината просто трябва да бъде изхвърлен от кабинета. Той трябва да си отиде\". Петков подчерта, че отговорността за водните събития в Перник не бива да бъде локализирана само в местното управление, но трябва да бъде отнесена и към две ведомства – регионалното и екоминистерството и съответно, към министрите им. Председателят на ПП АБВ определи искания вот на недоверие от страна на парламентарната опозиция към правителството като повече от уместен и подчерта, че трябва да бъде много добре мотивиран.", "date": "2020.01.02", "title": "Петков: Янакиева и екипът й нямат никаква вина за водната криза в Перник, Нено Димов трябва да си отиде"}
{"url": "https://www.novinite.bg/articles/184202/Lechkov-Veche-sajalyavam-za-amerikanskoto-lyato-sega-stanahme-bokluci", "text": "Доскорошният вицепрезидент на Българския футболен съюз Йордан Лечков заяви, че няма апетити да се кандидатира за президентския пост на централата. Легендарният плеймейкър призна, че започва да съжалява за успеха от американското лято през 1994 година.\"Нямам никакви апетити да се кандидатирам за президент на следващия конгрес, без значение кога ще се проведе той. Резултатите според вас са едни, според нас са други. Трябва да се погледнат нещата – откъде е тръгнало всичко. През цялото време казвате, че четвъртите в света са слаби ръководители. Концентрираме се само върху едни хора. Вече започвам да съжалявам, че съм присъствал на това американско лято, защото само негативи получавам от 20 години, откакто съм се върнал в България.Къде беше според вас българският футбол през 2005 година, когато ние дойдохме като ръководство. Говоря като администрация. За футболните резултати има съответните треньори и поколения футболисти. Ние отдавна не сме футболисти. Не се срамувам от моите дела като кмет и вицепрезидент. Определено съм минал през деветта кръга на Ада.Създали сме условия за националите, имаме чисто нова футболна база. Посочете ми каква вина аз трябва да понеса. Футболните клубове си имат собственици, те си определят политиката. Не казвам, че сме идеални, но нека видим кое от кой зависи. Не съм казал, че не сме виновни. Успехът има много бащи.Нека ви попитам преди пет години кой предложи да се играе задължително с трима млади футболисти – аз и Венци Стефанов. Предложихме го, прие се за един. От нас каквото зависеше, направихме го. Продължавам да смятам, че трябва задължително да се играе с трима млади играчи. Първият, който го наруши, беше Петър Хубчев в Берое. Ние сме държавата на компромисите. Всичко знаете много добре, но ме дърпате за езика аз да го кажа.Според мен създадоха умишлено скандала на мача с Англия, за да свалят Боби Михайлов. Един месец по-рано в София се е знаело това нещо. Какво обаче последва от това нещо – платихме 85 000 евро глоба, получихме яко порицание, празни трибуни.Тото не играя. Ако някой някъде е чул, че аз манипулирам мач, да заповадя да го каже. Аз съм чувал много неща за манипулиране, но това няма как да го хвърлите като вина върху нас като ръководство. Защо когато е било това нещо не е сигнализирано на мига?! Когато ме питате, казвам си моето мнение. Забележиш ли нещо нередно, трябва да го кажеш на мига. Не става да го кажеш след 10 години. Чувал съм и аз, че на юноши се плащат по две-три хиляди лева, за да участват в уредени мачове. В БФС нямаме разследващи органи. Ако има сигнали, те трябва да са към тях. Ние само можем да предадем тези сигнали.Хотелът в Сливен не е мой, а на жена ми. Тя ме предупреди, че ако продължаваме да го коментираме, ще се разведем, за да може да върви бизнесът. Или трябва да напусна държавата. Друго решение няма. Като семейство сме си заложили първия хотел, за да построим на концесия тази база, за да предоставяме условия на тенисисти, джудисти. Загубихме първия хотел, защото не успяхме да обслужваме кредита. Направихме най-добрата база. В другите спортове няма ли конфликт на интереси?! Няма конфликт на интереси, аз не съм в този бизнес. Тази база не е от днес. Защо първата година, когато участва държавата, не се сезираха, а сега на четвъртата го направиха, след като паднахме от Англия с 0:6? В удобен момент. Учудвам се.От тези лагери докладвахме пред Красен Кралев резултатите. Аз, Емо Костадинов и Павката Панов, лека му пръст. Резултатите са катастрофални. Това е по-важното. Катастрофални резултати във физическата подготовка. Къде си треньорите, специалистите, това съм го казвал и го казвам пак. Създадохме тази бази със собствени пари – кой да дойде в нея? В БФС съм на обществени начала, не получавам никакви премии, не получавам заплата. Концентрирате се само върху този хотел.Дали заради мен са се отказали някои национали? Казал на баба Злата шурея... Всичко е през човек. На кой треньор сме се намесили кого да вика и кого да пуска?! Аз съм удобният виновник, аз съм от дълбоката провинция. Аз ли играя на терена? Когато бях футболист, да сте ме чули да плюя по треньор или ръководство. В крайна сметка аз отговарям за националния отбор. След мача с Швеция и Норвегия, когато бихме, аз бях ли виновен на тези момчета?! Когато бием, Лечков не е виновен. Когато паднем, аз говоря това, което виждам. Никога не съм казвал нещо за конкретен футболист. Ако водещите играчи в един отбор не дават всичко от себе си, няма как да искаме другите да се изявят. Говоря го и от опит. Никога не съм нападал някого лично.Чувствам вина, че изхарчихме толкова много треньори – имаме читави треньори. Осигуряваме на отбора отлични условия за подготовка, това ни е задължение. По наше време го нямаше това нещо, нямаше го. След мача с Швеция излязох ли да говоря негативно? Не си спомням по мое време някой да е излязъл да ни защитава след слаб мач. Кажете ми за кой мач ни се разминават оценките.Не съм съгласен, че Бербатов си е тръгнал заради мен. Откъде си е тръгнал, бе, хора? Аз не съм женен за националния отбор, нито той е женен за него. Светът нямаше да знае за моето поколение, ако не беше националният отбор. Трябва да даваш, не може само да взимаш. Вече десет години мълча за това нещо, не споменавам имена, защото много се сърдят. Най-добрият отговор на критиката е добрата игра. Играеш силно и затваряш устата на критика Йордан Лечков. Това ни е класата.Футболните хора нямаме нужда от дарения, но държавата има задължение да направи стадионите. Нито един не е направен за 30 години, това е факт. Трябва да си разделим задачите. Говоря конструктивно. Английската федерация е дала 180 милиона паунда, за да въведе VAR. Ние 180 евро не можем да извадим. Никой не иска стадиони даром. Генерално трябва да се даде възможност, когато харчиш пари за спорт, да има облекчения.Кой друг в България направи стадион със собствени средства – само глупавият Йордан Лечков. Говорим за хотела, а не говорим за стадиона. Нямам възможности сега и отборът на Сливен е в \"А\" окръжна. Питайте Тодор Батков как не му се признават разходите в Левски. В Сливен беше същото. Говоря за спорта като цяло, не само за футбола.За да сме в БФС, имало е конгрес. Наша грешка е, че не даваме отчет всяка седмица колко мача има – до пета група. Може да са селски мачове, но се играят, това е организация. БФС е със социална функция. Бюджетът е 20 милиона на година. През 2005 година касата беше продънена, първенството беше каша.Когато назначихме Георги Дерменджиев, му казах в кръга на шегата: твоята задача е да класираш отбора, моята е да създадем максимално добри условия за конфликти. В националния отбор няма добри резултати, когато няма конфликти. Ще е трудно на баража, Унгария неслучайно е там. Дотогава ще мълча, няма да давам интервюта. Няма да отида на мача, ако трябва. Нека треньорите си повикат тези, които смятат за необходимо. Нека се напълни стадионът.С Балъков направихме една добра платформа за развитие на българския футбол заедно с държавата. Срам ме е, че все по-малко деца спортуват, включително и моите синове. Изравнихме резултата от 1994 година – тогава бяхме много актуални, сега сме големите боклуци, не ставаме, виновници сме за цялата обстановка в държавата, така излиза. Отдавна не съм футболист, разхождам се без охрана, не се крия, ежедневно съм сред хората. Аз бях супериграч – нескромно, но от сърце.От ЦСКА-София или от ЦСКА 1948 съм? Първо да кажат журналистите в студиото, ха-ха. Минах през ЦСКА, направих изключително добър сезон, станахме шампиони, ЦСКА беше моят трамплин за чужбина, така отидох в Германия, благодарен съм. Аз съм собственик на Сливен и съм си от Сливен. Не бягам от неудобните въпроси, истината е някъде по средата. Аз не давам крайни оценки\".", "date": "2020.01.02", "title": "Лечков: Вече съжалявам за американското лято, сега станахме боклуци"}
{"url": "https://www.novinite.bg/articles/184199/Plovdivchaninat-Dimitar-sazdade-avtomatichna-hranilka-za-bezdomni-jivotni", "text": "Един млад пловдивчанин прояви изключителна инициативност и създаде прекрасен подарък за стотици бездомни животинки. Изправени пред студените зимни месеци, кучетата и котките, които нощуват под открито небе, трудно оцеляват, тъй като естественият начин, по който си набавят храна и вода, става недостъпен за тях. Затова Димитър решава да почерпи от чуждия пример и пресъздава автоматизирана хранилка за бездомни животни, чийто прототип е видял в Англия. Отдаденият на добрата мисия мъж признава, че конструктивният процес не е бил особено лек.\"Голяма инженерна борба беше докато я направя, но... сръчен съм!\", пише Димитър в пост в социалните мрежи, където представя конструкцията.Принципът на работа е прост - тръбата се пълни с храна или вода, и под собствената им тежест се регулира без да прелива, без да се мокри и едновременно с това стоейки пълна. Снимката с изобретението се разпространява с шеметна сила и печели на Димитър адмирации от стотици пловдивчани, съобщава сайтът трафикнюз.Приветствията за добрата му идея и изпълнение изпълват коментарите, а ние публикуваме един от тях, който обобщава позицията на съгражданите му:\"Браво!!! Уникално изобретение е! Виждала съм снимки, но смелостта да я направи някой В България - направо е революция! Трябва едно видео туториал да покажете на тия хора как се прави! Как се помага! Супер сте!!!\"Димитър скромничи и многократно подчертава, че само е претворил нещо вече създадено, но това не пречи да му кажем едно голямо \"Браво!\" за усилията и за каузата. Той е пример, че любовта към животните, започва и свършва с грижата за тях. ", "date": "2020.01.02", "title": "Пловдивчанинът Димитър създаде автоматична хранилка за бездомни животни"}
{"url": "https://www.novinite.bg/articles/184173/Naj-mladata-baba-v-sveta-23-godishna-romka", "text": "Ромка на 23 години беше записана в Книгата на рекордите на Гинес, ставайки най-младата баба в света, пише БГНЕС.Рифка бяга на 12 години от дома си заради любимия си. Бащата на момичето се ядосва сериозно и започва да ги преследва, защото не е получил исканата сума за нея. Въпреки това, младоженецът не е много по-възрастен от Рифка – едва 13-годишен. Двойката решава да узакони връзката и се жени. След 9 месеца в семейството им се появява дъщеря им Мария.След раждането на Мария, бащата на Рифка оставил двойката на мира. Не посмял да раздели родителите на внучката си. Рифка и съпругът й отгледали Меария, когато дъщерята показала характер и заявила, че обича някого и ще се омъжи. По това време Мария е само на 11 години. Става ясно, че тя е бременна и скоро Рифка ще стане баба.22-годишната жена сподели, че е била много натъжена, че Мария, като нея, няма да получи образование, защото след раждането на бебето изобщо не можела да учи.След година Мария ражда синът си Йона, а Рифка стана баба на ... 23-годишна възраст! Този рекорд е записан в Книгата на Гинес, а майката на Рифка стана прабаба на 38 години.", "date": "2020.01.02", "title": "Най-младата баба в света - 23-годишна ромка"}
{"url": "https://www.novinite.bg/articles/184165/Dneven-horoskop-za-chetvartak", "text": "Опитайте просто да се отпуснете и да се насладите на малките, сладки аспекти на живота. Няма нужда от паника и излишно напрежение. Отхвърлете всички важни задачи в рамките на днешния ден.Днес ще осъзнаете, че отношенията ви с близките ви много са се променили. Трябва да изясните проблемите на всяка цена. Обърнете внимание на детайлите, въпреки че те са доста объркващи.Колегите и съседите ви са негативно настроени към вас днес. Бъдете внимателни, за да не се хванете в капаните им. Възможно е хората да реагират пресилено, но вие опитайте да бъдете спокойни.Вижте повече на:", "date": "2020.01.02", "title": "Дневен хороскоп за четвъртък"}
{"url": "https://www.novinite.bg/articles/184207/Turskiyat-Parlament-reshi-da-prati-vojski-v-Libiya", "text": "Парламентът на Турция проведе спешно заседание, за да обсъди мандата за Либия, предвиждащ изпращането на войски в страната. В дневния ред на заседанието имаше само една точка от дневния ред, докато политическите партии разполагаха с 20 минути за изказване след прочитането на мандата. В края на сесията мандатът беше одобрен с получаване на мнозинство от гласовете. Общо 509 парламентаристи участваха в гласуването, 325 от които гласуваха „за“ резолюцията, докато 184 гласуваха „против“.Президентът Реджеп Ердоган подписа резолюцията от две страници в понеделник, заявявайки, че събитията в Либия представляват заплаха за региона и поиска разрешение за разполагане на турските сили в чужди държави, за да се намесят в конфликти извън границите на Турция за период от една година.“Правителството на Либия на националното споразумение поиска от Турция военна подкрепа за борба със заплахите спрямо териториалната цялост и стабилност на Либия, които биха могли да засегнат целия регион, под формата на „Ислямска държава“, „Ал Кайда“ и други терористични организации или незаконни въоръжени групи, както и нелегална миграция и трафик на хора“, се казва в мандата. В изявлението се добавя, че Турция има за цел да предостави хуманитарна помощ на хората на Либия и да защити застрашените интереси на Турция.Повечето от опозиционните депутати гласуваха против мандата. /БГНЕС и РИА “Новости”", "date": "2020.01.02", "title": "Турският Парламент реши да прати войски в Либия"}
{"url": "https://www.novinite.bg/articles/184185/Malkata-Djulka-stana-majka", "text": "Джулиана Гани стана майка за първи път. Тя роди момченце. Добрата вест дойде от самата Джулиана, която качи снимка в социалните мрежи.   ", "date": "2020.01.02", "title": "Малката Джулка стана майка"}
{"url": "https://www.novinite.bg/articles/184189/Romka-dade-mnogo-kultovo-obyasnenie-zashto-se-hvarli-pod-gumite-na-taksi", "text": "Жена от ромски произход се метна тази сутрин под гумите на такси в Бургас. Случката на бул.“Мария Луиза“ в 10:10 часа бе разкрита от сайта флагман.бг. По-късно пък ромката шокира с необичайно обяснение за инцидента, съобщават очевидци, които са на място и са потресени.„Беше силно смутена. Започна да шикалкави пред полицаите и таксиметровия шофьор, който все още е бял като лист от уплахата. Обясни, че отишла да се изхожда в храстите до жп релсите, там обаче имало някакво голямо куче, което я подгонило и тя хукнала към улицата. От страх не видяла таксито и се блъснала в него“, преразказаха думите на ромката свидетели на инцидента.По-вероятно е да не е излъгала, защото има хора, които са я видели - притичвала с полувдигнати гащи по улицата.Проверка показа, че в ОД на МВР в Бургас е постъпил сигнал за инцидента, но не е регистриран като катастрофа, защото таксито реално било спряло и сблъсъкът бил съвсем лек.", "date": "2020.01.02", "title": "Ромка даде много култово обяснение защо се хвърли под гумите на такси"}
{"url": "https://www.novinite.bg/articles/184208/Bashta-zabremeni-13-godishnata-si-shterka-tya-rodi-no-posle-pochina", "text": "Ужасни разкрития потресоха цяла Бразилия, след като властите оповестиха случай за смъртта на 13-годишна родилка, която издъхнала малко след като дала живот на първородната си рожба.От следствието уточниха още, че бащата на детето е... бащата на починалата родилка.13-годишното момиче е било прието в болница със силни коремни болки, където лекарите установили, че то е бременно и веднага било вкарано в операционната. Докторите изродили бебето, което било в отлично здравословно състояние, но показателите на майката се влошили и въпреки усилията им тийнейджърката издъхнала на 11 декември.Оказало се, че бащата е блудствал и изнасилвал дъщеря си в продължение на ''няколко години''. След този случай мъжът е избягал и се покрил, но няколко дни по-късно полицията в южноамериканската страна го е намерила и арестувала. Очаква се срещу него да бъдат повдигнати поне две обвинения, информира ''La Vanguardia'', цитиран от новини.бг", "date": "2020.01.02", "title": "Баща забремени 13-годишната си щерка, тя роди, но после почина"}
{"url": "https://www.novinite.bg/articles/184163/Dnes-shte-bade-predimno-slanchevo", "text": "Днес ще бъде предимно слънчево. Сутринта на места в котловините ще има ниска облачност и намалена видимост. Ще духа слаб до умерен северозападен вятър, който след обяд ще започне да се ориентира от югозапад и да отслабва. Максималните температури ще бъдат между 2° и 7°.Над планините ще е предимно слънчево. Ще духа умерен до силен вятър от северната четвърт. Максималната температура на височина 1200 метра ще бъде около минус 1°, на 2000 метра – около минус 7°.Над Черноморието ще е предимно слънчево. Ще духа умерен, преди обяд и временно силен север-северозападен вятър. Максималните температури ще бъдат между 5° и 7°, температурата на морската вода е между 9° и 11°. Вълнението на морето ще бъде 2-3 бала. ", "date": "2020.01.02", "title": "Днес ще бъде предимно слънчево"}
{"url": "https://www.novinite.bg/articles/184164/Parvoto-bebe-v-Lovech-za-novata-2020-godina-e-Lukas", "text": "Първото бебе в Ловеч за новата 2020 година се роди на 1 януари в 19.00 часа, съобщиха от АГ-отделението на МБАЛ „Професор д-р Параскев Стоянов“ АД. Майката е Илийка Пламенова Стефанова (19 г.) от Ловеч. Раждането е станало под грижите на д-р Снежина Опанова. Рожбата е мъжка, тежи 2 кг 550 гр, с дължина 50 см и ще се казва Лукас. Бебето, което отзнаменува края на отминалата 2019 година, също е мъж. Неговото име e Фабио, а майката е Костадинка Надеждова Иванова (17 г. ) от град Летница. То се роди на 30 декември в 10.10 часа. Рожбата е с тегло 3 кг и 200 гр и дължина 51 см. Раждането е преминало нормално, под грижите на д-р Снежина Опанова, която беше дежурна в празничните дни. По традиция майките на родените деца по новогодишните празници ще бъдат поздравени и дарени от името на кмета на Община Ловеч Корнелия Маринова на по- късен етап. Подаръците вървят с пожеланието децата да растат здрави и умни, да обичат своето родно място, да бъдат силни ученици и голямата радост на своите родители. През изминалата година в ловешкото АГ-отделение са се родили 152 деца.", "date": "2020.01.02", "title": "Първото бебе в Ловеч за новата 2020 година е Лукас"}
{"url": "https://www.novinite.bg/articles/184191/Holandiya-stana-Niderlandiya", "text": "От началото на тази година името Холандия /Holland/, официално престава да съществува като обозначение на държавата Нидерландия.\r\nОт сега нататък институциите, местните власти, университетите, частните компании и медиите трябва да използват името \"Нидерландия\". Правителството вярва, че тази мярка ще позволи на страната да се отърве от имиджа си на място, свързано с наркотици и проституция.\r\nВластите на страната смятат, че това решение ще преразпредели туристическия поток, тъй като днес повечето туристи посещават именно исторически старата Холандия - Амстердам и Хага - и тези градове не могат да се справят с огромния приток на посетители.\r\nРеформата за смяната на името на страната ще струва на бюджета на кралството 200 хиляди евро. По-рано стана известно, че властите в Амстердам искат да премахнат употребата и на названието „Квартал на червените фенери“. Обичайното име напълно ще изчезне от градските знаци - то ще бъде заменено с историческото име на квартала „De Wallen“.\r\nНационалният съвет за туризъм от своя страна се надява туристите да започнат да посещават нови и по-нестандартни дестинации в Нидерландия.\r\n", "date": "2020.01.02", "title": "Холандия стана Нидерландия"}
{"url": "https://www.novinite.bg/articles/184187/Erdogan-250-000-sirijski-migranti-krachat-kam-granicata-s-Turciya", "text": "Турският президент Реджеп Тайип Ердоган заяви днес, че до 250 000 мигранти бягат от северозападния сирийски район Идлиб към Турция, добавяйки, че Анкара се опитва да им попречи да преминат границата, предаде Ройтерс, цитирана от БТА.Турция подслонява около 3,7 милиона сирийски бежанци, което е най-голямото бежанско население в света. Тя се опасява от нова вълна от Идлиб, където живеят близо 3 милиона сирийци в последната държана от бунтовниците част от територията, след като руски сили и силите на сирийското правителство засилиха миналия месец бомбардировките по цели в региона.В момента 200-250 000 мигранти вървят към нашите граници. Ние се опитваме да им попречим с някои мерки, но не е лесно. Трудно е, те също са хора, заяви Ердоган на конференция в Анкара.", "date": "2020.01.02", "title": "Ердоган: 250 000 сирийски мигранти крачат към границата с Турция"}
{"url": "https://www.novinite.bg/articles/184172/Nad-15-000-nevalidni-vinetki-sa-platili-balgarskite-shofori-prez-2019-g", "text": "Хиляди ca нeвaлиднитe винeтки, плaтeни oт шoфьoритe прeз изминaлaтa гoдинa. Нaд 15 хиляди ca eлeктрoннитe cтикeри, купeни oт вoдaчитe, нo oкaзaли ce нeaктивни. Cиcтeмaтa нa пътнaтa aгeнция e cъздaдeнa, тaкa чe, aкo cлучaйнo cгрeшитe нoмeрa нa кoлaтa cи дoкaтo купувaтe винeткa, пocлe нe мoжe дa ce върнeтe, зa дa рeдaктирaтe рeгиcтрaциятa. Тaкa cтикeрът ocтaвa нeвaлидeн и трябвa дa плaтитe oтнoвo, зa дa нe ви глoбят нa пътя. Cтaтиcткaтa нa пътнaтa aгeнция coчи, чe oкoлo 0,2% oт купeнитe винeтки пoпaдaт в кaтeгoриятa \"cбъркaни\". Тoвa oбaчe прaви тoчнo 15 600 cтикeрa, зa кoитo e плaтeнo, нo ca нeвaлидни, oтбeлязвaт oт bTV. Oт пътнaтa aгeнция oбeщaвaт пoдoбрeниe нa cиcтeмaтa прeз 2020 г. - нa вceки eтaп прeди пoтвърждaвaнeтo нa плaщaнeтo пoтрeбитeлитe дa мoгaт дa ce връщaт нaзaд. Cрeдcтвaтa oт плaтeни, нo нeвaлидни винeтки oтивaт зa пoдoбрявaнe нa пътнaтa инфрacтруктурa, кaтeгoрични ca oт aгeнциятa.", "date": "2020.01.02", "title": "Над 15 000 невалидни винетки са платили българските шофьори през 2019 г."}
{"url": "https://www.novinite.bg/articles/184175/Kolegi-i-blizki-skarbyat-za-Silva-Zurleva", "text": "Съболезнования за загубата на журналистката Силва Зурлева продължават да валят. Приятели и колеги изказаха съжаление за смъртта й. Някои и благодариха за съвместната работа.Телевизионният продуцент Маги Халваджян сподели, че именно Зурлева е била човекът, който е повярвал, че \"Господари на ефира\" \"ще се превърне в страхотно шоу\".\"Чухме се преди месец за да се уговорим за вечеря! Отложихме го за след Нова година! Явно ще го отложим отново. Но не завинаги! Защото дали днес или утре, дали в този или онзи ресторант, или в този или в друг живот, приятелите винаги се събират! Лек път, Силве!\", написа той в официалната си страница във фейсбук.Водещият Ники Кънчев също сподели, че ще запомни Силва Зурлева като приятел.\"Тя си остава за мен голяма Приятелка, усмихнат и сърцат Човек и топъл характер\", написа той във фейсбукКато емоционален човек я описа и Гергана Паси, бившият министър по европейските въпроси. Президентът Румен Радев и премиерът Бойко Борисов също изказаха съболезнования.През ноември Силва Зурлева бе удостоена с почетния знак на държавния глава. Дълги години  тя бе част от борда на директорите на Нова телевизия. Работила е като преводач и редактор последователно в БНТ и София прес. От телевизията също изразиха съболезнованията си. През май журналистката се раздели с медията след близо 20 години работа в нея.Силва Зурлева почина внезапно сутринта на 1 януари. От МВР съобщиха, че става въпрос за инцидент. Предполага се, че журналистката е паднала от стълбите в семейната си къща в село Ковачевица.", "date": "2020.01.02", "title": "Колеги и близки  скърбят за Силва Зурлева"}
{"url": "https://www.novinite.bg/articles/184166/Spipaha-desetki-piyani-i-drogirani-v-parviya-den-na-novata-godina", "text": "Повече от 50 пияни шофьори са засечени по пътищата в първата нощ от новата година. Клиент на дискотека в София блъсна шестима души с колата си, в Хасково бременна жена загуби бебето си заради пиян шофьор, а във Варна зрелищна гонка доведе до арест на двама души.Само за новогодишната нощ са станали над 10 тежки пътно-транспортни произшествия в страната с двама загинали и 14 ранени.Във Варна двама мъже са откраднали автомобил и тръгнали с него по улиците на града. Засечени са от полицията и започва гонка. Свидетели на случката разпространиха кадри от нея в социалната мрежа. Те твърдят, че двамата мъже са били пияни. Полицаите са отчели над 2 промила алкохол в кръвта. Вследствие на гонката е станала катастрофа и откраднатият автомобил останал на три гуми, но те продължили движението си. Мъжете са били засечени са на автобусна спирка и били принудени да спрат. Последвал е зрелищен арест.Автомобилният експерт Владимир Гатев определи случката като безумие. „Това по никакъв начин не трябва да се толерира. Страхотен късмет е, че ситуацията се е разминала само с материални щети”, коментира той в предаването „Здравей, България”.По думите му държавата опитва да осъществява контрол. Гатев е на мнение, че обучението не подготвя един бъдещ шофьор да бъде адекватен на пътя.", "date": "2020.01.02", "title": "Спипаха десетки пияни и дрогирани в първия ден на новата година"}
{"url": "https://www.novinite.bg/articles/184188/Borisov-poseti-renoviranata-sgrada-na-Sofijskata-duhovna-seminariya", "text": "„Да ни тръгне Новата година с Божията помощ, защото без Господа нищо не може да се направи“. Това заяви министър-председателят Бойко Борисов при посещението си в реновираната сграда на Софийската духовна семинария „Св. Йоан Рилски“. С две постановления на Министерския съвет през 2017 г. правителството отпусна 2,4 милиона лева за укрепване, преустройство и основен ремонт на помещенията и сградата към Софийската духовна семинария. По време на огледа премиерът Борисов се запозна с извършените строителни дейности, разгледа и модерните учебни зали, оборудвани с интерактивни дъски, компютри и лаптопи. „Каква красота стана сега, а какво беше“, отбеляза премиерът Борисов. Ректорът на семинарията архимандрит Пахомий изтъкна, че когато при тях идвали посетители, учили в чужбина, посочвали, че такъв красив пансион не са виждали – с обособена учебна и жилищна част. Софийската духовна семинария е построена само за една година през 1903 г., благодарение на дарения. Тя е духовното училище с най-дълга история в България. Премиерът Борисов заяви, че за съжаление днес дарителите за храмовете са малко. Държавата обаче активно подпомага вероизповеданията. През 2019 г. правителството отпусна на Българската православна църква – Българска патриаршия близо 25 милиона лева. От тях 20 милиона бяха за заплати на свещенослужителите на БПЦ, което се извършва за първи път след приетите промени в Закона за вероизповеданията. Останалата сума бе за възстановяване на храмове и манастири. В това число на последното заседание на Министерския съвет за 2019 г. - на 27 декември, кабинетът осигури 2,3 милиона лева за ремонт на Източното (Банското) крило на Славянобългарския манастир „Св. Великомъченик Георги Зограф“ на Света гора, Атон. През 2018-а за ремонт и възстановяване на храмове и манастири Министерският съвет отпусна на БПЦ 4,35 милиона лева. Средствата за тази цел за изминалата 2019-а са със 600 000 лева повече спрямо 2018-а.", "date": "2020.01.02", "title": "Борисов посети реновираната сграда на  Софийската духовна семинария"}
{"url": "https://www.novinite.bg/articles/184193/Karanikolov-obeshta-cenata-na-vodata-v-Pernik-da-ne-se-uvelichava", "text": "Цената на водата в Перник няма да се увеличава, заяви в Перник министърът на икономиката Емил Караниколов днес. По думите му утре местното \"В и К\" ще излезе със становище, че няма да подпише нарастването на цената на водата в Перник. Не може в кризисно положение, при което не се подава вода, тя да е по-скъпа, категоричен е Караниколов.Той допълни също, че се подготвя нов график на водния режим, който до края на деня ще бъде предоставен от \"В и К\" - Перник.Притокът в язовир \"Студена\" е увеличен с 20л/сек. в резултат на снеготопенето и предприетите мерки, съобщи още министърът. По думите му наличният обем на водоема се запазва 2,6 млн. куб.м. Имахме няколко проекта, с които искахме или да почистим земна маса, или да я трамбоваме, но към момента експертите от \"В и К\" ни предупреждават, че при такива действия ще направим замътяване, коментира Караниколов. Той съобщи също, че е взето решение на десет локации по река Струма към Перник да се направят сондажи. Те ще се използват в случай на необходимост за доставка на вода.Вероятно утре, или вдруги ден, ще се направи анализ за 48 часа на водосбора от пещерни извори. \"Ще проследим за колко време ще се възстанови водата, която ще изтеглим от изворите. Ако е толкова бързо, колкото очакваме,ще можем да предприемем по-мащабни действия\", посочи Караниколов. Още на 31 декември са пристигнали обещаните от правителството пари в община Перник и сега кметският екип прави възлаганията на обектите, допълни министърът.Караниколов добави, че ще се следи стриктно проблемът с водата в пернишкия квартал \"Църква\".", "date": "2020.01.02", "title": "Караниколов обеща цената на водата в Перник да не се увеличава"}
{"url": "https://www.novinite.bg/articles/184196/Otkriha-moderna-bolest-v-mumii-na-500-godini", "text": "Международен екип от учени проведе компютърно сканиране на мумии от Гренландия, живели през 16 век, което показа, че тези хора са страдали от запушени артерии през целия си живот.За откритието съобщава International Business Times. Изследователският екип е изследвал добре запазените мумии на четирима възрастни и едно дете, обитавали Гренландия преди около 500 години. Анализът на скелета и зъбите показал, че двама от възрастните са мъже. Две мумии били на жени, починали на възраст между 18 и 30 години.Компютърна томография разкри в три от мумиите натрупване на плака от мастен материал в артериите. На снимките тези плаки изглеждат като по-плътни тъканни петна. В същото време учените не могат да са категорични, че именно тази болест е причинила смъртта на древните гренландци.В проучването, публикувано и на отворената дигитална платформа на Американската медицинска асоциация, авторите пишат:„Смята се, че атеросклерозата е съвременна болест, но нейното присъствие при древните хора увеличава вероятността за по-фундаментална предразположеност към това заболяване“.Атеросклерозата е заболяване, при което вътре в артериите се натрупват плаки. В съвременния свят в развитите страни това заболяване е една от водещите причини за смърт.Наличието на плаки в артериите на хора, починали преди 500 години, изненада изследователите. Сканирането разкри, че тези хора са се хранели здравословно – менюто им е било богато на Омега-3 мастни киселини. Те са консумирали предимно риба и птици.", "date": "2020.01.02", "title": "Откриха модерна болест в мумии на 500 години"}
{"url": "https://www.novinite.bg/articles/184169/Koga-da-ochakvame-snega", "text": "Тази година през януари се очаква средната месечна температура да бъде около и над нормата, която в Северна България и високите полета е между минус 3 и 0 градуса, по Черноморието, в Горнотракийската низина и долината на р. Струма - от 0 до 3 градуса а в планинските райони - между минус 8 и минус 3 градуса.Месечната сума на валежите ще бъде около и под нормата, която е между 30 и 60 л/кв.м, в планините и най-южните райони - между 60 и 110 л/кв.м. Най-ниските температури през януари ще бъдат между минус 15 и минус 10 градуса, по Черноморието - около минус 5 градуса, а най-високите - между 10 и 15 градуса.През първото десетдневие на януари динамиката на атмосферните процеси ще бъде повишена. В началото на месеца от север ще нахлува студен въздух и ще застудее още. На места ще превали слаб сняг. Към 3-4 януари се очаква повишение на температурите. Ще има разкъсана облачност, на места и до слънчево. В средата на десетдневието от север ще нахлуе студен въздух и температурите ще се понижат. На места ще превали слабо, предимно сняг.В края на десетдневието се повишава вероятността за валежи и за понижение на температурите. През първите дни от второто десетдневие ще се създаде валежна обстановка. От север ще нахлува студен въздух и в по-голямата част от страната ще вали сняг и ще се образува снежна покривка. В средата на периода валежите ще спрат и до края на десетдневието валежи не се очакват.През третото десетдневие температурите ще бъдат близки до обичайните. Около 22-25 градуса, в края на месеца отново ще има валежи предимно от сняг.", "date": "2020.01.02", "title": "Кога да очакваме снега?"}
{"url": "https://www.novinite.bg/articles/184171/Mejdu-22-i-24-miliarda-sme-poharchili-za-posreshtaneto-na-praznicite", "text": "\r\nМежду 2,2 и 2,4 милиарда сме похарчили за посрещането на Коледните и Новогодишните празници в България. Това заявиха в Сутрешния блок на БНТ финансистите Мика Зайкова и Стойне Василев. Според статистиката средно българинът е похарчил около 200-300 лв. за подаръци за един човек. Финансистите твърдят обаче, че всъщност голяма част от българите са похарчили горе-долу по 50 лв.\r\n\r\n\r\n\r\n\r\n\r\n", "date": "2020.01.02", "title": "Между 2,2 и 2,4 милиарда сме похарчили за посрещането на празниците"}
{"url": "https://www.novinite.bg/articles/184167/Pochitame-Sv-Silvestar", "text": "Православната църква отбелязва на 2 януари Свети Силвестър. Този празник се нарича още Карамановден, Волски празник, Риначовден, Силвестри, Силвестровден.Обичаят, свързан с празника, има очистителен характер и е свързан с чистене, ринене на тора от оборите, който не е изхвърлян от Коледа. В нощта срещу празника момците, които са коледували, сред тях може да има и женени мъже, организирани в дружини по няколко души, обикалят домовете, в които има едър впрегателен добитък. Тръгват с музика и песни. Носят фенери. Стопаните държат отключени портите, връзват кучетата, за да не лаят, когато дойдат риначите.В обора в нова торба оставят пита, месо, вино за дружината. Специален подарък, най-често пешкир, приготвя мома, която очаква любимият й да дойде. Мъжете почистват обора, взимат каквото са им оставили и си тръгват, без да се обадят. На другия ден може да бъдат поканени на гости от стопанина, на когото са ринали. Ако някой момък е обиден или отблъснат от любимото момиче, на Св. Силвестър той може да си отмъсти, като му върне обидата. Вместо да изрине обора, той хвърля още тор вътре. Тежко на мома, за която се разбере, че така е отмъстена. Ако това се случи, бащата бърза да изчисти срама още преди да е съмнало. Празникът завършва с голямо хоро на мегдана. Докато риначите чистят, никой от спотаните не трябва да излиза навън и да се обажда, защото е на лошо.В Западните Родопи наричат деня Сполезов и гледат кой пръв ще влезе в къщата. Гостът трябва да е добър и заможен човек, за да бъде и годината, която идва добра и заможна. Не се слагат свинско месо и сланина, за да бъдат здрави животните.", "date": "2020.01.02", "title": "Почитаме Св. Силвестър"}
{"url": "https://www.novinite.bg/articles/184177/KZP-Predimstvata-na-onlajn-targoviyata-shte-privlichat-vse-poveche-potrebiteli", "text": "Интересът към онлайн търговията продължава да нараства, поради това, че за хората е по-лесно, по-удобно, могат да пазаруват извън работно време, нощем, когато пожелаят. Откриват стоки и услуги, които не се намират във физическите магазини в техния град или държава, а някъде в Европа или дори извън нея. Това отбеляза пред БНР Игнат Арсенов от Комисията за защита на потребителите (КЗП), като прогнозира задълбочаване на тенденцията за ръст на продажбите през интернет и през следващите периоди. „Наред с плюсовете, възникват и предизвикателства как да се справим в онлайн средата. Много от потребителите все още не са свикнали да се ориентират къде може да се крият евентуалните опасности“, обърна внимание Арсенов. „Както не влизаме в случайни магазини навън или в търговските центрове, а избираме изпитаните и добре подредените, така трябва да пазаруваме и онлайн“, добави той. Игнат Арсенов даде основни съвети за по-сигурни покупки през интернет. Един от тях е да предпочитаме магазини, от които вече сме пазарували и имаме позитивен опит или наши приятели са ни препоръчали. „Ако все пак открием добра оферта, която не искаме да изпуснем, но не познаваме магазина, нека да огледаме сайта: дали е професионално направен, добре ли са подредени елементите му. Никой сериозен търговец няма да поддържа неприветлив и пълен с правописни грешки електронен магазин“, посочи той. Когато сме препратени към сайта от социална мрежа или от т. нар. „изскачащи прозорци“, трябва да проверяваме двойно, защото в повечето случаи не е много ясно кой е търговецът. „Да видим има ли данни за лицето, което го стопанисва, от коя държава е, посочено ли е правото на отказ в 14-дневен срок. Ако търговецът е укрил тази много важна, базова информация, това е индикация, че той след това най-вероятно ще направи проблем и със самата поръчка“, предупреди Арсенов. Той препоръча да се прочетат и отзиви през интернет търсачките, да са се види дали няма потребители, които са се „опарили“ от дадения търговец.", "date": "2020.01.02", "title": "КЗП: „Предимствата на онлайн търговията ще привличат все повече потребители“"}
{"url": "https://www.novinite.bg/articles/184190/Inspekciyata-po-truda-tragva-po-avtoservizite", "text": "Прoвeрки и caнкции зa aвтoceрвизитe, тoвa щe ca мeркитe зa кoнтрoл, кoитo Глaвнa инcпeкция пo трудa зaпoчвa прeз 2020 гoдинa, твърди \"Мoнитoр\". Мяркaтa идвa в oтгoвoр нa прoeктa нa КНCБ \"Cивoтo убивa\", пo кoйтo тaзи дeйнocт e идeнтифицирaнa кaтo риcкoвa. Мoтивитe зa инициaтивaтa ca дaнни oт изcлeдвaнe нa eкcпeртитe нa КНCБ, cпoрeд кoeтo 1/5 или 21% oт бългaрcкaтa икoнoмикa e cивa. Ceктoритe c нaй-виcoк дял нa \"cиви\" прaктики ca ceрвизитe зa рeмoнт нa aвтoмoбили, cтрoитeлcтвoтo, ceлcкoтo cтoпaнcтвo и лeкaтa прoмишлeнocт. Пo прeдлoжeниe нa КТ \"Пoдкрeпa\" пък щe имa кaмпaния и прoвeрки в бoлницитe c aкцeнт върху рaзпрeдeлeниeтo нa рaбoтнoтo врeмe, рaзяcнявaт oщe oт ГИТ. Мeжду 25 и 30 нa cтo oт вcички бългaри учacтвaт в cивaтa икoнoмикa, пoкaзвa изcлeдвaнe нa БAН. Cпoрeд учeнитe кoлкoтo пo-cлaбo рaзвитa e дaдeнa икoнoмикa, тoлкoвa пoвeчe прeдпocтaвки имa зa прилaгaнeтo нa cиви прaктики. Бългaрия ce нaрeждa нa пocлeднo мяcтo пo дoхoди в Eврoпeйcкия cъюз. Двe ca ocнoвнитe причини хoрaтa дa приeмaт рaбoтa в рaзрeз c трудoвитe зaкoни - липcaтa нa пocтoяннo дeйcтвaщи прeдприятия и ниcкитe дoхoди, oтчитaт oт aкaдeмиятa. Гoлямa чacт oт cивитe прaктики зacягaт трудoвoтo зaкoнoдaтeлcтвo и ocнoвнaтa cрeд тях e рaбoтaтa бeз трудoв дoгoвoр.", "date": "2020.01.02", "title": "Инспекцията по труда тръгва по автосервизите"}
{"url": "https://www.novinite.bg/articles/184161/Postradalite-ot-pirotehnicheski-izdeliya-malko-prepilite-i-preyali-mnogo", "text": "„През час софиянци викат линейка за тежко главоболие, световъртежи и неразположение от махмурлук в първия ден от Новата година“. Това съобщи Катя Сунгарска – говорител на Центъра за спешна помощ за София – град и област. От три години насам обажданията са били най-много в празничната пощ – 464. За сравнение през 2018-та сигналите за били 430, а в 2017-та 378.Петима са посрещнали 2020 година в токсикологията. Те са били препили и дрогирани, закарани са там с линейка на Центъра за спешна помощ. В нощта на 31 декември срещу 1 януари за дванадесет часа е имало 12 повиквания за болни деца. Седем са пострадалите от криминални побои в новогодишната нощ в столицата, оказана е помощ и е закаран за лечение един контузен в катастрофа.Освен тях линейки са викани за 6 битови травми – счупвания и тежки порязвания при готвене. Двамата са получили инсулти, други трима са били с обострени кардиологични проблеми. В новогодишната нощ спешните лекари не са викани за откъснати пръсти и травми в резултат на пиратки, не е имало и повиквания за инциденти по време на концерта на площада, уточниха от Центъра за спешна медицинска помощ.Във Велико Търново пък спешните сигнали са подавани предимно за преяли с обострени язви и гастрити, както и за препили. Нито един от тях обаче, не е бил в тежко здравословно състояние, което да налага спешни медицински интервенции и хоспитализиране.Двама са ранени при пукотевицата в първите минути на Новата година в Хасково, казаха от спешно отделение на Многопрофилната болница за активно лечение в града, където те са приети на лечение. 28-годишна жена е обгорена по гърдите и лицето от запален от неправилния край фойерверк. Възрастен мъж пък е с контузия на ръката от пиратка, уточниха от лечебното заведение.Около 70 адреса са посетили екипите на Центъра за спешна медицинска помощ в Русе, пише в-к „Монитор“, цитирайки директорът на центъра д-р Иванка Маринова. Обикновено за денонощие в непразнично време посетените адреси са около 50, уточни д-р Маринова. Сигнали са подадени и за два инцидента с физическа саморазправа.17 души са прегледани в Спешното отделение на УМБАЛ-Бургас в празничната нощ. Те били с обичайните оплаквания за сезона и с влошени хронични заболявания. Сред постъпилите в болницата навръх Нова година има само един случай на алкохолна интоксикация, съобщиха от здравното заведение. Зрелищна катастрофа в първите минути на Новата година стана на кръстовището на улиците „Стефан Стаболов“ и „Сан Стефано“, пред Новата поща. Такси остана в средата на кръстовището с разбита предница. Вторият автомобил, участвал в удара, е бил фолксваген, съобщават очевидци. Според тях именно тази кола е отнела предимство на таксито.63 души преминаха през Шокова зала на МБАЛ „Света Анна“ във Варна в Новогодишната нощ. 14 от тях са с по-тежки наранявания и са хоспитализирани за болнично лечение. Това съобщиха в първия ден от Новата 2020 година от здравното заведение.Невнимателно отношение с пиратка изпрати 51-годишен мъж от Петрич в „Пирогов“. В новогодишната нощ той е транспортиран за спешния институт с травма на окото. По първоначална информация състоянието му е тежко.Най-голям е броят на пострадалите с травми на глава, като най-често това са мъже и жени, видимо употребили прекалено много алкохол. ", "date": "2020.01.02", "title": "Пострадалите от пиротехнически изделия - малко, препилите и преяли - много"}
{"url": "https://www.novinite.bg/articles/184182/Emil-Harsev-Portfejlat-na-balgarina-shte-e-po-palen-prez-2020-godina", "text": "Новата 2020 година идва с по-високи доходи, но и с повече разходи за домакинствата. Минималната работна заплата става 610 лева. От 1 юли пенсиите, отпуснати до края на 2019 г. ще cе увеличат c 6.7%. Таванът на пенсиите, обаче остава непроменен – 1200 лв. Бизнесът очаква увеличение на заплатите с 8%. А в бюджетния сектор то ще е с до 10%. За социалните работници и учителите увеличението е по-голямо.С ръста на доходите обаче се увеличава и цената на водата. Най-сериозно в Кърджали – с 10 %, а най-малко в Пловдив. В София, Видин и Русе водата ще е с около 7% по-скъпа. Според бизнеса през 2020 година не може да се очаква по-сериозен ръст на доходите на служителите в частния сектор, отколкото през последните 2 години.\"Аз съм оптимист – портфейлът през тази година ще е по-пълен. Мисля, че ръстът на доходите в частния сектор ще е над 10% заради недостига на работна ръка\", коментира в ефира на bTV финансистът Емил Хърсев.\"Стандартът в ЕС не показва особено добри перспективи. Определено портфейлът ни ще е по-пълен. 8% са очакванията на бизнеса, заради търсенето на работна ръка. Ние се конкурираме с целия ЕС.Той даде пример със своя бизнес. \"Имам хотели в България и един в Германия. В някои бизнеси така се постига баланс. Това позволява една ротация на кадрите, повишаване на стандарта на обслужване на кадрите, освен това ценните кадри могат да работят и у нас и в чужбина. Има дисциплиниращо значение за цялата фирма. Ако успееш да работиш в една голяма икономика, нямаш проблеми в България“, отбеляза той.\"Увеличаването на доходите на служителите уби няколко бизнеси, но това донякъде е добре. Робският труд да работиш на ишлеме, на практика вече не съществува, коментира Хърсев, давайки за пример фирмите, даващи работа на шивачки у нас.", "date": "2020.01.02", "title": "Емил Хърсев: Портфейлът на българина ще е по-пълен през 2020 година"}
{"url": "https://www.novinite.bg/articles/184179/Momichence-e-parvoto-bebe-za-2020-v-Majchin-dom", "text": "Първото бебе, което се е родило в \"Майчин дом\" за 2020 г., е момиченце, съобщиха от пресцентъра на СБАЛАГ \"Майчин дом\".Детенцето се е родило в края на първия ден от Новата година по естествен път и тежи 3,040 кг, 49 см. То и майка му са в отлично здраве, допълват от лечебното заведение.Последното бебе за 2019 година също е момиченце и е проплакало в последния час преди полунощ. Тя тежи 2800 гр. и 48 см.Общо за 2019 година в болница \"Майчин дом\" са се родили 3761 бебета.", "date": "2020.01.02", "title": "Момиченце е първото бебе за 2020 в \"Майчин дом\""}
{"url": "https://www.novinite.bg/articles/184194/Deputatite-se-mestyat-v-nova-plenarna-zala-kefat-struva-50-miliona-leva", "text": "Депутатите ще се местят в новата пленарна зала още тази есен през септември. Това е целта на администрацията на парламента, след 4-годишен ремонт на зала \"Света София\" в сградата на бившия Партиен дом, където в момента се провеждат само заседанията на комисиите и се намират кабинетите на народните представители. Това съобщи \"Монитор\". Реконструкциите по самата сграда продължават, като последно трябва да се сменят електрическата, климатичната и отоплителната инсталация в сграда. Обществена поръчка за това бе пусната през ноември, след един провален опит в началото на годината, а стойността й е близо 23 млн. лева.Срокът за нейното осъществяване е малко над две години, което предизвика медийни спекулации, че това ще наложи поредното отлагане и депутатите ще се нанесат в новата зала едва през 2021 или 2022 година. Само част от монтажните дейности обаче се пряко свързани с функционирането на зала \"Света София\". Именно затова от администрацията на НС се надяват да се преместят още идващия септември, а останалите ремонти, които не засягат самата зала, да си текат по план. Досега преустройството на самата зала, така че да бъде удобна за нуждите на народните представители, глътна около 24 млн. лева.Покрай нея обаче се наложи промени и цялостни реконструкции на самата сграда. Така освен елинсталациите, ще се освежават фасадите и покривът, бюфетът, направи се и вътрешно преустройство на библиотеката. За тези допълнителни дейности пък досега са възложени обществени поръчки за още 24 млн. лева. Така сметките показват, че ремонтът на Партийния дом излиза около 48 млн. лева. Иначе залата и коридорите около нея ще са своеобразно омалено копие на залата на Европарламента. Мокетът в залата е в синьо, а в същия цвят ще са и столовете на депутатите. Пленарните банки ще са разположени на 12 реда, те ще бъдат по-широки от досегашните и ще са оборудвани и с микрофони, за да може депутатите да се изказват от място. Наред с това ще има и цифрови камери в залата, които ще могат да показват изказванията на големи монитори. Депутатските места ще са с 30 повече от досегашните – 270.Естествено, ще има президиум и ложа за гости със 100 места. Най-трудната част от ремонта бе стъкленият покрив на залата, който е устойчив на удари, шумо и звукоизолиращ, със защита от UV лъчи. Той е по подобие на този в германския Бундестаг. Председателят на НС ще влиза в залата директно на трибуната, а кабинетът е непосредствена близост. Под зала \"Света София\" ще има друга – по-малка, предназначена за пресконференции.Входът за медиите ще бъде отделен, а официалният вход на новия парламент ще е откъм Ларгото. Паралелно с изграждането на новата пленарна зала се извършва и обновяване на депутатския стол на обща сума за близо 290 000 лева.През преустройство минава в момента и депутатският бюфет. Той се намира в сутерена и е обща площ 600 кв. м. Той ще бъде разделен с подвижни паравани и ще разделя столовата на две зони за обслужване – за самите депутати и за гостите. Отделно ще бъде обособена специална зала, в която да се хранят делегации и гости на парламента. Тя ще е с капацитет до 20 места на база кетеринг. Облицовките по стените и колоните ще е с врачански варовик. Фоайето с монитори за преки излъчвания Фоайето пред новата пленарна зала ще бъде превърнато в пространство за преки излъчвания, където ще бъде поставена система от монитори. Това става ясно от обществена поръчка, качена на сайта на парламента, която е за изработване на техническо задание, въз основа на което ще се изработи и проект за ремонт на самото фоайе в НС. Ще се заложи изискване бъдещият проект да съдържа дизайн, който да подхожда на архитектурния вид на сградата. Самото фоайе е 80 кв. метра, в него трябва да има аудио- и мониторна система, пана, трибуна за заявления с логото на Народното събрание. Осветлението пък ще трябва да се монтира на висяща конструкция. Същевременно в едно от последните заседания пък МС предостави на парламента безвъзмездно правото на управление върху партера от източното крило на сградата на бившия Партиен дом, а целта е да осигури допълнителни зали за заседания на постоянните комисии в НС, след като новата пленарна зала бъде напълно готова. Към момента частта от имота е в управление на културното министерство и е с отпаднала необходимост за ведомството.За три години: 322 народни избраници и чиновници са минали през езикови курсове. Общо 322 служители на администрацията на НС и депутати са преминали през различни езикови курсове през последните три години. Това показва справка на НС за \"Монитор\".Само 70 от тях обаче са народните представители, решили да се възползват от възможността за безплатни курсове, за да подобрят езиковата си грамотност. Чиновниците са 252. Най-голям е бил интересът през учебната 2016 -2017-а, когато най-много служители на администрацията на НС са минали през курсове - 118.В същия период обаче едва 18 депутати са се записали на езиков курс. Най-предпочитани са обученията по английски език и през такива са минали 223 човека. Сравнително по-малко са тези, преминали през курсове по немски, френски език или английски език за институциите на ЕС. Така през немски са се обучавали 53 души, познанията си по френски са подобрили 35 човека, а английски, за нуждите на ЕС – едва 11. Всъщност на всеки три години НС обявява обществена поръчка за обучения по трите основни европейски езика - английски, немски и френски. Така за периода 2019 – 2022 година от НС заделят около 115 000 лева.", "date": "2020.01.02", "title": "Депутатите се местят в нова пленарна зала, кефът струва 50 милиона лева"}
