{"url": "https://www.novinite.bg/articles/179895/Ninova-Stiga-dumi-Vnesohme-zakon-bez-sakrateno-proizvodstvo-i-namalyavane-na-prisadi", "text": "\"Време е да спрем само с говоренето и да пристъпим към конкретни мерки. Вчера подписахме и внесохме закон, с който предлагаме да няма съкратено производство, при самопризнание да няма намаляване на присъдата от доживотна без право на замяна- в случаите на престъпления, които водят до тежки телесни повреди или смърт\". Това заяви лидерът на БСП Корнелия Нинова пред медиите преди заседание на Националния съвет на партията.  Тя припомни, че през лятото са се случили няколко изключително тежки престъпления, едно от които завърши със смъртта на дете. По думите й чувството за безнаказаност и за несправедливост у хората е огромно. \"Много политици и почти всички партии през лятото говорихме по този случай и се наддаваше за наказания. Всичко остана само на думи, без реални действия. Апелирам към колегите от другите парламентарни партии- утре започваме работа в парламента, нека това да е един от първите закони, които гледаме\", каза Корнелия Нинова. Тя обясни, че левицата е бързала да го внесе, за да е готов на банките, а не да се губи време. Според нея има  спешна нужда от този закон заради справедливостта и наказанието на такива хора. Председателят на БСП подчерта, че ако НС го приеме по-бързо, той  може да се приложи за случаите в Сотиря и да не стане като в случая на убийството на журналистката в Русе, за който е вече е късно - имаше самопризнание, приложи се съкратено производство и нямаше доживотна присъда.  \"Настояваме за бързо гледане на закона, бързо приемане на две четения, ако трябва със съкратени срокове  между първо и второ четене, за да може да влезе в сила законът и да се приложи за тези конкретни случаи\", заключи Корнелия Нинова.", "date": "2019.09.03", "title": "Нинова: Стига думи. Внесохме закон - без съкратено производство и намаляване на присъди"}
{"url": "https://www.novinite.bg/articles/179910/KNSB-i-prokuraturata-gotvyat-Memorandum-za-satrudnichestvo", "text": "На 3 септември 2019 г. главният прокурор Сотир Цацаров и заместникът му Иван Гешев се срещнаха с президента на КНСБ Пламен Димитров и вицепрезидента на синдикалната организация Чавдар Христов.Ръководителите на Конфедерацията на независимите синдикати представиха на ръководството на прокуратурата Четвъртия годишен доклад на КНСБ за нарушения на права, свързани с упражняване правото на труд през 2018 г. По решение на КС на КНСБ от 30.04.2015 г., този доклад се изготвя ежегодно и съдържа анализи и информация за допуснати нарушения на трудови права. Настоящият годишен доклад има два основни акцента – правото на сдружаване и колективното трудово договаряне.Главният прокурор и заместникът му г-н Гешев изразиха подкрепа на предложенията на ръководството на КНСБ за необходимост от законодателни изменения за засилена защита на правото на синдикално сдружаване. Обсъдени бяха представени вече пред законодателната и изпълнителната власт идеи за изменения на Наказателния кодекс в тази насока, в раздела „Престъпления против трудовите права на гражданите“.Постигнато бе съгласие за подписване на Меморандум за сътрудничество между ПРБ и КНСБ, с цел осигуряване на бърза защита и ефективно разследване при сигнали за нарушения на трудови и осигурителни права. Меморандумът ще бъде подписан до края на м. септември. ", "date": "2019.09.03", "title": "КНСБ и прокуратурата готвят Меморандум за сътрудничество"}
{"url": "https://www.novinite.bg/articles/179903/Maya-Manolova-podava-ostavka-kato-ombudsman", "text": "Мая Манолова подава оставка като омбудсман, за да се кандидатира за кмет на София. Това обяви самата тя късно в понеделник вечерта с видео, качено във Facebook. От пресцентъра на омбудсмана съобщиха, че тя ще депозира оставката си в деловодството на Народното събрание в 15:30 часа днес.Кандидатурата на Манолова се издига от Сдружение „Промяна за София”, а от 6-ти септември самият комитет стартира и събирането на подписи. Необходимите подписи за издигането на кандидатурата на Мая Манолова за кмет на София са 2 500.Очаква се инициативният комитет да издигне официално кандидатурата на Манолова в сряда. Сдружение „Промяна за София” започва изграждането на структури на територията на цялата страна.Очаква се още Мая Манолова да подкрепи независими кандидати и общински съветници в цялата страна за местния вот на есен.", "date": "2019.09.03", "title": "Мая Манолова подава оставка като омбудсман"}
{"url": "https://www.novinite.bg/articles/179902/Prezidentat-Otnosheniyata-mejdu-Balgariya-i-Garciya-sa-dokazatelstvo-kak-na-Balkanite-moje-da-se-gradi-strategichesko-partnorstvo-v-duh-na-vzaimno-doverie", "text": "Стратегическото партньорство между България и Гърция е достижение на нашите две страни, с което можем да се гордеем, защото то е неоценим принос към европейската архитектура за мир, стабилност и просперитет. Това заяви президентът Румен Радев при награждаването на  посланика на Гърция у нас Григориос Василоконстандакис с орден „Стара планина“ първа степен. Дипломатът, чийто мандат в страната ни приключва през октомври, беше удостоен с висшето държавно отличие за заслугите си за развитието на българо-гръцките отношения и сътрудничество.По време на церемонията в Гербовата зала президентът Румен Радев отбеляза тенденцията в двустранните отношения за подобряване на количествените показатели в търговския стокообмен, енергетиката, инвестициите, туризма, както и духовната и културна близост между двете държави. Отношенията между България и Гърция са доказателство как на Балканите може да се гради стратегическо партньорство в дух на взаимно доверие и да се развиват здрави политически, икономически, културни и образователни връзки между държавите, заяви Румен Радев. Той допълни, че с професионалната си отдаденост и активна дейност посланик Григориос Василоконстандакис е допринесъл за задълбочаване на отличните връзки между страните ни. Посланик Василоконстандакис благодари за оказаната чест да бъде удостоен с държавния орден. Дипломатът открои сътрудничеството между България и Гърция като безусловен фактор за общ просперитет и мир в региона. „С наближаването на края на мандата ми в България, се увеличават спомените ми от Странджа, Черно море, от сърцето на България във Велико Търново и Арбанаси, от Елена, Карлово, красотата на Родопите, историята на Плевен, Пловдив и Русе“, заяви посланик Василоконстандакис. На церемонията днес присъстваха представители на дипломатическия корпус у нас, на изпълнителната и законодателната власт.", "date": "2019.09.03", "title": "Президентът: Отношенията между България и Гърция са доказателство как на Балканите може да се гради стратегическо партньорство в дух на взаимно доверие"}
{"url": "https://www.novinite.bg/articles/179917/Maya-Manolova-podade-ostavka-kato-ombudsman", "text": "Днес, 3 септември 2019 г., Мая Манолова подаде оставка като омбудсман на Република България.1. Системно неглижиране работата на институцията на омбудсмана от органа на законодателната власт, чрез умишлено забавяне или спиране на внесените от омбудсмана и граждани законодателни предложения – Законопроект за изменение и допълнение на Гражданския процесуален кодекс за ограничаване на свръхпривилегиите на банки, монополи и за защита от неравноправни клаузи (внесен на 27.02.2019 г.); препоръка за намаляване на законната лихва в размер на 10 (процентни) пункта над основния лихвен процент, която несправедливо натоварва гражданите; предложение за изменение и допълнение на Кодекса на труда за отмяна на разпоредбата на чл. 245, ал. 1 (внесено на 22.01.2018 г.), предоставяща законова възможност работодателят, при добросъвестно изпълнение на задълженията от страна на работника, да изплаща само 60 % от възнаграждението му; внесен Законопроект за несъстоятелността на физическите лица, за който настояваме повече от година; препоръка за промени в Закона за 2 управление на отпадъците (изпратена на 15.07.2016 г.), които да гарантират, че средствата, събирани от екотакси, ще се използват за опазване на околната среда, а не за частни икономически интереси; препоръка за промяна в Закона за енергетиката (изпратена на 19.03.2018 г.), с която да се даде възможност на гражданите да обжалват решенията на КЕВР за повишаване на цените на водата, тока и парното; становище срещу Законопроекта за бюджета на Националната здравноосигурителна каса (изпратено на 29.10.2018 г.) за отпадане на лимитите в болничната и доболничната помощ.2. Липса на политическа воля в Парламента и институциите за изменения в законодателството и нормативната база, с цел удовлетворяване исканията на гражданите за отстраняване дефицитите на справедливост. По редица такива случаи съм внесла законодателни предложения (включително изброените в т. 1) и предложения за изменения в нормативната уредба – например за отпадане на таксите в детските градини; против увеличаването на размера на таксите при регистрацията на автомобил; против разпределянето на разход „общо потребление“ в сметките за вода; честна за гражданите методика за определяне на такса „сградна инсталация“; справедливи за хората цени на водата, тока и парното; методика за справедливо определяне на такса „битови отпадъци“ на принципа „замърсителят плаща“; изтичането на данните от НАП на 5 млн. българи и хиляди фирми, останал безнаказан; ощетяването на хиляди граждани заради фалитът на застрахователно дружество „Олимпик”. Така от над 5100 препоръки на омбудсмана са изпълнени едва половината.3. Загърбване от общинските съветници в Столичния общински съвет на проблемите на столичани. Такъв е случаят с отказа от реформа на „Топлофикация София“ ЕАД - дружество, ощетяващо хиляди столичани ежегодно; липса на реални и активни действия за подобряване качеството на въздуха и информираност на гражданите по проблема, в резултат от което България е в наказателна процедура по 3 искане на Европейската комисия; необосновано покачване на цената на билета на градския транспорт; липса на решения на проблема с недостига на паркоместа; недостатъчният брой общински жилища; бездействието срещу недоволството на гражданите от презастрояването на столицата и други.4. Отказ от заявени и обещани на обществото реформи в ключови сектори, в това число и в съда и прокуратурата, който води до несправедливост и безнаказано потъпкване на върховенството на правото от определени институции спрямо гражданите. За 4 години са постъпили 5 858 бр. жалби за нарушени права и свободи на хората, 4 584 бр. жалби за право на собственост, 3 318 бр. жалби в изпълнителното производство.5. Отстъпление от вече завоювани граждански права и демократични практики в изборния процес чрез пренебрегване волята на хората, изразена на референдуми. Такива случаи са ограничаване на възможностите за гласуване на българи зад граница, отмяната на машинното и електронното гласуване, въпреки поетите от партиите обещания. В тази връзка предложенията на омбудсмана за промени в Изборния кодекс са отхвърлени, а препоръките до ЦИК и отговорните институции за машинното и електронното гласуване – игнорирани. 6. Неглижиране от страна на отговорните институции на справедливите искания на професионални и други общности - протестът на медицинските специалисти за достойно заплащане и условия на труд; протестите на гражданите срещу презастрояването и унищожаването на зелени площи и пясъчни дюни; недоволството срещу лошата пътна инфраструктура (трагедията в Своге е показателна); исканията на хората за качествени услуги, питейна вода и чист въздух; неадекватните реакции на отговорните институции по проблема с чумата по животните; липса на справедливо обезщетяване на собствениците на отчуждени имоти и други. 4 Възразявайки срещу изброените по-горе практики, с ясното съзнание, че те вредят на доверието на гражданите в институциите, противоречат на разбирането ми за служба на обществото и нарушават правата и свободите на моите сънародници, считам за обективно невъзможно да продължа да изпълнявам ефективно правомощията си на омбудсман. Изказвам благодарността си към тези народни представители от различните парламентарни групи, които работеха в името на гражданския, а не на партийния си интерес. Ще продължа да полагам усилия в обществена полза и за защита интересите на гражданите. Настоящите мотиви прилагам към оставката си с копие на отчета за дейността на омбудсмана за периода от 20.10.2015 г. до настоящия момент", "date": "2019.09.03", "title": "Мая Манолова подаде оставка като омбудсман"}
{"url": "https://www.novinite.bg/articles/179916/Petkov-Nad-75-ot-naselenieto-v-trudosposobna-vazrast-e-realizirano-na-pazara-na-truda", "text": "Българската икономика отчита  високи нива на заетост и рекордно ниска безработица. През второто тримесечие на 2019 г. 75,7% от населението на възраст между 20 и 64 години е реализирано на пазара на труда. Данните на Националния статистически институт показват, че безработицата за месец юли е 4,2%, което е значително под средното ниво за Европейския съюз. Това заяви министърът на труда и социалната политика Бисер Петков на брифинг в Сливен след среща с кмета на общината Стефан Радев.В разговора участва и изпълнителният директор на Главната инспекция по труда Румяна Михайлова. По-късно през деня министър Петков разговаря и с областния управител на Сливен Чавдар Божурски.   Основен акцент на работното посещение беше развитието на пазара на труда в региона и възможностите за преодоляване на недостига на работна сила. В тази връзка Министерството на труда и социалната политика подготвя нова Стратегия по заетостта, в която ще бъдат разписани мерки за справяне със съвременните предизвикателства на пазара на труда, каза министър Петков.  Той обясни, че политиката по субсидиране на работни места ще се прилага в региони със силни дисбаланси на пазара на труда, където има недостатъчно търсене. В много райони няма нужда от субсидирана заетост и затова ресурсът ще бъде пренасочен към повишаване качеството на работната сила чрез обучения и мерки за активиране на икономически неактивни хора. Амбицията ни е чрез Оперативна програма „Развитие на човешките ресурси“ да инвестираме в дигитални умения, посочи Петков. По време на срещата си министърът на труда и социалната политика и кметът на Сливен обсъдиха и възможностите за развитие на социалните услуги в региона. Основна тема беше и осигуряването на лични асистенти по Закона за личната помощ. В община Сливен вече са сключени първите 50 договора, по които хора с увреждания ще получават услугата. Данните на Агенцията за социално подпомагане сочат, че към 30 август около 15 500 хора с увреждания са заявили потребност от лична помощ. На 14 500 от тях вече е издадено необходимото направление за ползването на услугата от дирекциите „Социално подпомагане“. По данни на Националния осигурителен институт около 4700 са регистрираните трудови договори за  лични асистенти за цялата страна към 30 август.  По-късно през деня министър Петков посети Център за социална рехабилитация и интеграция за незрящи лица. Реконструкцията на обекта е финансирана по проект „Красива България“, а оборудването е с подкрепа на Фонд „Социална закрила“ към МТСП. Той се срещна и с представители на водещи работодатели в региона, пред които представи мерките в Националния план за действие по заетостта за повишаване на квалификацията на работната сила и за създаване на качествени и устойчиви работни места.", "date": "2019.09.03", "title": "Петков: Над 75% от населението в трудоспособна възраст е реализирано на пазара на труда"}
{"url": "https://www.novinite.bg/articles/179919/Rumen-PetkvoOkolo-200-kandidat-kmetove-shte-izginem-v-stranata-samostoyatelno-ili-v-koalicionen-format", "text": "„Около 200 кандидат-кметове ще изгинем в страната самостоятелно или в коалиционен формат.“ Това каза лидерът на АБВ Румен Петков на пресконференция в Ловеч. Относно броя на общинските съветници, които АБВ ще се стреми да вкара в Ловеч, лидерът на АБВ заяви: „Не съм привърженик на гадателството. Амбицията ни е да се предастим добре и да представим силната алтернатива на гражданите. От сега да залагаме Мая ли ще бие, Данчето ли ще бие – не ми изглежда много убедително“, пошегува се Румен Петков с кметската надпревара в София.В отговор на журналистически въпрос как ще се отрази на АБВ и на предизборната кампания за местните избори намаляването на партийните субсидии, Петков коментира, че на политическата му формация няма как да се отрази. „Ние не получаваме финансиране“, допълни още Петков.Намаляването на субсидиите, той определи като цинично и припомни, че при първоначалните анализи за финансирането на политическите партии, се е стигнало до извода, че е добре държавата да поеме ясен ангажимент, като минимум ограничи нехигиеничното влияние върху политическите партии и в този смисъл политиките, които те водят.„Слушам тази сутрин телевизиите по повод предстоящия утре голям празник на българската енергетика 45-годишнина от въвеждането в експлоатация на първи блок на ядрената централа в Козлодуй. По две от телевизиите въобще на стана дума какъв е приносът на Козлодуй в ценообразуването на електрическата енергията. 30 хил. лв. за песничката“, коментира акцентите на телевизиите. „Половината водещи вероятно жизненият им път е започнал оня ден. Като блесна „Родната полиция ни пази“, защо никой не пита колко струва тази песен. Убеден съм, че не е без пари. Познавам изпълнителя. Тук ръководството на „Козлодуй“ постъпи изключително почтено. Покани си хората, плати на този, който създаде текста, музиката. Тези хора, които работят в Козлодуй заслужават този празник. Ние българите заслужаваме този празник“, посочи още Петков. „Понякога като държава полагаме огромни усилия да си отровим средата, да си развалим заслуженото щастие, защото са три поколения хората, които са изграждали ядрената централа и които са ни дали силата, достойнството да бъдем сред нациите, които имат такова нещо“, коментира още лидерът на АБВ.", "date": "2019.09.03", "title": "Румен Петкво:Около 200 кандидат-кметове ще изгинем в страната самостоятелно или в коалиционен формат"}
{"url": "https://www.novinite.bg/articles/179923/Djambazki-Smartnata-prisada-e-garanciya-che-ubiec-nyama-da-izleze-na-ulicata-s-bradva", "text": "„За мен смъртната присъда е най-сигурната гаранция, че убиецът след известно време няма отново да излезе на улицата с брадва”. Така евродепутатът от ВМРО Ангел Джамбазки коментира темата за жестоките престъпления и законовите промени, които партията му предлага. В ефира на „Плюс-Минус. Коментарът след новините” той заяви, че трябва да отпадне възможността за съкратени съдебни процеси срещу извършителите на тежки престъпления и да се въведе химическа кастрация за изнасилвачите.„На такива хора не трябва да се позволява да повтарят деянията си. Не трябва да могат да се възползват от вратички в закона. И нямам разумно обяснение защо не се правят законови промени и не се въвеждат по-тежки присъди за извършителите на жестоки престъпления”, категоричен бе Джамбазки.Той коментира и темата за твърдението на новоизбрания председател на Европейската комисия Урсула фон дер Лайен, че Старият континент трябва да стане неутрален до 2030 г. „Това означава, че България трябва да намали до нула емисиите, които се произвеждат от въглищните ни централи”, поясни Джамбазки. И изрази мнение, че правителството ни не трябва да поема подобен ангажимент.„Въглищата са единственият независим български източник на енергия. В този сектор са заети около 62 000 души”, каза още евродепутатът. И добави: „Не можем да построим ограда за въздуха. Криворазбраната екологична тояга, която се размахва над България, ще остави много хора без работа и ще нанесе щети, много по-сериозни от тези от пакета „Мобилност”.Джамбазки коментира и предстоящия местен вот. Той каза, че във ВМРО все още текат разговори, но най-вероятно партията ще издигне свой собствен кандидат за кмет на София. „Има шанс и това да съм аз. Не ме е страх да застана срещу Фандъкова и Манолова – уважавам и двете, работил съм с тях”, завърши Джамбазки.", "date": "2019.09.03", "title": "Джамбазки: Смъртната присъда е гаранция, че убиец няма да излезе на улицата с брадва"}
{"url": "https://www.novinite.bg/articles/179918/Borisov-V-momenta-za-Balgariya-ne-e-izgodno-da-vliza-v-Shengen", "text": "В момента не знам дори дали е изгодно за България да влиза в Шенген. Ние и сега използваме цялата шенгенска система. Имаме на 100% обмен. Това заяви премиерът Бойко Борисов след среща с председателя на Групата на Християнсоциалния съюз (ХСС) в Германския Бундестаг Александер Добриндт по време на посещението си в Берлин.Премиерът посочи, че и сега на австро-унгарската граница има физически контрол.\"Всеки ден връщаме на Гърция по 100-150 мигранти. Ако Александър каже вие сега влизате в Шенген, те ще напълнят Германия. Питайте хората в България дали искат да сме Шенген. Имаме една хубава поговорка - всяко зло за добро. И към днешна дата дори и да съм в опозиция няма да приветствам влизане в Шенгензаради това\", коментира Борисов.От своя страна Добриндт коментира възможността за разполагане на голям германски автомобилен завод в България, като посочи, че това е икономически, а не политически въпрос. „Това е стопанско решение, в което политиката не може да се меси. Но политиката поставя политическите рамки. И на нашата среща на политическо ниво показваме колко важно е инвеститорите да имат стимул, за да инвестират“, заяви той.", "date": "2019.09.03", "title": "Борисов: В момента за България не е изгодно да влиза в Шенген"}
{"url": "https://www.novinite.bg/articles/179899/Ninova-Nashata-cel-za-mestnite-izbori-100-poveche-kmetove-i-40-poveche-obshtinski-savetnici", "text": "\"Нa днешното заседание на Националния съвет ще разглеждаме и утвърждаваме над 100 кандидатури за кметове, издигнати на проведените досега конференции в страната. Поканили сме и областните председатели, заседанието е разширено, за да може всеки да си каже мнението.\"Това заяви лидерът на БСП Корнелия Нинова пред медиите преди заседанието.  Тя обясни, че профилите на кандидатите са различни - партийни кандидатури, с инициативни комитети, широки местни коалиции. \"Уважаваме волята на местните структури. Дадохме им свобода - това е демократично и това е децентрализация в една демократична партия, те да преценяват и решават\", категорична бе Нинова. Тя подчерта, че прави впечатление, че има разширяване на ветрилото и подкрепа на кандидати на БСП от повече партии в сравнение с миналите местни избори. Като основна цел на местните избори за левицата Нинова посочи увеличаване на кметовете от БСП със 100% и на общинските съветници с 30-40%. На въпрос дали БСП ще подкрепи кандидатурата на Мая Манолова за кмет на София, Корнелия Нинова отговори: \"Решението трябва да вземе Градската конференция на левицата на 11.09.2019г. и след това Националният съвет на партията на 15.09.2019г., който трябва да утвърди решението на конференцията.\"", "date": "2019.09.03", "title": "Нинова:  Нашата цел за местните избори - 100% повече кметове и 40% повече общински съветници"}
{"url": "https://www.novinite.bg/articles/179921/Manolova-sled-ostavkata-Godini-nared-byah-poshtenska-kutiya-za-makata-na-horata", "text": "Мая Манолова подаде оставка като омбудсман, след като вчера обяви, че ще се кандидатира за кмет на София.\"Току-що подадох оставка.Направих го, защото колкото и търпение да има човек, то се изчерпва. Години наред бях пощенска кутия за мъката на хората. Това ме кара да се чувствам зле\", обяви Манолова минути, след като депозира оставката си в деловодството на Народното събрание.\"В началото срещах присмех: \"Коя е тази и какво изобщо може да направи\"?, после решиха да помагат заради натиска и накрая решиха да пречат заради високото доверие\", заяви тя, като уточни, че тези които са и пречели са институциите и властта. Тези, които блокираха инициативите ми, притесняваха мен и семейството ми. Те няма да ме спрат! Няма да живея с наведена глава.Да отвоюваме столицата на България обратно. Всички погледи са насочени към София. Промените винаги са тръгвали оттук, призова Манолова и добави, че ще даде подробности за кандидатурата си за градоначалник на столицата утре в НДК. ", "date": "2019.09.03", "title": "Манолова след оставката: Години наред бях пощенска кутия за мъката на хората"}
{"url": "https://www.novinite.bg/articles/179887/Ot-Fejsbuk-sashto-obmislyat-da-skriyat-lajkovete", "text": "Технологичната компания Фейсбук обмисля да тества скриване на лайковете подобно на социалната мрежа Инстаграм, предаде “Дъ върдж”.Хакери откриха в кода на приложението на Фейсбук за “Андроид” нова функция, която скрива точната бройка лайкове за всички, освен за човека, който е публикувал в социалната мрежа. Останалите потребители ще виждат единствено няколко реакции и бележка, която ще обозначава, че “ваш приятел и други” са харесали това, предаде БТВ. От компанията потвърдиха, че обмислят дали да не тестват новата функционалност. Макар “харесванията” в социалната мрежа да са част от цялото онлайн изживяване, много потребители се оплакват, че лайковете ги карат да се чувстват зле. От компанията тестваха скриването им в Инстаграм и явно резултатите са положителни, защото тестовете бяха разширени до повече държави.", "date": "2019.09.03", "title": "От Фейсбук също обмислят да скрият лайковете"}
{"url": "https://www.novinite.bg/articles/179912/94-nerednosti-za-5-godini-zasekli-ot-OLAF-po-evroproekti-u-nas", "text": "За периода от 2014 до 2018 г. у нас ОЛАФ е засякла 94 случая на нередности по финансирането на европроекти в България, без непременно да е ставало дума за измами, като са били издадени 15 препоръки. Тези случаи са били свързани със средства от \"традиционните\" източници за бюджета.При структурните, инвестиционните и земеделските фондове са били проверени 1072 случая, по които са били издадени 27 препоръки. Това пише в представения във вторник доклад за дейността на Европейската служба за борба с измамите със средства от ЕС (ОЛАФ). За нашата страна се посочва още, че са били извършени четири проверки и са били издадени две препоръки. Установено е, че в България земеделски дружества, получавали в миналото средства от ЕС и достигнали границата на възможното финансиране, са опитали с измама да придобият още средства. Това се е случвало с основаването на привидно независими нови фирми. Посочените дружества, достигнали границата на възможностите за получаването на земеделски помощи от ЕС, са се разширявали с \"независими\" фирми (неползвали дотогава европейско финансиране), за да поискат още средства.\"Независимите\" фирми са били основавани или нарочно за целта, или са съществували от по-рано, но са били преструктурирани така, че да не бъде ясна връзката им с дотогавашните получатели на средства от ЕС.Често адресът по регистрация на старите получатели на средства и \"независимите\" фирми е бил един и същ, установила проверката. Подобни измами не само увреждат финансовите интереси на ЕС, но са в ущърб на честната надпревара, положителното развитие на земеделските дружества и частното предприемачество, коментира ОЛАФ. Уточнява се, че общото финансово отражение от тези случаи се равнява на 10 милиона евро. От 2012 до 2018 г. българските власти са предприели действия по 13 случая, от които един е завършил с повдигането на обвинение, а по девет случая не са били взети мерки досега. През миналата година ОЛАФ е получила три сигнала от българските власти и 45 сигнала от частни източници, се отбелязва в документа. Докладът сочи, че ОЛАФ е препоръчала на страните от Общността възстановяването на 371 милиона евро към бюджета на ЕС.През миналата година в ЕС са били открити 219 нови разследвания след извършени 1259 предварителни оценки. Общо 167 разследвания са били приключени с издаването на 256 препоръки, показват данните. Проверките са обхванали изразходването на средства от структурните фондове, дейността на митниците и преките разходи от европейския бюджет. Сред най-честите нарушения са установени опити за измама с основаването на \"фалшиви дружества\" за извършването на фиктивна дейност, като на тази основа са отправяни искания за европейско финансиране. В ЕС с абили установени измами в областта на земеделието и пране на пари от тези дейности предз държави извън Общността. По международни схеми е постигано избягване на данъчни задължения, отбелязва ОЛАФ.", "date": "2019.09.03", "title": "94 нередности за 5 години засекли от ОЛАФ по европроекти у нас"}
{"url": "https://www.novinite.bg/articles/179886/Dneven-horoskop-za-vtornik", "text": "Опитайте да отворите нова врата за себе си днес, задължително трябва да се възползвате от възможностите, които ви се отварят, ако искате да постигнете някакъв успех.Днес ще откриете, че ви е по-трудно от всякога да накарате приятелите си да се фокусират, но това не е ваша работа, нали? Очаквайте малки проблеми, които ще саботират плановете ви за деня.Може да ви е трудно да бъдете съсредоточени днес, но със сигурност не сте единствените. Нещата ще стават все по-добре за вас, докато продължавате в този дух. Време е да си направите почивка.Представителите на останалите зодии могат да намерят дневния си хороскоп ", "date": "2019.09.03", "title": "Дневен хороскоп за вторник"}
{"url": "https://www.novinite.bg/articles/179909/Bojko-Borisov-pristigna-v-Berlin", "text": "Министър-председателят Бойко Борисов пристигна в Берлин. Той ще бъде почетен гост на заседанието на Групата на Християнсоциалния съюз /ХСС/ в Германския Бундестаг. Преди това премиерът Борисов ще се срещне с председателя на Групата на ХСС Александер Добриндт. Двамата ще обсъдят интензивното сътрудничество в различни области, както и разширяването на политическите и икономическите връзки между България и Германия.", "date": "2019.09.03", "title": "Бойко Борисов пристигна в Берлин"}
{"url": "https://www.novinite.bg/articles/179907/Spipaha-golyamo-kolichestvo-narkotici-i-pari-v-Burgas", "text": "Голямо количество наркотици и пари са намерени и иззети при проведена специализирана полицейска операция от служители на отдел „Криминална полиция” при ОДМВР – Бургас и Специализираните полицейски сили, протекла на територията на Бургас и Поморие.Задържани са двама криминално проявени поморийци / единия на 30, а втория на 28 години/. Непосредствено преди осъществяване на сделка по покупко- продажба на наркотици в к-с „Меден Рудник” е задържан 30 годишния помориец, придвижващ се с л.а. „Форд”, с бургаска регистрация.В автомобила са открити 12 пликчета с бяло прахообразно вещество, реагирало при направения полеви наркотест на кокаин. Помориецът е задържан за срок от 24 часа. При претърсване на дома му, разположен на поморийската улица „Проф. Стоянов” са намерени и иззети близо 55 грама кокаин, две електронни везни, четири разфасовани пликчета с кокаин и сумата от 16 000 лв. Паралелно с това е извършено и претърсване в бургаска фитнес зала, разположена в подлеза на БСУ, където е задържан 28 годишен криминално проявен помориец. Открит в пликче е грам кокаин, както и въздушен пистолет, за който до момента не са представени никакви документи. Помориецът също е задържан за срок от едно денонощие. Процесуално-следствените действия по установяване на взаимоотношенията между двамата задържани мъже продължава. Материалите по образуваното досъдебно производство ще бъдат докладвани в Бургаска окръжна прокуратура.", "date": "2019.09.03", "title": "Спипаха голямо количество наркотици и пари в Бургас"}
{"url": "https://www.novinite.bg/articles/179904/Vklyuchvat-DANS-MVR-prokuratura-i-RZI-v-akciite-sreshtu-zamarsitelite-na-vazduha-v-Pernik", "text": "\r\n\r\nОт началото на тази година са извършени 16 проверки, 10 от които внезапни. При всички тези проверки в „Топлофикация“ - Перник не е установено нарушение. Няма доказателства, че в централата се горят отпадъци. Това каза днес в Перник министърът на околната среда и водите Нено Димов.В края на миналата година е установено горене на биомаса, като тогава на „Топлофикация“ е наложена глоба от 50 000 лева, която се обжалва в съда, допълни министър Димов по време на съвместния брифинг с кмета на Перник Вяра Церовска.Според министъра, трябва да се търси нов подход. Затова е решено в проверките да се включат ДАНС, МВР, прокуратура, РЗИ и екозащитници от Перник. Всички те заедно ще започнат масирани и изненадващи проверки във всички индустриални звена в Перник в търсене на замърсителя.Много е важно и представители на „Дишай Перник“ да участват в тези проверки. Така ще се даде възможност на гражданското общество да има реално участие във всичко, което става – категоричен е Димов.\"Ясно е, че замърсяване на въздуха има. Всички го виждаме. Никой обаче досега не може да установи откъде идва замърсяването. Затова ще се проверят всички индустриални обекти\", категорична бе и Вяра Церовска след тазнощната й проверка, при която е установена много наситена миризма в района на кметство \"Изток\".\r\n\r\n ", "date": "2019.09.03", "title": "Включват ДАНС, МВР, прокуратура и РЗИ в акциите срещу замърсителите на въздуха в Перник"}
{"url": "https://www.novinite.bg/articles/179915/Ubiecat-ot-Sotirya-kojto-ubi-i-iznasili-malkata-Kristin-se-lekuva-v-Sofiya", "text": "Мартин Трифонов, на 21 години, който бе обвинен, че е изнасилил и убил по мъчителен за жертвата начин 7-годишната Кристин Георгиева от сливенското село Сотиря, вече се лекува в затворническата болница в София. Той бе задържан на 16 август при издирване, след като бе прострелян в краката, за да не избяга отново.Заради раните си бе опериран в сливенската областна болница и стабилизиран, болничната му стая се охраняваше от полиция, тъй като съдът му наложи постоянна мярка за неотклонение задържане под стража, след като заседава в същата болнична стая. От там днес той бе преместен под охрана в затворническата болница в София, за да продължи лечението му. Това съобщи за \"\" директорът на болницата в Сливен д-р Васислав Петров.Когато здравословното състояние на Мартин Трифонов позволи, той ще бъде върнат в следствения арест на Сливен, където вече са настанени двама негови съселяни, обвинени, че са блудствали със 7-годишно момиченце. Районният съд в Сливен наложи постоянен арест на 15-годишния Христо Х. и 68-годишния Йордан И., които, според обвинението, чрез употреба на сила са извършили действия с цел да възбудят и удовлетворят полово желание без съвкупление по отношение на 7-годишно дете. Мярката може да се обжалва пред Окръжния съд в Сливен.По ирония на съдбата мъжете от Сотиря са сред първите обитатели на новия следствен арест в Сливен, който бе изграден на територията на женския затвор. За целта бе преустроено някогашното котелно помещение в двора на затвора. Новият арест е с капацитет 40 души, като за непълнолетни има отселно помещение.В същото време напрежението в селото, породено от посегателствата над деца, не стихва. Местните заплашиха, че няма да пуснат децата си на училище на 16 септември, понеделник, за откриването на новата учебна година. Вместо това те са готови на тази дата да отидат пред парламента в София, за да поискат от депутатите да променят така НК, че да отпадне възможността при особено тежки умишлени престъпления против личността подсъдимите да получават по-леки присъди, след като признаят изцяло вината си.С такъв призив към сливенските депутати се обърна днес и кметът на Сливен Стефан Радев. \"Надявам се това да случи, като общество да вземем такова решение и призовавам нашите народни представители на подкрепят тази инициатива, каза Стефан Радев по време на съвместна пресконференция с министъра на труда и социалната политика Бисер Петков, който бе на посещение в града.", "date": "2019.09.03", "title": "Убиецът от Сотиря, който уби и изнасили малката Кристин се лекува в София"}
{"url": "https://www.novinite.bg/articles/179882/Nameriha-martav-izcheznaliya-sled-parti-Ivan", "text": "\r\nТяло на мъж беше намерено вчера близо до военното поделение край варненското село Любен Каравелово, където преди седмица изчезна 28-годишният Иван Йорданов. От полицията потвърдиха информацията, но все още не съобщават дали това е издирваният мъж.\r\n\r\n\r\n\r\n\r\n\r\n\r\n\r\n", "date": "2019.09.03", "title": "Намериха мъртъв изчезналия след парти Иван"}
{"url": "https://www.novinite.bg/articles/179905/BSP-s-popravki-v-NPK-za-sakratenoto-proizvodstvo", "text": "БСП внесе поправки в НПК за отпадане на съкратеното производство при тежки престъпления – смърт или тежка телесна повреда. Промените в закона са след случаите на насилие над деца в сливенското село Сотиря.\r\n\"Време е да спрем само с говоренето и да пристъпим към конкретни мерки. Вчера подписахме и внесохме закон, с който предлагаме да няма съкратено производство, при самопризнание да няма намаляване на присъдата от доживотна без право на замяна- в случаите на престъпления, които водят до тежки телесни повреди или смърт\", заяви лидерът на БСП Корнелия Нинова преди пленума на левицата. По думите й чувството за безнаказаност и за несправедливост у хората е огромно\r\n\"Много политици и почти всички партии през лятото говорихме по този случай и се наддаваше за наказания. Всичко остана само на думи, без реални действия“, аргументира се Нинова и апелира към депутатите от другите парламентарни групи това да е един от първите закони, които да разгледат през новата пленарна сесия. Тя обясни, че левицата е бързала да го внесе, за да е готов на банките, а не да се губи време. Според нея има спешна нужда от този закон заради справедливостта и наказанието на такива хора. Нинова подчерта, че ако НС го приеме по-бързо, той може да се приложи за случаите в Сотиря и да не стане като в случая на убийството на Виктория Маринова от Русе, когато е имало самопризнание, в резултат се приложило съкратеното производство и не е наложена доживотна присъда.\r\n„Настояваме за бързо гледане на закона, бързо приемане на две четения, ако трябва със съкратени срокове между първо и второ четене, за да може да влезе в сила законът и да се приложи за тези конкретни случаи\", заключи Нинова.\r\n", "date": "2019.09.03", "title": "БСП с поправки в НПК за съкратеното производство"}
{"url": "https://www.novinite.bg/articles/179878/Vremenni-ogranichenie-v-tunel-Topli-dol-a-prez-noshtta-v-tunel-Vitinya-na-AM-Hemus", "text": "От 9:30 ч. до 15:30 ч. движението по АМ \"Хемус\" в тунел \"Топли дол\" в посока София ще се осъществява в една лента, поради ремонтни дейности на осветителните тела в съоръжението. Ще се ограничи движението в активната лента, като то ще се извършва в изпреварващата. От 20 ч. на 3 септември до 6 ч. на 4 септември (сряда) ще се ограничи движението в посока София в тунел \"Витиня\" на АМ „Хемус“.Спирането на трафика през нощта е за ремонт на вентилационните и противопожарните системи. Трафикът за столицата ще преминава по обходен маршрут по път I-1 Ботевград – София. Отбиването ще е при 35-ти км, а връщането на магистралата ще става при 30-ти км, при пътнa връзка \"Витинска река“. Движението в тунел „Витиня“ в посока Варна от 20 ч. на 3 септември до 6 ч. на 4 септември ще се осъществява в една лента. Агенция „Пътна инфраструктура“ апелира шофьорите да карат със съобразена скорост и да спазват пътните знаци.", "date": "2019.09.03", "title": "Временни ограничение в тунел „Топли дол“, а през нощта в  тунел „Витиня“ на АМ „Хемус“"}
{"url": "https://www.novinite.bg/articles/179881/Uraganat-Dorian-otslabna", "text": "Ураганът Дориан леко отслабна тази нощ - скоростта на вятъра над архипелага Бахамски острови спадна до около 250 км/ч, и бе пререгистриран в трета категория по скалата на Сафир-Симпсън, съобщиха метеорологичните служби в САЩ, цитирани от Франс прес и БТА.Ураганът се държи все още над остров Гранд Бахама и местните жители не бива да напускат укритията, се посочва в последния бюлетин на Националния център за наблюдение на ураганите в Маями.", "date": "2019.09.03", "title": "Ураганът \"Дориан\" отслабна"}
{"url": "https://www.novinite.bg/articles/179897/Vegan-sadi-sasedite-mirishe-mu-na-kebapcheta", "text": "Жена в Западна Австралия се опита да попречи на съседите си да използват барбекюто си, като заведе съдебно дело срещу тях, предаде Би Би Си.Жителката на град Пърт Кила Карден заяви, че дейностите на съседите й – миризмите от барбекюто и цигарения дим, както и шумните им деца, нарушават жилищните закони.Тя потърси законови основания, за да предотврати създаването на предполагаемите неудобства.Трибуналът и най-високата съдебна инстанция в страната отхвърлиха исканията й като неоснователни и неподкрепени от доказателства.Списъкът й с искания включваше и изискване към съседите да намалят осветлението във вътрешния двор, да заглушат домашните си любимци и да заменят растенията в общата градина.Тя твърди, че миризмите на цигари и барбекю са създали „неправомерно неудобство“ в дома й в предградието на Перт – Гирауин.„Те са сложили барбекюто там, така че мириша на риба - всичко, което мога да помириша, е риба“, каза г-жа Карден, която е веган.„Не мога да се наслаждавам на задния си двор, не мога да изляза там“, каза тя.Държавният административен трибунал на Западна Австралия отхвърли исканията й на съдебно заседание през февруари - включително искането децата на съседите й да бъдат тихи, когато играят навън.„Трибуналът не приема, че родителите, като позволяват на децата си да играят в задния двор... да използват вътрешния двор за малки скутери или играчки, създават разумно неудобство. Това, което правят, е да живеят в задния си двор и дома си като семейство“, каза трибуналът.Г-жа Карден оспори решението на трибунала пред Върховния съд на Западна Австралия през март. Миналия месец и тази съдебна инстанция отхвърли иска й като неоснователен.Тя заяви пред австралийските медии, че смята да предприеме по-нататъшни правни действия срещу съседите си.", "date": "2019.09.03", "title": "Веган съди съседите - мирише му на кебапчета"}
{"url": "https://www.novinite.bg/articles/179880/Podkopani-sa-noseshti-koloni-na-edin-ot-mostovete-na-AM-Struma", "text": "Под един от виадуктите на магистрала „Струма” се е образувалo голямо дере, което е подкопало няколко от носещите колони. Това сигнализираха зрители на NOVA.На какво се дължи сруtването и има ли опасност за преминаващите по моста коли?На магистрала \"Струма\" Александра кара мотор с приятели. Когато минават под един от мостовете, се натъкват на неочаквана гледка. \"Случайно попаднахме на срутени масиви. Прилича на място, на което е минавала буйна река и е свлякло самата почва и е направило голямо дере\", каза Александра Ангелова.На места водата е изкопала дерета над 4 метра, а част от бетона под колоните на автомагистралата се е свлякъл. \"Изглежда много опасно, защото има срутени части от основата на колоните, не ми изглежда безопасно. Съвсем над нас е магистралата\", каза още Александра.Дълбокото дере е обхванало няколко от носещите колони на моста. \"Поне 2 със сигурност съм видяла, които са подкопани, може да има и на друго място. Малко по-надолу имаше една отчупена плочка, но предполагам, че не е голям проблем\", заяви Ангелова.След като екипът ни видя на място как изглежда виедукта, потърсихме и \"Пътната агенция\". \"Това, което виждаме на снимката и това, което установиха колегите, които бяха на оглед е, че това са остатъчни парчета бетон, които са били разлети по време на бетонирането на самата колона\", каза инж. Иван Досев - член на УС на АПИ.Според експертите, няма опасност за пропадане на моста, няма и нужда от ремонт. \"Конструктивно няма абсолютно никакъв проблем, самите стълбове са изградени с пилотно сондиране, а не плоско. Пилоните са с дълбочина поне 20 метра, абсолютно няма никакъв проблем и гражданите да бъдат спокойни\", каза още Досев.От пускането на този участък на магистралата през 2011 г., до днес, ремонт на този мост не е правен, защото не се налагало. А ако се наложи, той ще е за сметка на данъкоплатците, защото гаранционният срок е изтекъл.\"Смятам, че ако някой види такова нещо е хубаво да се сигнализира, за да може да реагира навреме, преди да има лоши инциденти\", заяви Александра Ангелова.", "date": "2019.09.03", "title": "Подкопани са носещи колони на един от мостовете на АМ \"Струма\""}
{"url": "https://www.novinite.bg/articles/179876/Predimno-slanchevo", "text": "Днес ще бъде предимно слънчево, над Западна България с временни увеличения на облачността, но без валежи. Ще духа слаб до умерен вятър от изток-североизток, който вечерта в Северозападна България ще се ориентира от северозапад. Максималните температури ще са между 30° и 35°, в София - около 30°.Над планините ще бъде предимно слънчево, след обяд над Западна България с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра - около 22°, на 2000 метра - около 14°.По Черноморието ще бъде слънчево. Ще духа слаб до умерен вятър от изток-североизток. Максимални температури на въздуха: 28°-29°. Температурата на морската вода е 26-27°. Вълнението на морето ще бъде 2-3 бала.", "date": "2019.09.03", "title": "Предимно слънчево"}
{"url": "https://www.novinite.bg/articles/179898/Petkov-Ochertava-se-deficit-na-kvalificirani-kadri-sas-sredno-obrazovanie", "text": "Очертава се дефицит на квалифицирани кадри със средно образование. Това заяви в Сливен министърът на труда и социалната политика Бисер Петков, който е на работно посещение в града, където се срещна с кмета и областния управител.Прогнозите за развитието на пазара на труда сочат свиване на населението в трудоспособна възраст, като се очаква през 2024 година над 4 300 000 души да бъдат в това число. Това изисква нови мерки на пазара на труда, който през тази година бележи рекордно ниски нива на безработица, посочи министърът. По думите му българската икономика е във висока точка с над 75 процента коефициент на заетост на населението в трудоспособна възраст.Новите мерки на пазара на труда ще включват активирането на неактивни лица, като фокусът ще бъде не към субсидираната заетост, а към повишаване качеството на работната сила чрез инвестиции в обучение и нови квалификации. Значителен ресурс от програмата за развитието на човешките ресурси ще се насочи в дигитализация.В програмата на министъра са включени още посещение на Център за социална рехабилитация и интеграция за незрящи - мъже и жени в Сливен, две предприятия в града и с ръководителите на регионалните структури на МТСП. Той заяви, че очаква от големите работодатели предложения за развитието на пазара на труда в региона.", "date": "2019.09.03", "title": "Петков: Очертава се дефицит на квалифицирани кадри със средно образование"}
{"url": "https://www.novinite.bg/articles/179885/Katastrofa-s-motor-v-Sofiya-ima-dava-zaginali", "text": "\r\nДвама души загинаха при тежка катастрофа с мотор рано тази сутрин в София, съобщи БНР.\r\n\r\n\r\n\r\n\r\n", "date": "2019.09.03", "title": "Катастрофа с мотор в София, има дава загинали"}
{"url": "https://www.novinite.bg/articles/179896/Goreshtata-Djenifar-Lopez-minava-na-specialen-rejim-za-Da-svalish-Uolstrijt", "text": "Едно от най-големите предизвикателства пред актрисите от Да свалиш Уолстрийт е несъмнено танцът на пилон. Констанс Ву разказва, че никога в живота си не е изпитвала подобна мускулна треска. Дори Дженифър Лопез – дългогодишна танцьорка с разнообразен опит на сцената – споделя, че това е едно от най-трудните неща, които е правила. „Тренирах почти шест месеца. Носех си преносим пилон във всеки град, за да не пропускам тренировка.Използвах мускули, за които не се бях сещала преди това“. За обучението на момичетата във филма се грижи Джоана Сапаки – бивш изпълнител и акробат от трупата на Cirque de Soleil. Вдъхновен от истински истории, Да свалиш Уолстрийт е (комедийна история), която проследява живота на няколко стрийптийзьорки, които решават да променят правилата на играта с богатите си клиенти от Уолстрийт. В началото на 2007-а Дестини (Констанс Ву) е млада жена, която се опитва да свърже двата края и да се грижи за себе си и баба си. Това съвсем не е лесно. Всички в стриптийз клуба, в който работи – от управителя през DJ-ите до барманите – очакват своя дял от спечеленото от нея. По един или друг начин… Животът ѝ се променя завинаги, когато среща Рамона (Дженифър Лопез), която изкарва големите пачки в клуба. Двете дами моментално си допадат и Дестини научава много от триковете на професията от Рамона. А неустоимата Даймънд (Карди Би) няма как да не добави и пикантна щипка мръснишки движения.Но най-важният урок, който Дестини научава, е, че когато си част от една гнила система, трябва да прецакаш или да бъдеш прецакан. Дестини и Рамона натрупват купища пари, докато не идва крахът на фондовата борса през 2008-а. Акулите от Уолстрийт ограбват всички и се измъкват безнаказано. Сега Рамона, Дестини и още две танцьорки, които се присъединяват към тях – неудържимата Мерседес (Кики Палмър) и младата и невинна Анабел (Лили Райнхарт), ще обърнат нещата в своя полза.Схемата им за бърз успех изглежда перфектна и вярват, че никой няма да пострада. Докато нещата не излизат извън контрол. Една съвременна и актуална история, в която Робин Худ е… стриптийзьорка. Дженифър Лопез, която влиза в ролята на Рамона и на продуцент на филма, споделя, че това, което я привлича към проекта е, че Да свалиш Уолстрийт е за „алчност, власт и американската мечта; за редното и нередното; за това, колко далеч си готов да стигнеш, преследвайки мечтите си”. “Показваме един свят, който ни е добре познат от киното и телевизията, но от различна гледна точка – тази на танцьорките,“ описва проекта си сценаристката и режисьор на Да свалиш Уолстрийт Лорийн Скафария. „Епична кръстоска между криминална драма, стриптийз филм и изследване на икономическата катастрофа, която промени живота на толкова много хора. Операция ДА СВАЛИШ УОЛСТРИЙТ започва на 13 септември.", "date": "2019.09.03", "title": "Горещата Дженифър Лопез минава на специален режим за \"Да свалиш Уолстрийт\""}
{"url": "https://www.novinite.bg/articles/179901/Kaloyan-Pargov-Jelaya-uspeh-na-Maya-Manolova-predizvikatelstvoto-e-seriozno", "text": "Желая успех на Мая Манолова, предизвикателството е сериозно. Това каза лидерът на БСП - София Калоян Паргов при участието си в сутрешния блок на Bulgaria ON AIR. Той добави, че кандидатирането на омбудсмана на Република България за кмет на София е било очаквано.\"Вчера имахме заседание на Градския съвет на БСП - София и взехме решение на 11-ти септември да проведем конференцията, на която ще обсъдим всички възможности и ще съобщим името на нашия кандидат за кмет на града\", каза Калоян Паргов.Според него, кандидатирането на Йорданка Фандъкова за пореден мандат също е било очаквано. \"Очевидно от ГЕРБ няма какво по-добро да предложат от сегашния модел на управление, добави Калоян Паргов. - Всички виждаме в последните 10 години какво се случва в София. Бих го определил като развитие в застой. Гражданите обаче искат промяна, имат нужда от перспектива, от реални действия за по-добър живот за тях и семействата им в кварталите\".Лидерът на БСП - София припомни, че през последните 30 години партията е използвала различни модели за явяване на избори. \"Били сме и самостоятелно, и в коалиция, и сме подкрепяли кандидати на инициативни комитети, каза Калоян Паргов. - През 1999 година подходът беше успешен за левицата. Това ни даде тласък за отчетливо присъствие на политическата сцена през следващите години - през 2001-ва спечелихме изборите за президент, а през 2005-та и парламентарните\".Според Калоян Паргов, Мая Манолова може да бъде катализатор за промяната, която иска голяма част от гражданското общество. \"София е доста сложен град за БСП вече 30 години. Наясно сме, че в битката за града трябва да имаме съюзници и кампанията, която се готвим да направим, ще покаже точно това наше желание. Тази част от обществото, която иска промяна, без значение от кой политически спектър е, може да бъде фокусирана по подходящ начин, каза той. - На Градската конференция на 1 декември 2018 година посочих ключовите фактори за успеха на БСП. Те се събират в думата консолидация - на партията, на лявото пространство и на обществото, което иска промяна. Търсим точно тази форма сега\".Лидерът на БСП - София заяви, че неговата роля в кампанията е на председател на предизборния щаб, въпреки че неговото име е в списъка с номинираните за кандидати за кмет на София от БСП. \"Върху мен лежи голямата отговорност да конструираме кампанията, заяви той. - Ние първи издигнахме кандидатите за кметове на райони - още в края на юли. И повече от месец те работят на терен. Колкото до кандидата ни за кмет - на балотажа ще видим какви са били нашите шансове за успех\".", "date": "2019.09.03", "title": "Калоян Паргов: Желая успех на Мая Манолова, предизвикателството е сериозно"}
{"url": "https://www.novinite.bg/articles/179900/Edinstveniyat-po-roda-si-Sofiya-Ekiden-Maraton-shte-se-provede-na-6-septemvri", "text": "Броени дни остават до 5-ия София Екиден Маратон. Събитието е част от юбилейните 30-и Дни на японската култура 2019. Спортното мероприятие се организира от Младежки спортен клуб „София – Европа“, Асоциация „Спорт за всички“ и Министерството на външните работи с подкрепата на Столична Община и под патронажа на Посолството на Япония в България. Традиционно стартът на Екиден Маратон отново ще бъде даден от японския посланик Н. Пр. Масато Ватанабе в 9:00 ч. на 6 септември на площада пред Националния стадион „Васил Левски“.Екиден маратон 2019 се организира в столицата за пета поредна година в чест на 134 години от Съединението на Княжество България и Източна Румелия. Спортното събитие цели да популяризира щафетното бягане в България, като за разлика от обичайния маратон, в който всеки участник се състезава сам за себе си, Екиден (от значението на японските йероглифи „еки“ – пункт и „ден“ – предаване) подкрепя отборния дух и игра. Участниците се състезават по шестима души в отбор и пробягват разстоянието от 42,195 км по постове с различни дистанции от 5 км, 10 км и 7,195 км в шест различни категории. Победител е отборът, пробягал дистанцията за най-кратко време. По случай петата годишнина на маратона и по повод 140 години от създаването на българската дипломатическа служба организаторите са подготвили и съпътстващо кулинарно събитие, с което да пренесат духа и културата на познати и не чак толкова популярни страни в България. По време на кулинарния тур всички участници и посетители ще могат да опитат ястия от цял свят.За първи път маратонът се провежда преди 102 години между старата японска столица Киото и новата Токио, а разстоянието помежду им от 508 км е пробягано за 3 дни. Поводът за щафетното тичане е бил отбелязването на годишнината от преместването на столицата в Токио. Щафетното бягане също е и чудесна възможност за всички фирми или корпорации да сплотят екипите си и да събудят отборния дух, вземайки участие в състезанието. Накрая маратонът завършва с отличаване на най-добрите и излъчване на отборните шампиони на България за 2019 г. в отделните категории в щафетното бягане.Повече информация за София Екиден Маратон ще откриете тук: .30-ите юбилейни Дни на японската култура в България се организират от Посолството на Япония в България и с подкрепата на Клуба „Приятели на Япония в Република България – Нихон Томоно Кай“.", "date": "2019.09.03", "title": "Единственият по рода си София Екиден Маратон ще се проведе на 6 септември"}
{"url": "https://www.novinite.bg/articles/179914/Okolo-1700-dushi-v-Lozenec-ostanaha-bez-tok-zaradi-izkopni-dejnosti", "text": "Около 1700 клиенти на ЧЕЗ Разпределение България в столичния квартал \"Лозенец\" останаха без електрозахранване в продължение на 1 час и 15 минути във вторник по обяд, след като строителна фирма прекъсна кабел 10 киловолта, собственост на дружеството, съобщиха от пресцентъра на ЧЕЗ България.В съобщението се посочва, че заради активизирането на строителните и ремонтни дейности през лятото, зачестяват случаите на скъсани кабели и това създава неудобства за домакинствата, бизнеса и институциите.Близо 70 000 домакинства и фирми на обслужваната от ЧЕЗ Разпределение територия в Западна България са били оставени без електрозахранване в резултат на скъсани кабели от строителни компании от началото на летния сезон до момента. Изключванията са продължили сборно близо 100 часа.Строителните проекти би трябвало предварително да се съгласуват с ЧЕЗ Разпределение, като в рамките на това съгласуване дружеството в писмен вид информира строителя, че е длъжен да го уведоми за деня и мястото на стартиране на изкопните дейности, припомнят от дружеството, като отбелязват, че в голяма част от случаите тези изисквания не се спазват.Освен това от компанията посочват, че често информацията за стартиращите строителни дейности се получава предходния ден или в деня на тяхното стартиране, което прави реакцията невъзможна. За да отдели ресурс за строителните обекти, е необходимо компанията да бъде информирана поне две седмици предварително за деня, в който ще бъдат извършвани изкопни дейности.", "date": "2019.09.03", "title": "Около 1700 души в „Лозенец“ останаха без ток заради изкопни дейности"}
{"url": "https://www.novinite.bg/articles/179888/Poyaviha-se-menteta-na-metalnite-dvulevki", "text": "Жена получи като ресто фалшива монета от 2 лева. Варненката разбрала за фалшификата, когато в магазин не пожелали да вземат монетата й.\"Видях, че е по-избледняла, но не се усъмних, че може да е фалшива. Когато отидох в магазин, продавачката ми каза, че е фалшива и ми я върна”, каза Таня Георгиева.\"Доста добре я огледахме и аз и други хора. Беше едно към едно. Дори Паисий Хилендарски е направен едно към едно с оригинала”, каза още тя пред \"Нова тв\".Часовникарят Тони Георгиев смята, че разликата в размера на двете монети е около пет десети.\"Те никога не ги правят едно към едно, винаги фалшификатът е малко по-различно с нещо. Материалът е най-вероятно цам или алумин. Цамът е най-евтиният материал, който не струва даже пари. Най-вероятно е сечена цяла монета, след това жълтото е боядисано евентуално. Всичко е едно към едно. От оригинала се прави матрица и оттам нататък сеченето е от даден вид ламарина големината, на която е същата\", коментира още той.След проверка при златар става ясно, че едната монета е по-тежка от другата.Според Таня, кондукторката в автобуса не й е дала монетата умишлено.\"Абсолютно навсякъде могат да се пласират такива – и по пазари, и по други места\", каза Тони Георгиев.От полицията посочват, че сигналите за фалшиви монети са изключение, а случаят на Таня е първият по рода си за тази година. Дали чрез него ще стигнат до производителя на двулевките-менте, не е ясно, но повече бдителност към рестото ни никога не е излишна.", "date": "2019.09.03", "title": "Появиха се ментета на металните двулевки"}
{"url": "https://www.novinite.bg/articles/179922/Preasfaltirat-cyalostno-ulici-vodeshti-do-krepostta-Carevec", "text": "Започна цялостното преасфалтирана на две основни улици във Велико Търново, водещи към площад „Цар Асен I“ и крепостта Царевец. Кметът Даниел Панов провери строителните работи, които трябва да приключат до 4 септември включително. Преасфалтирането обхваща ул. „Велчо Джамджията“ и ул. „Иван Вазов“, които бяха отворени заради подмяната на старите 50-годишни водопроводи с нови.Паралелно с това, обект на ремонт са отводнителните шахти, включително и по ул. „Никола Пиколо“ – до Мултимедиен посетителски център. До сряда включително улиците „Велчо Джамджията“, „Иван Вазов“ и „Никола Пиколо“ са затворени движение. Пътуването към кв. „Асенов“ и Арбанаси се осъществява през Южния пътен възел, кв. „Света гора“ и обходния път зад крепостта Царевец. Временно са променени и маршрутите на автобусни линии с номера 20, 40, 50 и 110 – тяхна крайна спирка е площад „Велчова завера“. Автобусна линия №5 продължава да пътува до църквата „Св. св. Петър и Павел“ в кв. „Асенов“ през кв. „Света гора“. През уикенда цялостно бе преасфалтиран голям участък от улица „Св. Климент Охридски“, след като там бе укрепено свлачище. В района на манастира „Великата лавра“ бе изпълнена пилотна система с над 140 елемента от стомана и бетон. Очаква се движението по направление площад „Велчова завера“ - площад „Цар Асен“ – ул. „Свети Климент Охридски“ - кв. „Асенов/Арбанаси и обратно да бъде възстановено веднага след преасфалтирането на улиците „Велчо Джамджията“ и „Иван Вазов“.", "date": "2019.09.03", "title": "Преасфалтират цялостно улици, водещи до крепостта Царевец"}
{"url": "https://www.novinite.bg/articles/179911/Novo-ognishte-na-Afrikanska-chuma-po-svinete-v-Smolyansko", "text": "Нова положителна проба за Африканска чума по свинете има регистрирана в Смолянско. Тя е от труп на глиган, намерен в района на девинското село Михалково. Това стана ясно от провеждащото се днес заседание на Областната епизоотична комисия.Всички установени досега случаи на Африканска чума по свинете в област Смолян са при открити мъртви глигани. Изследванията от отстреляните досега прасета са отрицателни, уточниха от Областната дирекция по безопасност на храните (ОДБХ).Предстои да се издаде заповед за обявяване на инфектирана зона за случая при с. Михалково, уточниха представители на комисията. \"Мъртвият глиган, е намерен от турист в опашката на яз. \"Въча\", съобщи зам.-областният управител Владимир Гърбелов.Регистрираните досега огнища в Смолянска област са вече 4. Първата бе край с. Змеица, Община Доспат, както в района на Държавното ловно стопанство-\"Извора\" край Девин и в района на с. Забърдо, Община Чепеларе.", "date": "2019.09.03", "title": "Ново огнище на Африканска чума по свинете в Смолянско"}
{"url": "https://www.novinite.bg/articles/179877/Ministar-Dimov-predloji-na-makedonskiya-si-kolega-pomosht-v-predprisaedinitelniya-proces", "text": "Министърът на околната среда и водите Нено Димов се срещна днес в Скопие с новоназначения министър на околната среда и пространственото планиране на Република Северна Македония Насер Нуредини. Двамата министри обсъдиха бъдещата съвместна работа по прилагане на Споразумението между Министерството на околната среда и водите на Република България и Министерството на околната среда на Република Северна Македония за сътрудничество в областта на опазване на околната среда и водите, което беше подписано в София на 11 април 2019 г.Двете страни очертаха предстоящите действия на двете държави за практическото изпълнение на споразумението. Беше договорено през месец октомври да се проведе заседание на Съвместната комисия за сътрудничество в областта на околната среда и водите, на което на експертно ниво ще бъдат обсъдени конкретните дейности в областите на опазването на природата, управлението на водите, управлението на отпадъците и опазването на почвите. „Междусъседското сътрудничество в региона за опазване на околната среда и водите ще допринесе за ефективно използване на ресурсите, за икономическия растеж и най-вече за осигуряване на здравословна околна среда за гражданите на двете страни“, заяви министър Димов. Той подчерта, че тази цел може да се постигне чрез спазване на единни екологични стандарти в региона, съответстващи на европейското законодателство. Министър Димов заяви готовност страната ни да сподели с Република Северна Македония своя опит в предприсъединителния процес за членство в ЕС. Той декларира, че България може да окаже подкрепата на Северна Македония в процеса на хармонизиране на законодателството на ЕС в областта на околната среда, като посочи, че то се нарежда на второ място по своя обем в рамките на законодателството на общността.", "date": "2019.09.03", "title": "Министър Димов предложи на македонския си колега помощ в  предприсъединителния процес"}
{"url": "https://www.novinite.bg/articles/179879/Maya-ManolovaUtre-podavam-ostavka-za-da-se-kandidatiram-za-kmet-na-Sofiya", "text": "\"Утре ще подам оставка като омбудсман, за да се кандидатирам за кмет на София\". Това заяви омбудсманът Мая Манолова по време на неформална среща с граждани, публични личности и НПО. „Можех да изляза в неплатен отпуск, но нямам нужда от застраховка. Кандидатирам се смело и почтено“, заяви още Манолова.От Сдружение „Промяна за София” съобщават, че на срещата са взети решения да стартира сформирането на инициативен комитет за издигането на независимата гражданска кандидатура на Мая Манолова за кмет на София. Така от 6 септември започват събирането на подписка в подкрепа на Манолова.След това ще работят и за изграждането на граждански инициативи на територията на цялата страна под надслов „Промяна за София и България”.Освен това е решено Манолова да подкрепи независими кандидати за кметове и общински съветници в цялата страна.", "date": "2019.09.03", "title": "Мая Манолова:Утре подавам оставка, за да се кандидатирам за кмет на София"}
{"url": "https://www.novinite.bg/articles/179906/MOSV-i-obshtina-Pernik-zapochvat-palna-proverka-za-zamarsyavane-na-vazduha-v-grada", "text": "„Ще предприемем комплексна проверка на всички индустриални обекти в Перник за установяване на източника на замърсяване на въздуха в града\". Това заяви министърът на околната среда и водите Нено Димов на съвместен брифинг с кмета на община Перник Вяра Церовска. Той посочи, че ще потърсят съдействие от МВР, ДАНС, прокуратурата, Регионалната здравна инспекция (РЗИ), като ще участват и Регионалната инспекция по околната среда и водите (РИОСВ) и Басейнова дирекция.Министър Димов призова гражданите на Перник също да се включат в проверките. „Активната гражданска позиция е изключително важна за решаване на проблемите“, допълни той. Министър Димов отбеляза, че многократно е сигнализиран от кмета и са извършвани множество проверки от РИОСВ - Перник. Само през последните 6 месеца са направени 16 проверки на ТЕЦ „Република“, като 6 от тях са планови, останалите - внезапни. Установени са няколко нарушения – едното от тях е за нерегламентирано изгаряне на дървен чипс. Наложена е санкция от 35 хил. лв., но съдът я е намалил на 10 хил. лв. В края на 2018 г. също има констатирани нарушения за изгаряне на биомаса, което не е разрешено и е в нарушение на комплексното разрешително, за което има наложена санкция от 50 000 лв., но и тя се обжалва в съда. На сушилнята в ТЕЦ-а също има наложена принудителна административна мярка, като през последните 6 месеца не е установено тя да работи.„По време на срещата с кмета на Перник днес решихме заедно с общината да правим внезапни и максимално чести проверки при зареждането на ТЕЦ-а, за да видим какво точно ще се гори, защото на площадката при нашите проверки не е установено RDF-гориво през последните 5-6 месеца, но граждани и общината твърдят, че може би е имало такова“, посочи министър Димов. Той съобщи, че преди десетина дни е изпратил писмо до Агенция „Митници“ и \"Гранична полиция\" за засилен контрол по границата за внос на RDF и други горива от отпадъци. „Ако има нерегламентирано превозване на отпадъци, то може да бъде установено от тях.Има горива отпадъци от т.нар. „зелен“ списък, които не подлежат на нотификация и които се превозват с декларация. Затова съм изпратил инструкция при съмнение да се викат представителите на съответната регионална екоинспекция, за да провери дали това, което се внася, отговаря на описаното в декларацията“, съобщи министър Димов.Той бе категоричен, че до момента за Перник няма разрешено внасяне на RDF отпадъци, нито разрешение за изгаряне. По повод инвестиционното намерение на ТЕЦ „Република“ за горене на отпадъци, той изтъкна, че това, че има инвестиционно предложение, не означава, че процедурата е приключила и такова е дадено. Вчера изтече последният срок за становища и към момента има близо 500 възражения, изпратени в общината, и още 200 - в РИОСВ – Перник. „Ние сме изпратили до РЗИ искане за становище дали това е опасно за здравето на гражданите. Така че процедурата продължава. Крайният компетентен орган е директорът на РИОСВ, а самата процедура ще отнеме месеци и дори години“, каза Димов. „Благодаря на премиера Бойко Борисов и министъра на околната среда и водите Нено Димов за бързата реакция и ангажиране към проблема на перничани“, заяви кметът Вяра Церовска. Самата тя снощи също е взела участие в проверка съвместно с представителите на РИОСВ. „В ТЕЦ-а влязохме, гледахме и в пещта за горене, обиколихме всичко, което беше възможно – вътрешноградската магистрала, до Сини вир, не открихме следи от горене на отпадъци“, каза тя. Във връзка с последния срок, в който гражданите са могли да изразят своето становище по повод поредното инвестиционно предложение за горене на RDF в ТЕЦ „Република“, е проведена и спешната проверка от общинското ръководство съвместно с РИОСВ в ТЕЦ-а и във всички фирми, които извършват дейност, с която биха могли да предизвикат тази остра, тежка и задушлива миризма. „Това наистина е един изключително постоянен ад, който всяка вечер взривява моите съграждани. Няма да позволя да бъде упражняван терор на перничани и категорично заявявам, че каузата за чист въздух ще бъде битка, в която всички заедно ще извоюваме победа“, заяви Вяра Церовска.", "date": "2019.09.03", "title": "МОСВ и община Перник започват пълна проверка за замърсяване на  въздуха в града"}
{"url": "https://www.novinite.bg/articles/179891/Kriminalno-proyaven-sofiyanec-opita-da-podkupi-policai", "text": "Криминално проявен мъж от София на 34 години опита да подкупи полицаи в Созопол. Той бил спрян за проверка на тамошната улица „Освобождение“, докато шофирал „Фолксваген Голф“. За да осуети написването на акт за липсваща шофьорска книжка, той оставил в служебния автомобил общо 100 лева в различни банкноти. Веднага бил арестуван, задържан е за 24 часа. По случая е образувано бързо полицейско производство.", "date": "2019.09.03", "title": "Криминално проявен софиянец опита да подкупи полицаи"}
{"url": "https://www.novinite.bg/articles/179884/Borisov-zayavi-Nikoj-ne-e-pomagal-na-Manolova-poveche-ot-men", "text": "\"Никой не е помагал на Манолова повече от мен. Тя идваше често не само при мен, но и при министрите. ГЕРБ искаше да й отмъсти за Костинброд, аз не позволих. Всички нейни закони през целия ни мандат бяха приети, въпреки съпротивата, която имаше и в ГЕРБ, и в парламента. Единствените претенции, които имаме спрямо нея, са свързани в интервюто, в което казва, че държавата я саботирала и репресирала. Няма как да те репресира държавата, когато всичко, което поискаш, ти се случва\". Това каза премиерът Бойко Борисов в коментар на кандидатурата на омбудсмана за кмет на София. Изявлението му бе направено по време на съвместна пресконференция със СДС за предстоящия местен вот.“Аз се подстригвам сам и мога пред вас да го демонстрирам. Прическата ми е елементарна, за съжаление. Много искам да имам фризьор, но няма какво да ми фризира”, каза Борисов по повод обвиненията, че е пратил хора да следят Манолова, докато си прави прическа.ГЕРБ и СДС застават зад настоящия кмет на Монтана Златко Живков за шести мандат, обявиха лидерите на двете партии Бойко Борисов и Румен Христов.\"Положителните промени и преобразуването на Северозапада трябва да продължи. Надявам се, както е било и досега, на категорична победа на първия тур\", заяви Живков. И подчерта, че за него е важна подкрепата на правителството и лично на премиера.\"Амбициите ми са свързани с жизнения стандарт, с развитието на града и на общината, така че да има доста по-големи резултати за хората\", допълни Живков.", "date": "2019.09.03", "title": "Борисов заяви: Никой не е помагал на Манолова повече от мен"}
{"url": "https://www.novinite.bg/articles/179890/Plenum-na-BSP-utvarjdava-nad-100-kandidati-za-kmetove", "text": "Националният съвет на БСП започна днес своето първо заседание за септември, на което се очаква да бъдат утвърдени над сто кандидати за кметове за местните избори.  Социалистите ще кажат окончателно дали подкрепят кандидатурата на Мая Манолова за кмет на София на 11 септември, когато ще бъде заседанието на градската организация, съобщи председателят на БСП-София Калоян Паргов преди началото на пленума.„Кандидатирането на Мая Манолова е очаквано. Искам да ѝ пожелая успех в тази сериозна мисия, с която се натоварва, и да кажа, че вчера градската организация взе решение на 11 септември да е заседанието на конференцията, на която ще издигнем или подкрепим кандидат за кмет“, каза той.„Ще разглеждаме различни опции и варианти предвид ситуацията. Мисля, че това, което и днес тя е заявила, ще даде основание следващата седмица до заседанието на Градската организация, да видим как се конфигурира изборното пространство“, добави Калоян Паргов.Въпреки че БСП симпатизира, а лидерът Корнелия Нинова не отрича възможността да застанат зад Манолова, не е изключено да бъде издигнат и собствен кандидат.Пленумът на социалистите ще утвърди излъчените от областните конференции кандидати за кметове. Поне трима настоящи депутати ще са кандидати на БСП за кметове на големи градове.Николай Тишев влиза в надпреварата за Бургас, Станислав Владимиров за Перник, а Тодор Байчев за Карнобат.Червените в Русе първи представиха листата си за кандидати за общински съветници. Кандидатът за кмет на БСП депутатът Пенчо Милков получи пълна подкрепа на партийната конференция. Националният съвет ще има последната дума.", "date": "2019.09.03", "title": "Пленум на БСП утвърждава над 100 кандидати за кметове"}
{"url": "https://www.novinite.bg/articles/179893/Premierat-e-na-poseshtenie-v-Germaniya", "text": "Премиерът Борисов на посещение във Федерална Република Германия. Министър-председателят ще бъде почетен гост на програмното заседание на Групата на Християн-социалния Съюз в Бундестага, което се провежда в Берлин.Акцентите по време на заседанието ще бъдат отношенията между България и Бавария, между България и Федерална Република Германия, както и въпроси, свързани с общите европейски политики и новия състав на европейските институции.", "date": "2019.09.03", "title": "Премиерът e на посещение в Германия"}
{"url": "https://www.novinite.bg/articles/179894/Manolova-s-preporaka-do-premiera-i-predsedatelya-na-NS-zaradi-naprejenieto-po-povod-nacionalnite-politiki-za-zakrila-na-decata", "text": "Омбудсманът Мая Манолова изпрати препоръка до премиера Бойко Борисов и председателя на НС Цвета Караянчева заради общественото напрежение по повод националните политики за закрила на децата. „Като омбудсман и изразител на обществения интерес Ви предлагам да бъде организиран общ дебат, на който да бъдат поканени инициативните комитети на протестиращите от всички градове от страната, както и представители на организации, водещи протестите, да бъдат изслушани техните позиции, аргументи и страхове, да бъде извършен анализ на законовите разпоредби, които предстоят да влязат в сила от 1 януари 2020 г.“, пише Манолова в препоръката си.Тя настоява отговорните институции да се запознаят с конкретните искания на представителите на тези организации и да им бъде дадена възможността да изложат своите аргументи. „Да бъде потърсена открита връзка и съвместна работа с протестиращите родители“, препоръчва още Манолова. Според нея само в открит диалог и чрез национален обществен дебат може да се постигне национално единение по най-важния български приоритет – настоящето и бъдещото развитие на децата ни. „Дебатът за ценностите и за децата ни е дебат за бъдещето ни, който трябва да започне незабавно и в този дебат трябва да бъде чут гласът на всеки български гражданин“, завършва омбудсманът. Манолова е притеснена от противопоставянето на родители срещу родители и формиращите се нагласи, които насаждат страхове и омраза в обществото. По този повод вчера, 2 септември 2019 г., омбудсманът се срещна с граждани, които изразиха притесненията си, че с преходните и заключителните разпоредби на Закона на социалните услуги /ЗСУ/ се извършват промени в редица закони, които се отнасят до правата на децата.В отговор на множеството постъпили жалби от родителски организации Манолова създаде работна група, която има задачата да обсъди постъпилите в институцията от родители предложения за изменения на конкретни текстове, които според тях противоречат на семейните ценности и да изготви законодателни предложения за изменение на преходните и заключителните разпоредби на ЗСУ. В рамките на Консултативния конституционен съвет към омбудсмана ще бъдат разгледани и предложения на гражданите за противоконституционност на оспорването от тях законови разпоредби.", "date": "2019.09.03", "title": "Манолова с препоръка до премиера и председателя на НС заради напрежението по повод националните  политики за закрила на децата"}
{"url": "https://www.novinite.bg/articles/179913/Angelkova-na-sreshta-s-biznesa-v-Shumenska-oblast", "text": "Планираме обща среща с руски туроператори, на която да предложим да включат региона на Шумен в програмите за постоянни туристически турове. Ще организираме и срещи на туроператорите с местната власт и туристическия бизнес. Считаме, че сега е точният момент, защото се правят записванията за 2020 година. Това заяви министърът на туризма Николина Ангелкова на среща с представители на туристически бранш в района на Шумен.В събитието в Плиска участваха проф. Стефан Желев, областен управител на Шумен и Найден Косев, заместник-кмет на Шумен. Положително е, че се отчита ръст на нощувките и приходите в региона, но абсолютните числа са по-ниски от тези на други общини и трябва съвместно да работим за привличане на повече посетители, посочи министър Ангелкова. По данни на НСИ за местата на настаняване с поне 10 легла в област Шумен са отседнали общо над 26 хил. души през периода януари-юни 2019 г., което е над 10 на сто ръст спрямо същия период на рекордната за туризма ни 2018 г. Всички реализирани нощувки в областта са над 47 хил., отчитайки повече от 21% ръст.Приходите от тях възлизат на общо над 1,7 млн. лв. – над 23% увеличение, като при чужденците този ръст е около 36 на сто. Министърът коментира, че туристическият продукт, който се предлага в района е много добър и водещата ни цел е да привлече още повече туристи. Плиска, Преслав и Шумен трябва да се популяризират както сред младото поколение, така и пред чуждестранните посетители на България, тези исторически места трябва да са сред основните маршрути на туристите, близостта им до Варна е голямо предимство. Културно-историческият туризъм е основен продукт и важен фактор за развитието на целия сектор, каза министър Ангелкова.Той е ключов, за да се разширят крилата на сезона, да насочим туристите към вътрешността на страната и целогодишно да има голям брой посещения. Стартирахме 2019 г. с фокус към вътрешния туризъм, именно с тази цел в началото на тази година обявихме кампанията „Естествено в България – 2019 година на вътрешния туризъм“ и за трети път организирахме инициативата „Неочаквана ваканция“. Ще продължим да го правим с помощта на местните власти. Пресцентър на Министерството на туризма Адрес: София, 1000, ул. “Съборна” № 1 Тел.: +359 2 904 6 806/839 E-mail: press@tourism.government.bg Благодаря на министър-председателя Бойко Борисов и на целия кабинет за подкрепата за туризма, който бе издигнат в национален приоритет, каза министър Ангелкова. Предстои обсъждане в Народното събрание на промените в Закона за туризма, които наскоро прие Министерски съвет. С текстовете се регламентира вписването и поддържането на специален регистър на туристическите забележителности, фестивали и събития в регионите, както и задължения за лицата, които ги стопанисват. Така ще се гарантира запазването на туристическите атракции и ще се даде възможност за секторно финансиране, уточни министър Ангелкова. Продължава работата и по намаляването на административната тежест за бизнеса. Министърът припомни, че бяха премахнати 19 вида документи, предвижда се да отпаднат още изисквания.Тема на разговорите беше и въвеждането на Единната система за туристическа информация (ЕСТИ). Насоките за работа на системата започнаха още от месец февруари, бяха проведени обучения по места, има и онлайн клипове, чрез които всички туристически субекти могат да научат как да я използват, обясни министърът. Тя припомни, че гратисният период изтича на 1 октомври и ако след 30 септември мястото за настаняване не е включено в ЕСТИ ще получи писмено предупреждение, но веднага след това ще се налагат санкции, тъй като подаването на данни за ЕСТИ е задължение на туристическите обекти по закон. Относно инфраструктурата, която е важна за достъпа до туристическите обекти, с промените в Закона за туризма има въведени изисквания към кметовете, които трябва да я стопанисват, обясни министърът. Ако няма планиране и строги разчети и най- щедрият бюджет няма да стигне, каза министър Ангелкова по повод дебати къде е най- добре да се насочат общинските средства. Министерството на туризма има много инициативи за популяризиране на туристическите събития в общините. Създали сме предпоставки всички местни власти да се включат, апелира министърът. Всяка година се приема програма за национална реклама, а за местните администрации, които участват, се правят значителни отстъпки в таксите за включване. Инициираме и срещи с туроператори, на които каним представители на бизнеса, общините и множество организации, работещи в сектора, информира министърът. Тя благодари на общината и областната управа на Шумен за подготовката на дискусията, както и за домакинството на „Дворът на Кирилицата“.", "date": "2019.09.03", "title": "Ангелкова на среща с бизнеса в Шуменска област"}
{"url": "https://www.novinite.bg/articles/179920/Chetirima-sa-s-obvineniya-sled-specakciyata-za-lihvarstvo-v-Sofiya", "text": "Специализираната прокуратура повдигна обвинения на четирима души за участие в група за лихварство, изнудване и разпространение на наркотици, съобщиха от пресцентъра на държавното обвинение.В понеделник при съвместна спецакция на ГДБОП и прокуратурата в столичния квартал \"Христо Ботев\" бяха задържани петима души. В сряда се очаква спецпрокуратурата да поиска от съда да остави за постоянно в ареста двама от обвинените. На друг от обвинените му е наложена мярка \"подписка\", а на четвъртия не му е определена мярка.Според събраните доказателства групата е действала от началото на 2016 г. Предоставяла е парични заеми срещу високи лихви, като в случай на ненавременно погасяване на задължението, лихвите са били умножавани. Онези длъжници, за които връщането на заема е ставало непосилно, са били заплашвани (в т.ч. техните семейства) и физически малтретирани.Установени са били длъжници, на които участници в групата са нанесли средни и леки телесни повреди. Един от тях е бил бит с метална палка и удрян с бетонен бордюр. Събрани са доказателства, че участниците в групата за разпространявали наркотици в различни райони на столицата. ", "date": "2019.09.03", "title": "Четирима са с обвинения след спецакцията за лихварство в София"}
{"url": "https://www.novinite.bg/articles/179892/Ninova-Sled-sedmica-shte-kajem-dali-shte-podkrepim-Manolova-ili-shte-izdignem-svoj-kandidat", "text": "На 11 септември БСП ще обяви дали ще застане зад номинацията на Мая Манолова за кмет на София или ще издигне свой кандидат. Това обяви лидерът на левицата Корнелия Нинова след Пленума на „Позитано” 20 във вторник. И допълни, че Манолова е номинирана от почти всички структури на социалистите в столицата.„Шансове не оценяваме. Не сме врачки. Оценяваме качества. Мая Манолова е работоспособен и енергичен човек. Така че ще видим дали Градската конференция ще я подкрепи и дали Националният съвет ще я потвърди. Дотогава да не говорим за това”, заяви Нинова. Калоян Паргов определи кандидатурата на омбудсмана като „очаквана”. „Искам да й пожелая успех в тази сериозна мисия, с която се натоварва и да кажа, че на 11 септември ще издигнем или подкрепим кандидат за София”, допълни той.", "date": "2019.09.03", "title": "Нинова: След седмица ще кажем дали ще подкрепим Манолова или ще издигнем свой кандидат"}
{"url": "https://www.novinite.bg/articles/179883/Fandakova-Reshenieto-mi-da-se-kandidatiram-otnovo-za-kmet-e-lichno", "text": "Кмeтът нa Coфия Йoрдaнкa Фaндъкoвa ce включвa зa чeтвърти път в биткaтa зa cтoлицaтa.„Рeшeниeтo ми e плoд нa aнaлиз и рaзмиcъл, нe e cпoнтaннo. Тo ce ocнoвaвa нa фaктa, чe рaбoтaтa зa грaдa e eдин ceриoзeн aнгaжимeнт. Пoлучaвaх дoвeриeтo нa хoрaтa прeз вcички тeзи гoдини, кoeтo ни пoзвoли дa уcкoрим тeмпoтo нa рaзвитиe нa Coфия”, кaзa в „Тaзи cутрин” Йoрдaнкa Фaндъкoвa.„Прeз пocлeднитe гoдини Coфия ce рaзвивa и прoмeня и тoвa нe e рeзултaт нa прикaзки, a нa мнoгo рaбoтa. Ocнoвнaтa ми мoтивaция e oтгoвoрнocттa към грaдa и хoрaтa”, дoпълни тя.Пo думитe ѝ рaбoтaтa зa грaдa e „бягaнe нa дългo рaзcтoяниe”.„Тoвa нe e cпринт и зaтoвa e вaжнo дa ce пoддържa тeмпoтo и дa ce пocтигaт рeзултaти”, зaяви кмeтът нa Coфия.Фaндъкoвa e пoлучилa пoдкрeпaтa нa вcички cтруктури нa ГEРБ в Coфия, нo зaяви, чe рeшeниeтo ѝ e личнo. Прeмиeрът Бoйкo Бoриcoв я e пoдкрeпил и тя му блaгoдaри зa тoвa.Фaндъкoвa изтъкнa, чe cмeня хoрaтa oкoлo ceбe cи дoри caмo при нaкърнявaнe нa дoвeриeтo и пoдoзрeниe зa нeдoбрe cвършeнa рaбoтa.„Cпeциaлнo зa „Грaфa“ прoблeми имaшe и в прoeктa и в изпълнeниeтo и aз никoгa нe cъм бягaлa oт oтгoвoрнocт. Aз cъм cи нaпрaвилa извoдитe, нaпрaвилa cъм cи oцeнкa зa прoпуcкитe“, кaзa cтoличният кмeт.„Прoмeнихмe нaрeдбaтa зa oбщecтвeнитe oбcъждaния, тaкa чe, кaктo бeшe c Бoриcoвaтa грaдинa, личнo приcъcтвaх нa прeдcтaвянeтo и учacтвaх в прoцeca нa пoдгoтoвкa нa прoeктитe, зaщoтo тaм ca гoлeмитe прoблeми“, зaяви Фaндъкoвa.Нa въпрoc дa ли тя мaхa oт eкипa cи хoрa, кoитo ca били близки c Цвeтaн Цвeтaнoв, тя oтгoвoри: „Тoвa ca интриги, тук нe cтaвa въпрoc близки дo кoгo ca, a c кaквo дoпринacят“.Пo oтнoшeниe нa тoвa щe липcвa ли Цвeтaнoв пo врeмe нa прeдизбoрнaтa кaмпaния тя зaяви: „В Coфия винaги cмe ce aнгaжирaли хoрaтa, кoитo рaбoтим зa Coфия“.„Тoвa e рaбoтa, кoятo cмe вършили caми, c пoдкрeпaтa нa Изпълнитeлнaтa кoмиcия. Щe рaбoтим aктивнo, имaмe тaзи мoтивaция. Зa мeн ca вaжни прoeктитe нa Coфия“, кaзa Фaндъкoвa.Пo думитe ѝ, в нoвaтa cи прoгрaмa тя cи e пocтaвилa три гoлeми зaдaчи – рaбoтa зa квaртaлитe, мaлкитe улици, мeждублoкoвитe прocтрaнcтвa, пaркирaнeтo. Втoрaтa тoчкa e рaзвитиeтo нa Coфия кaтo зeлeн и чиcт грaд, a трeтaтa – aктивнoтo въвeждaнe нa тeхнoлoгиитe в рaбoтaтa нa oбщинaтa", "date": "2019.09.03", "title": "Фандъкова: Решението ми да се кандидатирам отново за кмет е лично"}
{"url": "https://www.novinite.bg/articles/179908/Ministar-Petkova-Chrez-yadrenata-energetika-mojem-da-reshim-mnogo-vaprosi", "text": "„Бъдещето е на чистата енергия. Възобновяемите енергийни източници имат важно място в енергийния микс, но гарантът за енергийна сигурност са мощностите, които произвеждат базова енергия – атомните електроцентрали са такива мощности. Чрез развитието на ядрените технологии и ядрената енергетика можем да решим много важни въпроси, свързани с климатичните промени.“ Това каза министърът на енергетиката Теменужка Петкова по време на срещата си с изпълнителния директор на Агенцията за ядрена енергия (АЯЕ) на Организацията за икономическо сътрудничество и развитие Уилям Магууд IV, съобщиха от Министерството на енергетиката.Той е на посещение в България по покана на министър Петкова. Магууд представи пред енергийния министър основните насоки в работата на агенцията, към която предстои да се присъедини и нашата страна. За постигане целите на Парижкото споразумение за климата е необходимо увеличаване на енергията от ВЕИ, задълбочаване на енергийната ефективност и двукратен ръст на ядрените мощности в света, показват анализи на АЯЕ. По думите на Магууд, предизвикателство пред всяка страна е определянето на баланса между конвенционалната енергетика и възобновяемите източници.„Развитието на ядрената енергетика е един от основните приоритети в работата на правителството в енергийната област“, каза министър Петкова. Тя запозна своя гост с работата на АЕЦ „Козлодуй“ иуспешно приключилите програми по удължаване живота на пети и шести блок на централата. Възможността за изграждане на втора ядрена мощност в страната също бе сред темите на разговора.В момента е в ход процедура за избор на стратегически инвеститор за АЕЦ „Белене“, каза министър Петкова и поясни, че към нея вече са проявили интерес някои от световните лидери в сектора. Република Северна Македония също заяви интерес за участие с миноритарен дял и за изкупуване на електроенергия от бъдещата мощност и това на практика превръща проекта в регионален, добави енергийният министър.По мнението на Магууд, проектът за АЕЦ „Белене“ е допълнителна предпоставка за развитието на ядрената енергетика в България, която създава условия за сериозни инвестиции в цялата икономика на страната.Министър Петкова запозна своя гост и със сътрудничеството между Министерството на енергетиката и Университета за национално и световно стопанство в международна магистърска програма за подготовка на специалисти по ядрени технологии. АЕЦ „Козлодуй“ пък предоставя стипендии на студенти от подобни специалности, допълни енергийният министър. Образованието и квалификацията на ядрени специалисти е една от основните насоки в работата на АЯЕ.Агенцията за ядрена енергия (АЯЕ) е структура в рамките на Организацията за икономическо сътрудничество и развитие със седалище гр. Париж, Франция. Тя има за цел да подпомага сътрудничеството между страните – членки за високи постижения в областта на ядрената безопасност, технологиите, науката, околната среда и правото. В организацията членуват 33 страни, включително стратегически партньори (Китай, Индия), които оперират почти 90% от инсталираните ядрени мощности в света. Към момента организацията работи по 22 международни проекта, включително със страни, които не членуват в нея.Понастоящем България работи паралелно в две основни направления – присъединяване към Организацията за икономическо сътрудничество и развитие и към Агенцията за ядрена енергия. Присъединяването на нашата страна към АЯЕ е включено като задача във втория проект на плана за действие с ОИСР, който се разработва в момента и предстои да бъде представен на Секретариата на организацията.", "date": "2019.09.03", "title": "Министър Петкова: Чрез ядрената енергетика можем да решим много въпроси"}
{"url": "https://www.novinite.bg/articles/179889/Jordanka-Fandakova-Ne-me-e-strah-ot-bitkata-s-Maya-Manolova", "text": "Не ме е страх от битката с Мая Манолова. Не ме учудва кандидатурата й. Това заяви кметът на София Йорданка Фандъкова по повод кандидатурата на омбудсмана за нейния пост на Местни избори 2019. Пред bTV тя изтъкна, че отдавна се е знаело за намерението на Мая Манолова да се бори за кметския пост на столицата, както и за това, че БСП ще я подкрепят. \"Всеки кандидат има и положителни и отрицателни черти. Не ме учудва кандидатурата ѝ. Беше време да кажем на хората какво правим и какво имаме намерение да правим. Важно е какво ще се представи“. Тя се съгласи на евентуален дебат с Мая Манолова. \"Решението ми е плод на анализ и размисъл, не е спонтанно. То се основава на факта, че работата за града е един сериозен ангажимент. Получавах доверието на хората през всички тези години, което ни позволи да ускорим темпото на развитие на София\", посочи Фандъкова, който в понеделник обяви официално, че се кандидатира за нов мандат.. \"През последните години София се развива и променя и това не е резултат на приказки, а на много работа. Основната ми мотивация е отговорността към града и хората\", допълни тя. По думите на кмета работата за града е \"бягане на дълго разстояние\". \"Това не е спринт и затова е важно да се поддържа темпото и да се постигат резултати\", заяви кметът на София. Фандъкова е получила подкрепата на всички структури на ГЕРБ в София, но заяви, че решението й е лично. Премиерът Бойко Борисов я е подкрепил и тя му благодари за това. Според столичния кмет има нужда от нови хора, идеи и енергия и затова в новия екип е поканила водещи експерти в различни сфери на града. Във връзка с ремонта на ул. \"Граф Игнатиев\" и скандалите, които станаха около него, Фандъкова заяви, че проблеми е имало както в проекта, така и в изпълнението му. \"Аз никога не съм бягала от тази отговорност. По мое настояване проектът беше променян. Направих си изводите, имала съм пропуски, бъркала съм в преценки за хора и ситуации. Но допълнителна мотивация са изводите, които съм си направила\", заяви тя. \"Доказала съм, че нямам никакви обвързаности. Абсолютно безкомпромисна съм била към всички. По мои сигнали са правени тежки проверки в общината и в районните администрация. Това е начинът да се борим срещу негативните явления\", на мнение е Фандъкова. В понеделник тя посочи трите големи задачи в новата програма. Първата - работата за кварталите, а именно малките улици, междублоковите пространства и паркирането. Втората - развитието на София като зелен и чист град, а третата - активното въвеждане на технологиите в работата на общината. Предвиждат се осем нови парка в кварталите, както и да бъде изграден зеленият ринг на София - изграждането на линеен парк по бившите жп линии. Вече има завършен идеен проект за над 3 км от това трасе. Продължават проучванията на останалите трасета. Предвиждат се велоалеи и пешеходни пространства по цялото протежение на този ринг. В края на месец октомври пък трябва да бъде завършено строителството на първия етап от третата линия на метрото. В средата на следващата година трябва да бъдат завършени 4-те км, които се строят в кв. \"Овча купел\" заедно с буферни паркинги и връзка с жп линията. \"И в следващите години проектът за метрото трябва да остане стратегическият и да продължи да се развива. По никакъв начин не трябва да се спира строителството. Не го допуснах за 10 г., което не беше лесно\", заяви Йорданка Фандъкова. \"Проблемът с чистотата на въздуха е най-голямата ми грижа в момента. Успяхме да защитим два големи проекта за около 60 млн. лв. за подмяна на печките на дърва и въглища на една трета от домакинствата в София. Това е и една от основните задачи през следващите години - да се завърши този проект. През зимата най-големият замърсител безспорно е отоплението. Засилихме и контрола върху горенето на различни отпадъци сериозно. Над 1000 са актовете само за миналия сезон\", обясни Фандъкова. До края на годината предстои създаването на общинската система за мониторинг с 22 нови станции, които ще следят чистотата на въздуха в София.", "date": "2019.09.03", "title": "Йорданка Фандъкова: Не ме е страх от битката с Мая Манолова"}
