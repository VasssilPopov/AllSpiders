{"url": "https://www.novinite.bg/articles/165264/BNB-Pechalbata-na-bankite-v-kraya-na-avgust-nadhvarli-1-mlrd-leva", "text": "Печалбата на банките в България надхвърли един милиард лева в края на август, сочат данните на БНБ. Спрямо първите осем месеца на миналата година има увеличение с повече от сто милиона лева. Кредитирането продължава да расте, което е видно от брутния кредитен портфейл на банките. Само за месец увеличението е с близо 450 млн. лева. Депозитите в системата също се увеличават, информира БНР.", "date": "2018.09.30", "title": "БНБ: Печалбата на банките в края на август надхвърли 1 млрд. лева"}
{"url": "https://www.novinite.bg/articles/165276/Balgarski-student-izchezna-vav-Velikobritaniya", "text": "Близките на български студент, живеещ в британския град Ковънтри, го обявиха за издирване и молят за съдействие всеки, който може да даде подробности за местоположението му.Иван Иванов е изчезнал преди ден.Притесняваме се за теб и те търсим. Моля те, свържи се с нас. Обичаме те и мислим за теб.Ако имате информация за местоположението на Иван Иванов или сте го виждали в последните 24 часа, моля, обърнете се към нас. Той може да е видимо объркан и да има нужда от лекарска намеса, пишат близките му във фейсбук.Иван последно е бил видян на улицата, на която живее, на 27 септември. Засега полицията не го издирва, затова семейството му публикува призива за помощ в социалната мрежа.Момчето е на 21 години. Студент е в Coventry University, където изучава анимация и илюстрация.", "date": "2018.09.30", "title": "Български студент изчезна във Великобритания"}
{"url": "https://www.novinite.bg/articles/165268/BABH-Bez-seriozni-hranitelni-incidenti-zavarshi-letniyat-sezon", "text": "Въпреки увеличения брой туристи и високите температури, туристическият сезон по нашето Черноморие завърши без нито един масов хранителен инцидент.За изминалия летен период Българската агенция по безопасност на храните (БАБХ) е извършила 4 552 извънредни проверки извън текущия официален контрол. За установените нарушения са издадени 463 предписания и са връчени 82 акта за административни нарушения. Това съобщиха от пресцентъра на БАБХ.За унищожаване са насочени 655 кг храни от животински произход с изтекъл срок на годност, без етикетировка и без маркировка, 33 кг храни от неживотински произход с изтекъл срок на годност, 12 кг живи миди без етикет и документи за произход и 71 кг готова за консумация кулинарна продукция поради липса на документи за произход и срок на годност.Временно е спряна дейността на 6 обекта.Най-честите констатирани несъответствия са по отношение на сградов фонд и оборудване, липса на регистрация по чл. 12 от Закона за храните (ЗХ), търговия с храни без идентификационна маркировка за произход и годност, поддържане на системите за управление на безопасността на храните (неактулизирани по отношение на нормативната уредба, нередовно водене на записи за входящ контрол, неизпълнение на мониторингови програми за контрол на хигиена и готов продукт). Отчетени са също несъответствия на дейностите и предлагания асортимент спрямо разрешените в издаденото удостоверение за регистрация по ЗХ, неправилно етикетиране на храните, съвместно съхранение на различните групи храни, изискващи различен температурен режим на съхранение и незадоволителна/лоша хигиена на обекта.", "date": "2018.09.30", "title": "БАБХ: Без сериозни хранителни инциденти завърши летният сезон"}
{"url": "https://www.novinite.bg/articles/165254/Testvat-sirenite-dnes-po-obed", "text": "Точно в 13 часа в няколко града в страната днес ще бъдат тествани сирените. Тестове ще се проведат в София, Бургас, Варна, Кърджали, Монтана, Пазарджик Плевен, Пловдив, Русе, Смолян и Враца, както и в населените места в 30-километровата зона около АЕЦ \"Козлодуй\". Ще бъдат излъчвани националните сигнали за тревога и край на тревогата. Сигналите ще бъдат съпътствани от гласова информация. Тренировката се извършва с цел проверка на техническото състояние на Националната система за ранно предупреждение и оповестяване и за обучение на населението.", "date": "2018.09.30", "title": "Тестват сирените днес по обед"}
{"url": "https://www.novinite.bg/articles/165279/Na-1-oktomvri-testvat-sirenite-v-nyakolko-grada-na-stranata", "text": "\r\nВ няколко града в страната на 1 октомври, в 13 часа, ще бъдат тествани сирените, информира МВР. Тестовете ще бъдат в Бургас, Варна, Кърджали, Монтана, Пазарджик Плевен, Пловдив, Русе, Смолян, София, Враца, както и в населените места в 30-километровата зона около АЕЦ \"Козлодуй\".\r\n\r\n\r\n\r\n\r\n", "date": "2018.09.30", "title": "На 1 октомври тестват сирените в няколко града на страната"}
{"url": "https://www.novinite.bg/articles/165282/Turciya-se-podgotvya-za-moshtniya-tropicheski-ciklon", "text": "\r\nТурция се подготвя да понесе мощния тропически циклон, който ще връхлети днес различни райони на страната, съобщават турските медии. Бурята, за която по-рано се очакваше да прерасне в ураган - първия в съвременната история на Турция, е започнала постепенно да отслабва, успокояват специалистите.\r\n\r\n\r\n\r\n\r\n\r\n\r\n", "date": "2018.09.30", "title": "Турция се подготвя за мощния тропически циклон"}
{"url": "https://www.novinite.bg/articles/165285/S-3-D-hudojnici-vazstanovyavat-Serdika-v-105-minuti-Sofiya", "text": "Харeсва ми времeто на римска Сердика за съжаление от него е останала само Ротондата Свети Георги. Благодарение на нашите 3 D художници я възстановихме. Малък симпатичен град с минерална вода, баните, селата, гори, дивеч и достъп до Витоша. Това каза режисьорът на 105 минути София Камен Воденичаров пред bTV.Актьорът заедно с Мишо Ланджев са режисьори на пълнометражния документален филм, който представя всички исторически етапи на столицата. За да има съвременния си вид София е преминала през десетки исторически етапи. Сценарист на документалната лента е журналистът Георги Милков. Разказът се движи по времевата линия на историята на града – от първите открити артефакти в софийското поле от 6000 г. пр. Хр. до наши дни,инфомира Можеше и да са повече, но в 105 минути набрахме инерция от 5 поредицата „5 минути София“ и я запазихме в големия разказ, за да съхраним целостта на приказката, която искахте да разкажем на зрителите, обясни режисьорът.Той призна, че е научил много нови неща научих от историята на София. „Излизаха различни и любопитни исторически факти, които не сме учили като ученици. След Освобождението сръбски емисари идват за преброяването в Шоплъка. Те агитират местните да се запишат като сърби, за да променят етническия състав. Чест прави на населението, че въпреки офертата данъците да са по-ниски от десятъка те не се съгласяват и се записват българи.Харесва ми времето на римска Сердика. За съжаление от него е останала само Ротондата Свети Георги. Благодарение на нашите 3 D художници я възстановихме. Малък симпатичен град с баните минерална вода гори дивеч и достъп до Витоша селата. До установяването на християнството от Константин Велики градчето е било в доста разнообразен състав“, разказва Воденичаров.За него е трудно да даде оценка кой е най-добрия градоначалник на София, защото това може да направи времето. Но категорични са заслугите на кмета Иван Иванов за съвременните времена на столицата. Той управлява от 1934 до 1944 г. С идването на Съветската армия го вкарват в затвора и после го изваждат, защото е единственият, който може да дострои яз. Искър.„Сега ми харесват много неща, но има и решения които не ме удовлетворяват. Все пак е град, който не е разчетен за толкова много жители. Дразни сме ужасяващо драскане с тези псевдографити по фасадите на сградите. Дори в Бруклини и Бронкс са се справили с този проблем“, признава Воденичаров.На 18 септември беше първата премиера на 105 минути София, но само за приятели и близки. Предстои официална премиера и филма в столични киносалони. Догодина се навършват 140 г. от обявяването на София за столица. Лентата ще се завърти в кината за документално кино. Искаме 2019 да е годината на нашия филм, коментира режисьорът Камен Воденичаров.", "date": "2018.09.30", "title": "С 3 D художници възстановяват Сердика в „105 минути София“"}
{"url": "https://www.novinite.bg/articles/165265/Fondaciyata-Zaedno-v-chas-tarsi-uchiteli", "text": "Фондация \"Заедно в час\" започна да набира нови учители за 11 региона в страната. Кандидатстването е до 20 ноември, като одобрените ще започнат работа от септември следващата година. Не е нужно те да имат преподавателска правоспособност, но трябва да притежават минимум бакалавърска степен.Мария Лазарова е на 24. Завършила е социология и вече година преподава философия на учениците в 97-о средно училище в \"Люлин\". Тя е един от 110- те учители на \" Заедно в час\".Мария Лазарова, учител по философия: Писах дипломна работа за случая Гърмен през 2015 година и докато правих интервюта и моите респонденти споделяха с мен техните гледни точки за дефицита на образование, здравеопазване и си казах пред човек има два избора- или си мърмори, или прави нещо.Мария се запитала - лично тя какво може да направи за децата в неравностойно социално положение, чула за \" Заедно в час\" и кандидатствала.Спецификата на програмата е, че училищата, които се избират по правило не са елитни, а в селата, малките градове или там където семействата са с по- нисък икономически статус. Мария ще е учител тук още година, после или ще остане, или ще търси друго поприще. Време да реши има.Мария Лазарова, учител по философия: Те ми носят любов, много любов, но голямо, голямо удоволствие е когато виждаш, че постигаш целите си заедно с тях.Мария иска да научи учениците да вярват в себе си, да си поставят цели и да ги постигат.Тя трябва да ги мотивира и да им помогне да наваксат пропуските.Мария, 9 клас: Госпожата е много добра, \"яка\", \"печена\", добре преподава, забавно, което на нас ни се отразява много по-добре.Иво, 9 клас: Наистина се усеща разликата във възрастта, в преподаването, във всичко общо взето.Кой и как може да стане учител на \"Заедно в час\"? Въпреки, че повечето им учители са млади няма възрастово ограничение. Търсят се мотивирани хора, които вярват, че всяко дете независимо от етноса и социума може да постига резултати. Трябва да са поне бакалаври, а тези, които нямат учителска правоспособност я получават допълнително.Петър Пройков, координатор \"Привличане на участници в \"Заедно в час\": Подборът е доста сериозен, за да можем да намерим наистина тези хора, които въплъщават уменията, нагласите и ценностите, които търсим. Миналата година от близо 1900 кандидати 65 станаха част от програмата.За седем години 300 учители са минали през \"Заедно в час\". Освен заплата от училищата, те получават и допълнителни 400 лева на месец. Срокът е две години, а данните на Фондацията показват, че 40% от учителите им остават в професията и след това.", "date": "2018.09.30", "title": "Фондацията \"Заедно в час\" търси учители"}
{"url": "https://www.novinite.bg/articles/165287/Sofiya-sabra-20-tona-Kapachki-za-badeshte", "text": "Вчера, 30 септември, беше последният ден, в който хората можеха да предадат събраните от тях пластмасови капачки за благотворителната кампания „Капачки за бъдеще“.Столичани предадоха 20 тона капачки, чиято стойност след предаване в депото за рециклиране е достатъчна за закупуването на един кувьоз, споделя Дарик.В Пловдив, Плевен и Велико Търново също се събираха капачки. Според организаторите, тази кампания е била най-силната от всички.До момента, благодарение на тази кампания, са купени три кувьоза. През пролетта отново ще се възобнови инициативата, информира ", "date": "2018.09.30", "title": "София събра 20 тона „Капачки за бъдеще“"}
{"url": "https://www.novinite.bg/articles/165263/Rumen-Radev-izprati-saboleznovatelno-pismo-do-indonezijskiya-prezident", "text": "Президентът Румен Радев изпрати съболезнователно писмо до индонезийския си колега Джоко Видодо по повод трагедията на остров Сулавеси, при която загинаха стотици граждани. \"В тези трудни часове, когато състраданието и съчувствието стават най-човешките добродетели, ние сме заедно с народа на Индонезия\", посочва българският държавен глава и заявява подкрепа за усилията за облекчаване на последствията от земетресението и последвалото цунами. По последни данни бедствието е отнело живота на близо 400 души, стотици са ранените.", "date": "2018.09.30", "title": "Румен Радев изпрати съболезнователно писмо до индонезийския президент"}
{"url": "https://www.novinite.bg/articles/165269/Lekarite-i-MZ-sa-edinodushni-che-predlaganite-reformi-v-Zdravniya-model-sa-neobhodimi", "text": "Постепенните промени, гарантирани през правилно законодателство и устойчиви финансово,  биха дали по-добър резултат“. Това каза за предаването „Неделя 150“ по „Хоризонт“ заместник-министърът на здравеопазването Бойко Пенков  по повод двата представени от МЗ модела за развитието на здравеопазването - реформа с демонополизация на здравната каса или включване на допълнително здравно застраховане„Има един постулат от 20 години, че реформа се прави с пари. Гладна реформа няма! Не става! Трябва да има акумулирани средства, да има преостойностяване на сегашните нива на заплащане, защото това не е цена, а е стойност, която е възможна, а не реална. От тази гледна точка, постигайки справедливо финансиране и промяна във финансирането на болниците - да става по по-справедлив начин и тези, които дават добро качество, които работят, инвестират в обучение на кадри, инвестират в технологии да получават повече за своя труд – без това нищо няма как да се случи. А то иска пари, за да можем да го заплатим\".Пенков даде пример с лекарите от „Пирогов“, чиито заплати са същите като на колегите им от болницата в Оряхово, която беше закрита:„Това не е нормално. Целта е с новия модел това са се промени. Променя се и отговорността на пациента. Ние трябва да разберем, че това са нашите пари и нашите пари трябва да отиват  там, където ние като пациенти ще получим най- добра грижа“.Пенков е убеден, че с предлаганата здравна реформа е възможно да бъде покрито изцяло доплащането от пациентите за медицински изделия, което се оценява на около 400 млн. лева. Това не означава, че ще отпаднат разходите за лекарства в аптеките, обясни той.Д-р Стойчо Кацаров от Центъра за защита на правата в здравеопазването заяви че подкрепя изцяло предложението за пълна демонополизация на НЗОК:\". Смятам, че когато има конкуренция между фондовете, това ще ги направим много по-ефективни в разходването на средствата и в контрола на медицинските дейности.Генерално погледнато, системата на здравеопазването ни струва около 8 милиарда като общество. В момента половината се покрива с публични средства, а другата всеки си я плаща от джоба. Очакванията на хората са да се увеличи размера на публичните средства. Такива са и препоръките на различни консултанти, експерти и международни организации.  Това може да стане с увеличаване на здравната вноска, а може да стане и чрез намаляване на разходите. Това е по -скоро технически въпрос\".Общите разходи за здравеопазване в България са 8% от БВП – а публичните  4%. В САЩ, където здравеопазването е най-добро, общите разходи са 17 процента от брутния продукт, изтъкна Кацаров:„ и нещо, което ще бъде в центъра на вниманието на човечеството в следващите векове. Човечеството няма да се занимава с изхранването ,си с обличането и придвижването си, защото тези въпроси в голяма степен са решени. Цялото внимание ще се насочи към това да живеят по-дълго хората, да живеят по-добре. Това струва пари, Трябва да свикнем с това и да преосмислим за какво си даваме парите като хора, кое е важно за нас“.Директорът на болницата в Кърджали д-р  Тодор Черкезов заяви, че предлаганият модел е „много добър и дава широка възможност за включване на всички заинтересовани страни“.  Той призова да не се правят аналогии между разходите за здравеопазване през годините защото това не е коректно:„В 2001 година имало ли е роботизирана хирургия, имало ли е билогично активни вещества и съвременни онкотерапии, които пациентите очакват? Няма как да направим такава връзка с 2001 година и да твърдим, че разходите са нараснали неимоверно многоЧеркезов изтъкна, че освен високотехнологичната медицина, повишението на разходите в системата се дължи и на разходите за достойно заплащане на лекарите, но и на сметките в самите сгради, сред които постоянно поскъпващото отопление и ток. Грижите за огромния брой здравнонеосигурени лица – около 500 000 души в страната също изцяло лежи на болниците в публичния сектор., тъй като това ще бъде необходимо сега. Втората група въпроси са свързани с остойностяването на медицинските дейности, защото болниците, поставени в условията на този модел, трябва да имат пред себе си категорично реално осиновяване на медицинските дейности, включително и остойностяването на медицинския труд, тъй като  Няма как да не знаем какви са точно параметрите, особено когато преговорите ще се водят с повече от един приходоизточник“.На въпрос на Черкезов дали болниците сами ще договарят стойността на клиничните пътеки с НЗОК, заместник-министър Пенков отговори, че идеята е да има референтни цени на дейностите, които да служат като основа в преговорите, но това не изключва лечебните заведения да имат различни цени, ако докажат, че предлагат по-добър продукт.Според Пенков, задължителното осигуряване елиминира опасността застрахователите да откажат да сключват договори с по-болни пациенти. Той посочи, че моделът работи успешно в Холандия и е по-добър от просто повишаване на здравната вноска:„Тогава щяхме да попаднем в ситуация на наливане пари без да знаем защо. В случая се използва капацитета на застрахователя, на хората, които контролират дейността, на самия пациентНеобходими са мерки и в доболничната помощ, допълни той.  Според Пенков, в момента около 2500 легла са в страната са излишни, тъй като много новосъздадени лечебни заведения са струпани в големите градовеДиректорът на „Пирогов“ проф. Асен Балтов изтъкна, че предлаганият модел все още е твърде общ и „загатва насоките“, но е необходимо „задълбочено обсъждане по различните видове звена, което да доведе до решаване на конкретиките“:„,. Това са неща, които тепърва предстоят да се обсъждат“.Работните групи за обсъждане на предлаганите модели трябва да бъдат готови до края на седмицата, изтъкна заместник-министърът.", "date": "2018.09.30", "title": "Лекарите и МЗ са единодушни, че предлаганите реформи в Здравния модел са необходими"}
{"url": "https://www.novinite.bg/articles/165286/Zapochva-kampaniyata-za-borba-s-raka-na-gardata-v-Sofiya", "text": "В понеделник, 1 октомври, в 10 ч. в зала 1 на ул. „Московска“33 ще се състои пресконференция, която ще сложи началото на профилактичната кампания за борба с рака на гърдата, инициирана от Първа САГБАЛ „Св. София“.В кампанията ще участват 10 болници в страната, където ще се провеждат мамологични безплатни прегледи, информира Фокус.В пресконференцията участие ще вземат зам.-кметът по направление „Финанси“ в Столична община, д-р Гергана Коларова, изпълнителен директор на САГБАЛ и д-р Стефан Константинов, изпълнителен директор на Университетска болница за активно лечение по онкология.", "date": "2018.09.30", "title": "Започва кампанията за борба с рака на гърдата в София"}
{"url": "https://www.novinite.bg/articles/165288/Atrakcionen-vlak-shte-patuva-mejdu-Sofiya-Plovdiv-i-Karlovo", "text": "На 7 октомври, неделя, БДЖ организира атракционнo пътуване по маршрут София-Септември-Пловдив-Карлово-София за любителите на железопътния транспорт и ретро подвижния състав. То е част от инициативите на националния железопътен превозвач „130 години пътуваме заедно”.Атракционният влак ще бъде теглен от парен локомотив, а в състава му ще бъдат включени личният вагон-салон на царица Йоанна от „Корона експрес” и вагон-ресторантът от „Витоша експрес”. Вагонът на царица Йоанна е наскоро ремонтиран и се завръща на релси след повече от 10-годишно прекъсване. Ретро влакът ще бъде съставен от пет вагона за настаняване на пътниците. Всички пътуващи ще имат възможност да разгледат специално прикачените вагони, като служители на БДЖ ще им разкажат интересни факти по време на обиколката за всеки един от тях.Цените на билетите са:- 18 лв. от София до Септември или от Септември до Пловдив; от Пловдив до Карлово или от Карлово до София;- 27 лв. от София до Пловдив или от Пловдив до София;- 45 лв. за билети по маршрута София-Пловдив-Карлово-София.Билетите са с включени запазени места. Закупилите билети могат да започнат своето пътуване от всяка една гара по маршрута на влака, на които ще спира.За деца до 7-годишна възраст служителите на билетните каси ще издават безплатни билети с нулева стойност срещу представяне на документ, удостоверяващ възрастта им. Безплатните билети за децата са без право на ползване на отделно седящо място.", "date": "2018.09.30", "title": "Атракционен влак ще пътува между София, Пловдив и Карлово"}
{"url": "https://www.novinite.bg/articles/165255/Dneven-horoskop-za-nedelya", "text": "Изненадващо посещение или инцидентно погрешно посочване означава, че днес ще чувствате града си като чужд - и ще му се наслаждавате с огромно удоволствие! Вашата велика енергия ви помага да получите още повече от живота си.Днес не би трябвало да имате много неприятности, които виждате през булото на илюзията днес. Хората около вас днес се чувстват много самодоволни. Използвайте интуицията си днес.Опитайте да не сте прекалено разсеяни или разочаровани днес - хората наистина искат да видят по-дълбоката ви страна, така че може да се наложи да забравите за забавлението поне за малко. Това е един добър ден, да се успокоите и да оставите другите да дойдат при вас. Вижте повече на ", "date": "2018.09.30", "title": "Дневен хороскоп за неделя"}
{"url": "https://www.novinite.bg/articles/165253/Vav-Veliko-Tarnovo-Vraca-i-Sofiya-otchitat-naj-mnogo-patni-narusheniya", "text": "20 от новите камери на КАТ, които засичат превишена скорост по пътищата, са дефектирали след въвеждането им в експлоатация. Неизправностите вече са отстранени и всички 28 камери работят. От МВР уверяват, че отчитането на скоростта е точно. Най-много нарушители през лятото са засечени по магистралите към морето и Гърция, но през септември първенството вече се държи от областите Велико Търново, Враца и София. Вече 6 месеца Пътна полиция използва новите камери, които могат да засичат скоростта едновременно на три автомобила, а на магистрала дори правят разлика между лек, товарен автомобил и автобус. Христо Терзийски, директор на ГД „Национална полиция\": Това е техническо средство, което като всеки един уред може да дефектира, може да излезе извън строя, но в договора, който е сключен между МВР и фирмата изпълнител има заложени клаузи за поддръжка на тази техника, както за всяко едно техническо устройство. Дефектите са били по хардуера на камерите. До момента софтуерът им не е показал нередности и от МВР твърдят, че отчитането на скоростта е точно. Росен Рапчев, началник „Пътна полиция\" в ГД „Национална полиция: Мога да кажа категорично, че нито един водач не е ощетен от това, че някое техническо средство в момента не е работело. Христо Терзийски, директор на ГД „Национална полиция\": Нарушенията, които констатират те, не отпадат при обжалване в съответните съдилища в цялата страна. ОТ МВР отчитат висока ефективност на новите камери. С 28 устройства са засечени толкова нарушения, колкото с всички 150 други от по-старото. С въвеждането и на новата ТОЛ система се очаква освен скорост, с камери да се засичат и нарушения като неправилно изпреварване, неправилни маневри и малко дистанция. Младен Маринов, министър на вътрешните работи: Ефективността от работата с тези камери ще се повиши още повече, когато изградим и единния център за обработка на нарушенията. Така че работим в тази насока. Пътят е труден и дълъг, но мисля, че ще се справим. Предвижда се изграждането на система, която да улеснява шофьорите, като предоставя в реално време информация за натовареността на трафика по отделните пътища.", "date": "2018.09.30", "title": "Във Велико Търново, Враца и София отчитат най-много пътни нарушения"}
{"url": "https://www.novinite.bg/articles/165283/Treta-izmama-v-Haskovo-za-dva-dena", "text": "Трета жена е измамена в Хасково само в рамките на два дни.11 хиляди  лева е хвърлила през терасата на жилището си 64-годишна жена, която е била подведена, че съдейства на полицията. Преди това две жени бяха измамени от телефонни измамници с 13 хиляди и с 10 хиляди лева. Трима мъже от Шумен са задържани за 72 часа за множество телефонни измами в града, направени от юни досега. Единият от тях е използвал 8-годишния си син, който трябвало да взема изхвърлените пари и ценности. Общата сума, която са успели да придобият чрез измамите, е 150 000 лева.", "date": "2018.09.30", "title": "Трета измама в Хасково за два дена"}
{"url": "https://www.novinite.bg/articles/165272/Chestvane-na-150-godini-ot-rojdenieto-na-Mahatma-Gandi", "text": "На 2 октомври в целият свят стартира Годината на Махатма Ганди, обявен за една от трите най-влиятелни личности на второто хилядолетие. Честванията по повод 150 години от рождението му продължават до юбилея през 2019 г. Във вторник преди обяд ще има тържествен ритуал пред паметника на Махатма Ганди в Южния парк в София, открит преди по-малко от месец от индийския президент Рамнатх Ковинд по време на посещението му у нас. А вечерта - триизмерно светлинно шоу на площад \"Света Неделя\". В Софийския университет се организира среща-разговор за посланията на Махатма Ганди и съвременният свят, организиран от Клуб \"Приятели на Индия\", катедра \"Индология\" на СУ и индийското посолство в България.\"Аз не желая моят дом и прозорци да бъдат здраво залостени. Искам културите от различни земи да влизат свободно и изпълват всяко кътче в дома ми. Но не ще позволя, на която и да е от тях да ме завладее\".Това са думи на Махатма Ганди от преди повече от 100 години. С тях през 1997-ма, започва първият брой на \"Светилник\", годишник на Клуб \"Приятели на Индия\", а юбилейният му 20 брой бе представен на срещата.А това е портретът на Махатма - \"великата душа\", рисуван от световноизвестния български художник Борис Георгиев, който през декември 1931-ва среща на кораб за Индия Махатма Ганди и започва може би най-съкровената българо-индийска връзка във времето.доц. д-р Пламена Рачева - изкуствовед, директор на галерия \"Борис Георгиев\", Варна: Махатма Ганди не е позволявал да бъде рисуван. Борис Георгиев е може би единствения художник, който е успял да създаде портрет на Ганди. И не само да го направи, но и Ганди да остави своето посвещение върху този портрет.професор Милена Братоева - индолог, СУ \"Св. Климент Охридски\": Мисля, че за всички съвременни хора той е просто учител, древен риши и ми се струва, че за нас би било огромно постижение ако успеем поне за мъничко да се опитаме да следваме неговите принципи, да се опитаме да осмислим неговата житейска философия и което е по важно да я приложим в нашия живот.Н. Пр. Пуджа Капур - посланик на Индия в България: За индийците Махатма Ганди е Баща на нацията, а за света - апостол на мира и ненасилието. Може би най-великия човек на 20 век, той превърна политически невъобразимото в политически неизбежно.Махатма Ганди е единственият земен човек от нашата цивилизация, който е успял да обедини стотици милиони от различни религии, етноси, образовани и необразовани, махараджи и недокосваеми и с мирни средства да извоюва независимостта на Индия, като победи най-силната колониална империя.И както казва Алберт Айнщайн навремето \"Всеки от нас трябва да прегърне и разпространява Евангелието на Ганди, докато все още не е станало късно\". И ако на нашата цивилизация ѝ е отредено да оцелее, допълваме днес.", "date": "2018.09.30", "title": "Честване на 150 години от рождението на Махатма Ганди"}
{"url": "https://www.novinite.bg/articles/165277/Pochina-legendarniyat-blus-kitarist-Otis-Rash", "text": "Легендарният блус китарист Отис Ръш почина на 84-годишна възраст, съобщава АФП, цитирана от БГНЕС.„Един от най-влиятелните музиканти на всички времена почина от усложнения след инсулт, който получи през 2003 година”, се посочва в изявление на неговата съпруга.Сред музикантите, повлияни от неповторимия стил на Ръш са световноизвестни звезди като Ерик Клептън, Сиви Рей Вон и групи като „Лед Цепелин”, които записаха кавър на известната му песен от 1956 година „Не мога да те изоставя скъпа”.Китаристът расте в бедно семейство и изживява трудни моменти, които по-късно приемат форма в музиката му. Той се учи сам да свири на китарата на брат си. Тъй като е левичар Отис изгражда неповторим метод – обръща инструмента на обратно. Това го отличава от останалите музиканти и създава отличителния му стил. ", "date": "2018.09.30", "title": "Почина легендарният блус китарист Отис Ръш"}
{"url": "https://www.novinite.bg/articles/165256/Nie-se-vlyubihme-gordee-se-Tramp-s-priyatelstvoto-si-s-Kim-Chen-un", "text": "Американският президент Доналд Тръмп заяви вчера на митинг в Западна Вирджиния, че със севернокорейския лидер Ким Чен-ун са се \"влюбили\" един в друг, предаде ДПА. \"Той ми написа хубави писма и те са страхотни писма. И се влюбихме\", каза Тръмп. Президентът каза, че спирането на ядрените опити и ракетните изпитания са признак, че подходът му към Северна Корея работи. Очаквайки да бъде разкритикуван за топлите си думи към Ким, президентът добави саркастично: \"Доналд Тръмп каза, че са се влюбили. Колко ужасно, ама само колко ужасно. Толкова непрезидентско\". След това той посочи към множеството пред себе си и добави: \"Винаги казвам, че е толкова лесно да се държиш президентски. Но тогава вместо 10 000 души да опитват да влязат в тази препълнена зала, щеше да има около 200 души, стоящи ей там\".", "date": "2018.09.30", "title": "\"Ние се влюбихме\", гордее се Тръмп с приятелството си с Ким Чен-ун"}
{"url": "https://www.novinite.bg/articles/165258/Meksikanskiyat-vulkan-Popokatepetal-izrigna", "text": "Вулканът Попокатепетъл в южната част на Мексико изригна вчера, изпращайки дим и пепел на над три километра в небето, съобщи ДПА. Ръководителят на агенцията за гражданска защита на столицата Мексико Фаусто Луго каза в \"Туитър\", че няма опасност за населението.Мексиканските власти предупреждават хората да покриват носа и устата си, когато излизат навън, да държат домашните си любимци вкъщи и да ограничат физическите дейности. Разположен на около 60 км югоизточно от град Мексико, високият 5426 метра Попокатепетъл е един от най-активните вулкани в страната. Най-мощното му изригване бе през 2000 г., когато хиляди души бяха евакуирани.", "date": "2018.09.30", "title": "Мексиканският вулкан Попокатепетъл изригна"}
{"url": "https://www.novinite.bg/articles/165260/Sblasaci-v-centara-na-Barselona", "text": "Двайсет и четирима души пострадаха и шестима  бяха арестувани при сблъсъци в центъра на Барселона.3000 души, предимно полицаи, пристигнаха от цяла Испания, за да изразят подкрепата си за местната полиция в действията й срещу каталунските сепаратисти. 6000 привърженици на независимостта на региона се включиха в контрадемонстрация и на няколко пъти се стигна до сблъсъци с полицията.Повод за поредните вълнения е  годишнината от обявения от Мадрид за незаконен референдум за отделяне на Каталуния. Той се проведе на 1 октомври миналата година и твърдата намеса на полицията доведе до противоречиви реакции в Испания и в чужбина. Последва обявяване на независимост, а после месеци наред Каталуния се управляваше от Мадрид. Изборите, обаче, пак бяха спечелени от сепаратистките партии. Впоследствие в Мадрид се смени правителството и премиерът Педро Санчес декларира готовност за диалог с каталунските власти, които обаче продължават да искат самоопределение на областта. Около годишнината от референдума напрежението отново се повиши.", "date": "2018.09.30", "title": "Сблъсъци в центъра на Барселона"}
{"url": "https://www.novinite.bg/articles/165259/Oshte-tazi-godina-uchenicite-shte-uchat-za-bezopasnostta-na-dvijenieto-po-patishtata", "text": "Министерството на образованието утвърди програмите за безопасност на движението по пътищата и по тях още от тази учебна година започват да се обучават децата и учениците. Те няма да получават оценки, но учителите ще трябва да ги насочват как да се справят по-добре. Обучението ще започва от първа група в детската градина и ще продължава до 12-и клас, включително, и ще се провежда в рамките на часовете на класа, поясни Любка Алипиева - главен експерт в МОН:„Обучението е направилно като модул. Оценки не се предвижда да има. Учителят е абсолютно освободен да намира начини и методи, с които да оценява знанията.  Просто те трябва да усетят,  че това е вътрешна потребност - да имам знания, за да пазя себе си и да пазя другите. Учебник засега не се предвижда! Да ползват всичко, което може да обогати обучението“. ", "date": "2018.09.30", "title": "Още тази година учениците ще учат за безопасността на движението по пътищата"}
{"url": "https://www.novinite.bg/articles/165252/Makedoniya-izbira-imeto-i-badeshteto-si", "text": "Македония избира. Днес се провежда ключовият референдум, който да определи склонни ли са гражданите на страната да приемат името „Северна Македония”. Право на глас имат милиони 800 хиляди души. Необходими са над 50% от гласовете, за да бъде признато допитването за легитимно.В този час отварят избирателните секции в Македония. 1,8 млн. граждани имат право на глас. Ключовият въпрос днес е не колко от тези, явили се пред урните, ще гласуват „за”, а дали ще бъде постигната избирателна активност от над 50%. Това е условието според законодателството, за да бъде признат консултативния референдум.Знаете, македонците отговарят на въпроса „Одобрявате ли членството в Европейския съюз и НАТО с приемането на договора между Република Македония и Гърция”. Какво ще изберат македонците – да тръгнат по пътя на евроинтеграцията или да направят обратен завой ще разберем тази вечер. Изборният ден продължава до 8 часа вечерта българско време.", "date": "2018.09.30", "title": "Македония избира името и бъдещето си"}
{"url": "https://www.novinite.bg/articles/165290/Vavlyakoha-8-godishno-dete-v-shema-za-telefonni-izmami-v-Shumen", "text": "Въвлякоха 8-годишно дете в схема за телефонни измами в Шумен. Момчето било пращано от баща си да събира пари, оставени от измамени хора. Задържани са общо трима души, един от които таксиметров шофьор. За него се твърди, че е междинно звено в схемата, а другите двама, включително бащата на детето, били \"мулета\". Пътят на парите стига до Русе и РумънияДо залавянето на тримата мъже се стигнало, след като 86-годишна жена сигнализирала, че е дала 5000 лева и златни накити за мнима полицейска акция. Действията по случая довели до претърсване на таксиметров автомобил, управляван от единия задържан. Там била част от дадената сума и накитите, а останалото било в дома му. 33-годишният шуменец отговарял за пренасянето на парите до различни тайници в Русенско и Румъния.Повече от година той живее на квартира в блок на центъра и нямал вид на престъпник. Именно там полицаите открили останалите пари и скъпоценности. В близка кофа били хвърлени личната карта и портмонето на възрастната жена.След като взимали хвърлените суми, \"мулетата\" прибирали парите в кутии и ги поставяли край храст. Слагали и торбичка, за да знае бригадирът къде да търси. Според разследващите тримата шуменци са участвали в над 20 телефонни измами, а нанесените щети са за над 150 000 лева.„В цялата история може би най-грозното е, че единият от тези \"мулета\" е използвал 8-годишния си син, за да вземе от съответното място, където е изхвърлена торбичката с пари, под предлог на игра”, обясни Ялчън Расим, директор на Областната дирекция на полицията в Шумен.Тримата измамници са задържани за срок от 72 часа. Предстои да бъде внесено искане за налагането на мярка „задържане под стража”. Работата по случая продължава, като обвиненията може да бъдат разширени, ако се докаже въвличането на детето в измамата.Статистиката показва, че за първите осем месеца на годината регистрираните телефонни измами са 725, което прави средно по три измами всеки ден. Разкриваемостта за същия период е 16% от всички регистрирани случаи. Задържани са 87 души за участие в схемите.", "date": "2018.09.30", "title": "Въвлякоха 8-годишно дете в схема за телефонни измами в Шумен"}
{"url": "https://www.novinite.bg/articles/165266/Buryata-Zorba-donese-prolivni-dajdove-i-silen-vyatar-v-Yujna-Garciya", "text": "\r\nПроливни дъждове и силен вятър в Южна Гърция. Службата за гражданска защита остана под тревога в по-голямата част от страната заради бурята, наречена от местните Зорба, въпреки че стихията изгуби силата си.\r\n\r\n\r\n\r\n\r\n", "date": "2018.09.30", "title": "Бурята Зорба донесе проливни дъждове и силен вятър в Южна Гърция"}
{"url": "https://www.novinite.bg/articles/165267/Tajfunat-Trami-preminava-prez-Yaponiya-ima-shteti-i-raneni", "text": "Най-малко 45 души са пострадали при преминаването на тайфуна \"Трами\" през Япония, съобщи Франс прес. Властите съобщиха за 38 леко ранени на югозападния остров Окинава и 7 в град Кагошима, в южната част на остров Кюшу.Движението на високоскоростните влакове бе спряно в западната част на страната и близо 1100 полета бяха анулирани заради затварянето на летище \"Кансай\" край Осака.Тайфун Трами Япония\"Трами\" връхлетя с дъждове и вятър юга и запада на Япония и нанесе големи повреди в електроподаването на островите Окинава и Кюшу. Около 313 хиляди домакинства на Кюшу останаха без ток, а на Окинава, където има местни избори, броят им е над 160 хиляди. Според японски медии вчера в Окинава над 20 човека са били ранени от прекършени дървета.Тайфунът достигна тази сутрин и главния остров Хоншу с ветрове от 216 км/ч. Към 15 часа местно време днес окото на урагана е било на 50 км южно от нос Ашизури на остров Шикоку, като се придвижва с 45 км/ч. Ветровете му са със скорост 162 км/ч и пориви до 216 км/ч, съобщи японската метеорологична агенция.\"Трами\" е 24-ият тайфун в Азия тази година.", "date": "2018.09.30", "title": "Тайфунът „Трами“ преминава през Япония, има щети и ранени"}
{"url": "https://www.novinite.bg/articles/165257/Narastva-broyat-na-jertvite-v-Indoneziya", "text": "Броят на жертвите при земетресенията и вълните цунами в Индонезия надхвърли 400 души. Стотици други бяха ранени, след като две силни земетресения и вълна убиец засегнаха остров Сулавеси.Спасителите все още не могат да достигнат района на град Донгала, където бе епицентърът на земетресенията. Има опасения, че броят на загиналите може да нарасне до няколко хиляди.", "date": "2018.09.30", "title": "Нараства броят на жертвите в Индонезия"}
{"url": "https://www.novinite.bg/articles/165262/Anna-Krasteva-Ogromen-e-zalogat-na-referenduma-v-Makedoniya", "text": "Огромен е залогът на референдума в Македония. Виждаме голяма мобилизация на глобалната общност. Това каза преподавателят по политически науки Анна Кръстева в интервю за предаването „Неделя 150“.Кръстева очерта няколко парадокса в кампанията за референдума: „В Македония съществува голяма поляризация на мненията. Разделението, не просто на обществото, а разделението между хората вътре в семейството е такова, че е по-голямо от това 2001 година преди Охридското споразумение. По-лесно се мисли с парадокси, отколкото с тенденции. Парадоксите са където и да погледнем.  Имаше въздействащо послание на лидера на ВМРО-ДПМНЕ, който каза: „В неделя се събудете и послушайте сърцето си“. Много ясно очерта, че полюсите са между сърцето, нажежените до червено идентичности от една страна, и интересът – икономически и политически, който е основният на другата страна. Но, ако погледнем каква е коалицията на това сърце, тя изглежда почти сюрреалистична, защото единият ярък образ са футболните фенове, а другият високодуховен образ е православната църква. Кампанията, която приключи два дни преди това и не беше много видима, последното й събитие беше в православен храм със слово на духовника, което беше политическо, а не религиозно. Разбира се, вътре е президентът, вътре е ВМРО-ДПМНЕ, но това е единият от парадоксите. Другият голям парадокс е колко огромен е залогът иска ли Македония да се интегрира в ЕС или не, когато икономически тя вече е интегрирана. 80% от външно икономическите отношения на Македония са с ЕС. Тя е направила този избор, който е изключително важен, а става въпрос дали политическият избор да подкрепи икономическия, или да остане вгледан в миналото. Третият парадокс е, че виждаме едно прегрупиране на силите в мига, в който в ООН отново се атакува мултилатерализма, тук виждаме Меркел до Макрон до високопоставен представител на Тръмп да са от едната страна. Това превръщане на Скопие в център на външнополитически приоритети играе и в двете кампании. То е предназначено и подпомага силно кампанията на проевропейския отговор на референдума, но се използва със същата сила от противоположния лагер“.Според нея България заема утопично оптимистична позиция по отношение на интеграцията на Западните Балкани: „Има известна асиметрия. От една страна тази много мека позиция на България – да не се меси. От друга страна е една доста по-ангажирана позиция на Македония, когато конструира своята държавност как тя вплита България в своя политически наратив. Позицията, която аз бих формулирала, че България трябва да заеме е на една информирана европейчност. Ние трябва наистина трябва да бъдем не миналото на Македония, а бъдещето, да знаят, че като вървят към Европа вървят към нас и пътя, който ние очертаваме и в същото това време това да не бъде утопичен оптимизъм, който владееше нашето европредседателство, че Западните Балкани е прекрасна кауза. Реално Западните Балкани не са готови. Нашата много мека позиция е утопично оптимистична.“Тя обясни, че премиерът на Гърция Алексис Ципрас е на път да загуби политическата си кариера, заради една силна проевропейска позиция по отношение на Македония: „Разместване на политическите играчи в Гърция по отношение на европейската тема. „Нова Демокрация“, която винаги е била прозападна от „Сириза“ в момента е категорично против споразумението, както и едно огромно мнозинство от гръцките граждани. Така че една политическа алхимия наблюдаваме навсякъде.“Проф. Кръстева смята, че Русия няма да повлияе на резултата от днешния референдум. Тя изрази съмнение, че ще излязат да гласуват 900 хиляди души, за да бъде запитването легитимно.Според нея албанците се чувстват засегнати от факта, че споразумението от Преспа по никакъв начин не се ангажира с тяхната диаспора и те няма масово да подкрепят днешния референдум.", "date": "2018.09.30", "title": "Анна Кръстева: Огромен е залогът на референдума в Македония"}
{"url": "https://www.novinite.bg/articles/165271/Zoran-Zaev-glasuva-za-evropejska-Makedoniya", "text": "Македонският премиер Зоран Заев бе сред първите тази сутрин, който гласува в родния си град Струмица, на референдума, който трябва да открие пътя за евроатлантическата интеграция на страната, предаде БГНЕС.В Република Македония днес се провежда референдум, на който гражданите трябва да отговорят на въпроса дали одобряват започването на преговори за членство в НАТО и ЕС чрез приемането на Договора с Гърция, който бе подписан на 17 юни в Преспа. Допитването има консултативен характер. Договорът от Преспа не предвижда задължително провеждане на референдум.След като пусна бюлетината Заев отново изрази оптимизъм. Той ръководеше кампанията за европейска Македония и за започването на преговори за членство в ЕС и НАТО.Имащите право на глас са 1 806 336 души. 1 725 913 от тях живеят в страната, а 76 060 в чужбина. Те ще пускат бюлетините си в 3 478 избирателни секции в 80 общини. Държавната избирателна комисия е длъжна 24 часа след официалното приключване на вота да обяви официалните резултати. Те трябва да бъдат публикувани в Държавен вестник най-късно 15 дни от деня на вота.Рекорден брой местни и чуждестранни наблюдател присъстват в избирателните секции днес. Официалната цифра на акредитираните местни наблюдатели е 11 907, на чуждестранните наблюдатели е 493, а международните организации изпращат 194 преводачи. Най-много наблюдатели е акредитирало Сдружението за граждански политики и инициативи – 5 574.Освен от вътрешни, референдумът ще бъде следен и от чуждестранни журналисти. Референдумът наблюдават 197 членове на мисията на ОССЕ/СДИЧП, а с тях ще присъстват и 129 преводачи. Официално акредитираните чуждестранни журналисти са около 200.", "date": "2018.09.30", "title": "Зоран Заев гласува за европейска Македония"}
{"url": "https://www.novinite.bg/articles/165289/Trima-dushi-sa-obyaveni-za-izcheznali-v-Garciya", "text": "Трима души бяха обявени за изчезнали в Гърция, след като през последните дни буреносни ветрове и проливни дъждове предизвикаха наводнения в някои части на страната, съобщава в. „Катимерини”. Южната ни съседка е под влиянието на мощен циклон, който засегна основно района на остров Евбея, източното гръцко крайбрежие и южната част на полуостров Пелопонес. Според информация на държавната гръцка телевизия млад мъж и двойка на средна възраст са изчезнали на остров Евбея. Гражданска защита е започнала операция по издирването им в района на градчето Мантуди.", "date": "2018.09.30", "title": "Трима души са обявени за изчезнали в Гърция"}
{"url": "https://www.novinite.bg/articles/165251/Dnes-shte-preobladava-oblachno-vreme", "text": "Под влияние на преминаващ южно от България средиземноморски циклон, днес ще преобладава облачно време. В югоизточната половина от страната ще има валежи от дъжд, значителни в централните и източните части на Южна България. Ще духа слаб до умерен, в Източна България – временно силен вятър от изток-североизток. Максималните температури ще са от 16° - 18° на места в Северна България до 10° - 12° в южните райони от страната. В планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11°, на 2000 метра – около 5°.По Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16°-18°. Вълнението на морето ще бъде 3-4 бала. Температурата на морската вода е 21 -23°.", "date": "2018.09.30", "title": "Днес ще преобладава облачно време"}
{"url": "https://www.novinite.bg/articles/165281/Cvetanov-shte-uchastva-v-konferenciya-Badeshteto-na-ikonomicheskiya-i-parichen-sayuz", "text": "Председателят на ПГ на ГЕРБ и зам.-председател на партията Цветан Цветанов ще участва в конференция „Бъдещето на икономическия и паричен съюз“. Форумът ще се проведе на 1 октомври 2018 г. (понеделник) в зала „Триадица“ на Гранд хотел София. Събитието се организира от Сдружение „Граждани за европейско развитие на България“, Фондация „Конрад Аденауер“ и „Вилфрид Мартенс“ център, съобщиха от пресцентъра на ГЕРБ. Откриването на конференцията ще бъде в 10.00 часа, като в него ще участват и председателят на Сдружение „Граждани за европейско развитие на България“ и кмет на София Йорданка Фандъкова, старши изследователят към „Вилфрид Мартенс“ център Еоин Дреа и ръководителят на Бюрото на Фондация „Конрад Аденауер“ в София Торстен Гайслер. Модератор на дискусията е председателят на Комисията по енергетика и бивш енергиен министър Делян Добрев, а гост-лектори на форума ще бъдат заместник-министърът на финансите Маринела Петрова, подуправителят на Българската Народна Банка Калин Христов, заместник-председателят на Комисията за финансов надзор Бойко Атанасов, заместник-министърът на икономиката Лъчезар Борисов, както и изпълнителният директор на Българската фондова борса Иван Такев.", "date": "2018.09.30", "title": "Цветанов ще участва в конференция „Бъдещето на икономическия и паричен съюз“"}
{"url": "https://www.novinite.bg/articles/165261/Jalt-kod-za-silen-vyatar-i-obilni-valeji-v-Yugoiztochna-Balgariya", "text": "Жълт код за силен вятър и обилни валежи е обявен за 11 области в страната. Това сочи справка в сайта на Националния институт по метеорология и хидрология (НИМХ).Жълт код за обилни валежи е обявен в областите Пазарджик, Пловдив, Стара Загора и Сливен. В южните райони на тези области очакваните количества дъжд са до 25 л/кв.м.В областите Смолян, Кърджали, Хасково, Ямбол и Бургас е в сила жълт код за обилни валежи и силен вятър. Очакваните количества дъжд там са между 20 и 35 л/кв. м., а в отделни райони от тези области количествата дъжд ще достигнат и до 50 л/кв. м. Ще има и временни усилвания на вятъра като в Бургас-море поривите ще достигат до 18-20 м/с, а вълнението на морето до 3-4 бала, за което е в сила жълт код за силно вълнение.Жълт код за силен вятър е обявен в областите Варна и Добрич. В крайбрежните части на тези области ще духа силен североизточен вятър със скорост 14-19 м/с. Поривите на вятъра в морето ще достигат до 18-20 м/с. В сила е и предупреждение за силно вълнение на морето, което ще достигне 3-4 бала.Средиземноморски циклон преминава южно от България. Мощният циклон „Ксенофон” вече удари Южна Гърция с ураганни ветрове и проливни дъждове. Повечето острови в Егейско море са откъснати от света по море и по въздух. Очаква се 3/4 от територията на южната ни съседка да бъде засегната от циклона. Наводнения заляха полуостров Пелопонес след мощния циклон. Проливните дъждове напълниха реките, а те разрушиха пътища и влязоха в къщите на хората.Заради циклона у нас днес се очакват валежи от дъжд, значителни в централните и източните части на Южна България. Ще духа слаб, в Източна България - до умерен вятър от изток-североизток. Минималните температури ще са предимно между 7 и 12 градуса, а максималните ще са от 16 - 18 градуса на места в Северна България до 10 - 12 градуса в южните райони от страната.По Черноморието ще бъде предимно облачно, ветровито и с валежи от дъжд, значителни - по южното крайбрежие. Ще духа умерен, временно силен вятър от изток-североизток. Максималните температури ще са 16-18 градуса. Вълнението на морето ще бъде 3-4 бала. Температурата на морската вода е 21 -23 градуса.В планините няма да е подходящо за туризъм. Ще бъде облачно, дъждовно и ветровито. Значителни ще са валежите в Родопите, Странджа и Сакар. Ще духа силен и бурен вятър от източната четвърт. Максималната температура на височина 1200 метра ще е около 11 градуса, на 2000 метра - около 5 градуса.", "date": "2018.09.30", "title": "Жълт код за силен вятър и обилни валежи в Югоизточна България"}
{"url": "https://www.novinite.bg/articles/165278/Shotlandskite-konservatori-se-nadyavat-na-novo-nachalo-v-pregovorite-za-Brekzita", "text": "Лидерът на клона в Шотландия на британската Консервативна партия омаловажи ефекта от разногласията с ЕС по Брекзита и каза, че те може би са помогнали за ново начало в преговорите за раздялата, предаде БТА, цитирайки Ройтерс. Рут Дейвидсън, лидер на шотландските консерватори, каза пред \"Скай спорт\", че бурната среща на върха на ЕС в Залцбург всъщност \"леко разчисти атмосферата\". Тя изрази надежда, че все още има база за постигане на споразумение и подчерта, че винаги е предпочитала варианта със споразумение пред този без сделка. Дейвидсън изрази несъгласие с онези, които настояват за нов референдума за Брекзита. Но призна, че ако бъде насрочено такова допитване, тя лично ще гласува за оставане на Обединеното кралство в съюза. Днес в Бирмингам започва конгрес на Консервативната партия, на който главна тема ще бъде Брекзитът.", "date": "2018.09.30", "title": "Шотландските консерватори се надяват на ново начало в преговорите за Брекзита"}
{"url": "https://www.novinite.bg/articles/165280/Makedoniya-izbira-imeto-i-badeshteto-si", "text": "Македония избира. Днес се провежда ключовият референдум, който да определи склонни ли са гражданите на страната да приемат името „Северна Македония”. Право на глас имат милиони 800 хиляди души. Необходими са над 50% от гласовете, за да бъде признато допитването за легитимно. По официални данни към 9 часа избирателната активност е малко над 2%, но от избирателните секции споделят, че до момента са гласували около 10% от хората в списъците. Очакванията са следобяд да дойдат повече хора до урните.1,8 млн. граждани имат право на глас. Ключовият въпрос днес е не колко от тези, явили се пред урните, ще гласуват „за”, а дали ще бъде постигната избирателна активност от над 50%. Това е условието според законодателството, за да бъде признат консултативния референдум.Всички, с които говорихме днес, гласуваха за промяна на името и за договора с Гърция. Колко болезненено е да смениш името на държавата си - вижте какво казаха хората пред камерата на NOVA. Знаете, македонците отговарят на въпроса „Одобрявате ли членството в Европейския съюз и НАТО с приемането на договора между Република Македония и Гърция”. Какво ще изберат македонците – да тръгнат по пътя на евроинтеграцията или да направят обратен завой ще разберем тази вечер. Изборният ден продължава до 8 часа вечерта българско време.", "date": "2018.09.30", "title": "Македония избира името и бъдещето си"}
{"url": "https://www.novinite.bg/articles/165275/V-BSP-dovolni-Proveli-nad-150-sreshti-za-Viziya-za-Balgariya", "text": "Проведохме над 150 срещи в страната с над 5000 души за \"Визия  за България\" . Така даваме възможност  на всеки наш член, на всеки български гражданин, да участва като съавтор при създаването на нашето предложение за бъдещето на България, заяви на заседание на НС на БСП зам.-председателят на партията Кирил Добрев, цитиран от пресцентъра на социалистите.По думите му целта на проекта е да препозиционира БСП от опозиция към алтернатива на сегашното управление. Кирил Добрев допълни, че освен срещите с организации, ПГ на \"БСП за България\" е взела решение част от народните представители да излязат от НС и на ротационен принцип да обикалят страната за срещи с хората и обсъждане на проекта на левицата. Кирил Добрев подчерта, че освен тези срещи са били проведени и такива на международно равнище - среща с посланиците на страните членки на ЕС, двустранни срещи с посланиците на Полша и Холандия.", "date": "2018.09.30", "title": "В БСП доволни: Провели над 150 срещи за \"Визия за България\""}
{"url": "https://www.novinite.bg/articles/165284/Maya-Manolova-shte-prisastva-na-chestvaneto-na-Mejdunarodniya-den-na-vazrastnite-hora", "text": "По покана на Българската асоциация на пенсионерите омбудсманът Мая Манолова ще присъства на тържественото честване на 1 октомври - Международен ден на възрастните хора, съобщиха от пресцентъра на омбудсмана. Събитието ще се състои утре, 1 октомври, от 11.00 часа в зала 11 на Националния дворец на културата - кино \"Люмиер\". Първи октомври е обявен за Международен ден на възрастните хора на 14 декември 1990 г. с решение на Общото събрание на ООН.", "date": "2018.09.30", "title": "Мая Манолова ще присъства на честването на Международния ден на възрастните хора"}
{"url": "https://www.novinite.bg/articles/165274/Vavejdat-produktova-taksa-za-drehite-vtora-upotreba", "text": "Почти половината българи са си купували дрехи втора употреба поне веднъж тази година. Това показва проучване на изследователската компания Естат, проведено в началото на септември. Междувременно Асоциацията на преработвателите и търговците на дрехи втора употреба прогнозират поскъпване на дрехите втора употреба заради нов законопроект на екоминистерството.Основната причина, поради която хората предпочитат дрехи втора употреба е, че се прибират от магазина хем с пълна кошница, хем с пълен джоб. Като Дафинка, която дава пример с любимата си рокля, чиято цена е 1 лев.Дафинка: От магазина не бих могла, редовен, да си я купя за тази цена, а пък аз мога да си позволя да бъда елегантна за 1 левче. Ако се увеличи цената няма да купувам. Аз купувам, защото ми е изгодно финансово.Севдалин Спасов - председател на Асоциацията на преработвателите и търговците на дрехи втора употреба: За 20 лева един българин спокойно може да се облече за зимния сезон от магазин втора употреба. Може да си купите панталон риза, че и яке.Проучвания показват, че все повече българи предпочитат да пазаруват дрехи втора ръка.Само преди 4 години делът им е бил почти 39%.Изследване за последната година обаче показва, че сега са с 11 на сто повече - почти 50%. Статистиката сочи още, че 23% от анкетираните редовно купуват дрехи втора употреба.Близо 42% от българите обаче предпочитат магазини за маркови дрехи, а 14% си поръчват облекло онлайн.Има ли търсене, има и предлагане. В България на денонощие се внасят около 30 тона текстил втора употреба.Повече от половината от вноса на дрехи втора употреба у нас се сортира и се реекспортира в трети страни. От тези дрехи, които остават в България, едва около 3 % се унищожават и то по специален начин.Сега тези 3% се депонират от самите фирми. Притесненията на бранша обаче идват от добавка в законопроект за управлението на отпадъцит. Тя ги задължава да оставят депонирането на така наречените \"организации по оползотворяване\" и да им плащат такси за това.Илиана Павлова - директор на Център „Чиста индустрия” при БСК: На което ние се противопоставихме след като обсъждане в обществото не е имало по тази тема.Аргументът за добавката е, че така ще се спре нерегламентираното горене на дрехи, което замърсява въздуха. Според бранша обаче това ще доведе до скок на цените с около 25%. Министерство на околната среда и водите твърди, че за сега няма изготвено предложение за въвеждане на въпросната продуктова такса.Сведалин Спасов от Асоциацията на преработвателите и търговците на дрехи втора употреба обаче цитира писмо от зам.-министър Николай Кънчев, в което се казва друго. То е отговор на тяхно запитване.Севдалин Спасов - председател на Асоциацията на преработвателите и търговците на дрехи втора употреба: За пуснатите на пазара количества ще се дължи продуктова такса съгласно наредбата в случай, че не се изпълняват задълженията за индивидуално или колективно събиране чрез организация за оползотворяване. Което значи точно това - слага се продуктова такса и ние трябва да членуваме в организация по оползотворяване.На този етап законопроектът е внесен в парламента, но все още не е гласуван от народните представители, което означава, че все още подлежи на промени.", "date": "2018.09.30", "title": "Въвеждат продуктова такса за дрехите втора употреба"}
{"url": "https://www.novinite.bg/articles/165273/Ivo-Hristov-ot-BSP-Zanimavame-se-sas-snimki-vmesto-s-realnosti", "text": "\"Докато се обсъждаха снимките на премиера Бойко Борисов с американския президент Доналд Тръмп в България поскъпна природният газ с 14%. Това беше класическа форма за манипулация на общественото мнение\" - това каза пред Дарик радио социологът и депутат от БСП Иво Христов.\"Докато България разсъждаваше, грубо казано, дали анфасът и гърбът са лице, тук газта се вдигна с 14%, парното - с 28%, мисля, че и водата. Класическа формула за манипулация на общественото мнение, докато се решават реалните неща. Обръщам се към нацията - малко повече здрав разум да проявява и да не бъде водена за носа\", бяха думите на Христов в предаването \"По-полека\".Според него Борисов не е успял да убеди българската си аудитория, че си говори със световните лидери на фона на \"изпадналия в изолация\", както твърдят от ГЕРБ, президент Румен Радев: \"Не е успял, а и редовия българин тази работа кой с кого се снима малко го топли\".\"Гладна кокошка просто сънува\" - така коментира социологът снимката, на която почетният председател Ахмед Доган, усмихнат стои между американския посланик Ерик Рубен и Мустафа Карадайъ. Мнозина през седмицата се опитаха да разчетат в нея задаващи се промени в политическия пейзаж у нас.\"Като няма съдържание, формата става съдържание, занимаваме се със снимките, а не с реалностите. Не разполагаме с информация, така че може само да спекулираме. А каквото и да коментираме, тези, които знаят истината, иронично ще ни се подсмихват. Най-близкото до ума обикновено е най-вярно. Американският посланик направи серия от срещи още от самото му пристигане тук с водещи политически сили - естествено централата на ГЕРБ, няколко пъти в БСП и естествено при ДПС, които са ключов политически незаобиколим фактор, колкото и да им се иска на някои да не са такива. И не на последно място - кой казва, че Доган е излязъл от политиката?!\", коментира Иво Христов.", "date": "2018.09.30", "title": "Иво Христов от БСП: Занимаваме се със снимки, вместо с реалности"}
{"url": "https://www.novinite.bg/articles/165270/Plodove-i-zelenchuci-poskapvat", "text": "Индексът на тържищните цени (ИТЦ), който отразява цените на хранителните стоки на едро, се покачи тази седмица с 1,74 процента до 1,404 пункта, сочат данните на Държавната комисия по стоковите борси и тържищата.Доматите от внос поскъпнаха тази седмица със 5% и се продават по 1,68 лева за килограм. Оранжерийните краставици се търгуват по 1,30 лева. Картофите поевтиняват с 3,2 на сто до 0,60 лева за килограм на едро. Цената на зелените чушки се повишава с 10,4% до 1,38 лева. Червените чушки поскъпват с 13,1% до 1,64 лева за килограм. Корнишоните се продават по 1,36 лв. /кг.Ябълките поскъпват с 2,8 на сто и се продават по 1,10 лв./кг. Гроздето поскъпва с 10% до 1,65 лева за килограм. Прасковите от внос се продават по 1,72 лева за килограм.Кравето сирене поскъпва с 0,3 на сто и се търгува по 5,88 лв./кг; кашкавалът, тип \"Витоша\", се купува по 9,88 лв./кг, а олиото поскъпва с 2,2 на сто до 2,02 лева за литър. Каймата поевтинява с 0,8 на сто и се търгува по 4,71 лева за килограм.Пакетче краве масло от 125 грама се търгува за 2,33 лева. Пилешкото замразено месо се продава по 3,97 лева за килограм на едро в края на седмицата. Захарта поскъпва с 1,9 на сто и се търгува по 1,08 лв./кг, а брашното тип \"500\" се продава по 0,80 лева.Яйцата се продават по 0,20 лева за брой.", "date": "2018.09.30", "title": "Плодове и зеленчуци поскъпват"}
