{"url": "https://www.novinite.bg/articles/183879/Pojari-i-temperaturi-do-50-gradusa-v-Avstraliya", "text": "Няколко хиляди пожарникари се борят с десетки неовладени горски пожари в четири от осемте щата в Австралия на фона на рекордни жеги и месеци на мъчителна суша, предаде ДПА, цитирана от БНР.В най-населения щат Нов Южен Уелс за втори път е бе обявено извънредно положение заради \"катастрофалната\" ситуация с горските пожари. Очаква се температурите в предградията на Сидни да достигнат 47 градуса по Целзий.Десетки пътища са затворени, а около 10 000 полицаи, спасители, парамедици и пожарникари полагат усилия днес да овладеят огъня.В щата Южна Австралия бяха издадени предупреждения за няколко горски пожара, а голям, неовладян пожар бушува в района Едълейд хийл, където загинаха двама души. В някои части на щата се очаква температура от близо 50 градуса.В щата Виктория, където също бяха регистрирани рекордни жеги, стотици пожарникари се борят с няколко пожара, като два от тях са от категория \"неотложни\", което означава, че хората са в опасност и трябва незабавно да действат, за да оцелеят.В Куинсланд няколкостотин пожарникари се борят с пламъците на десетки горски пожари, някои от които горят от октомври.Австралийската столица Канбера се задушава в гъстия дим от пожарите и 40-градусова жега.Министър-председателят Скот Морисън, който беше остро критикуван, че в тази сложна обстановка е на почивка със семейството си на Хаваите, прекъсна ваканцията си и по-късно днес се прибира в Австралия.", "date": "2019.12.21", "title": "Пожари и температури до 50 градуса в Австралия"}
{"url": "https://www.novinite.bg/articles/183782/Belejiti-dati-prez-izminalata-2019-godina", "text": " Измина още една година, наситена с много събития.Ето и кои годишнини отбелязахме през 2019г.•01. 130 г. от рождението на Николай Райнов, български поет, литературен критик, изкуствовед, професор (1889 – 1954);•02. 140 г. от създаването на Народна библиотека „Иван Вазов“, Пловдив. На 2 януари 1879 г. е направено първото вписване в първата инвентарна книга на книгохранилището при Дирекцията на народното просвещение в Източна Румелия.•02. 180 г. от рождението на Нешо Бончев Бояджиев, първият български литературен критик, педагог (1839 – 1878);•02. 185 г. от рождението на Тодор Стоянов Бурмов, български книжовник, общественик и политик, държавен деец (1834 – 1906);•04. 210 г. от рождението на Луи Брайл, френски педагог, създател на азбуката за слепи (1809 – 1852);•г. от рождението на Татяна Янакиева, български библиотековед, доцент, дългогодишен ръководител на катедрата по библиотекознание, научна информация и културна политика към СУ»Св. Климент Охридски» (1944);•12. 115 г. от рождението на Георги Караславов, български писател (1904 •12. 90 г. от рождението на Коста Странджев, български белетрист и драматург (1929 – 1991);•17. 140 г. от рождението на Александър Михайлов Балабанов, български литературен критик и историк, преводач, публицист, професор (1879 – 1955);•18. 140 г. от рождението на Симеон Трайчев Радев, български публицист и литературен критик (1879 – 1967);•19. 210 г. от рождението на Едгар Алън По, американски поет и писател (1809 – 1849);•19. 180 г. от рождението на Пол Сезан, френски живописец, импресионист (1839 – 1906);•21. 15 г. от смъртта на Йордан Радичков, български писател и драматург (1929 – 2004);•25. 145 г. от рождението на Съмърсет Моъм, английски писател и драматург (1874 – 1965);•25. 260 г. от рождението на Робърт Бърнс, шотландски поет (1759 – 1796);•27. 185 г. от рождението на Дмитрий Иванович Менделеев, руски химик, съставител на периодичната система на химичните елементи (1834 – 1907);•31. 165 г. от рождението на Стефан Николов Стамболов, български политик и държавник, министър-председател (1854 – 1895);150г. от излизането на бр. 1 на сатирично-хумористичния вестник „Тъпан”, на който активно сътрудничи Христо Ботев (1869 – 1870);•01. 185 г. от рождението на Кузман Шапкарев, български възрожденски книжовник, фолклорист, член на Българското книжовно дружество(1834 – 1909);•02. 250 г. от рождението на Иван Андреевич Крилов, руски писател, сатирик и баснописец (1769 – 1844);•09. 180 г. от рождението на Илия Рашков Блъсков, български възрожденски писател, публицист и педагог (1839 – 1913);•12. 210 г. от рождението на Чарлз Дарвин, английски естествоизпитател, основоположник на съвременната биология и на учението за еволюционното развитие на видовете (1809 – 1882);•14. 165 г. от рождението на Михаил Константинов Сарафов, български обществен, политически и държавен деец (1854 – 1924);•15. 180 г. от рождението на Райко Жинзифов, български писател, публицист и общественик (1839 – 1877);•15. 455 г. от рождението на Галилео Галилей, италиански астроном, физик и механик (1564 – 1642) ;•22. 120 г. от рождението на Дечко Христов Узунов, български художник (1899 – 1986);•23. 120 г. от рождението на Ерих Кестнер, германски писател, автор на популярни книги за деца (1899 - 1974);•26. 155 г. от рождението на Антонин Сова, чешки писател (1864 – 1928). •01. 140 г. от рождението на Александър Стамболийски, български политик и държавник, министър-председател (1879 – 1923);•01. 120 г. от рождението на Панчо Владигеров, български композитор и диригент (1899 – 1978);•01. 80 г. от рождението на Цветан Тодоров, френски семиотик, лингвист и литературовед от български произход (1939);•04. 135 г. от рождението на Александър Беляев, руски писател, фантаст (1884 – 1942);•06. 115 г. от рождението на Ценко Цветанов, български писател, литературен критик, библиотековед и преводач (1904 – 1960);•08. 155 г. от излизането на бр. 1 на в. „Будущност” в Букурещ, редактиран от Георги С. Раковски, 1864г.;•09. 180 г. от рождението на Модест Петрович Мусоргски, руски композитор (1839 – 1881);•14. 215 г. от рождението на Йохан Щраус – баща, австрийски композитор, цигулар и диригент (1804 – 1849);•14. 140 г. от рождението на Алберт Айнщайн, физик-теоретик, един от създателите на съвременната физика (1879 – 1955);•18. 175 г. от рождението на Николай Андреевич Римски-Корсаков, руски композитор (1844- 1908);•18. 145 г. от рождението на Николай Александрович Бердяев, руски философ и публицист (1874 – 1948);•20. 210 г. от рождението на Николай Василиевич Гогол, руски писател и комедиограф (1809 – 1852);•25. 85 г. от рождението на Христо Константинов Фотев, български поет (1934 – 2002);•28. 90 г. от излъчването на първото българско радиопредаване от малка радиостанция в София, 1929 г.;•28. 90 г. от рождението на Вера Мутафчиева, български писател и историк, член на Българска академия на науките (1929 – 2009);•30. 175 г. от рождението на Пол Верлен, френски поет (1844 – 1896);•30. 140 г. от рождението на Стефан Лазаров Костов, български драматург (1879 – 1939);175 г. от излизането на бр. 1 на сп. „Любословие или периодическо повсеместно списание” - първото българско списание, издавано и редактирано от Константин Фотинов, Смирна (1844 – 1846);•03. 140 г. от обявяването на София за столица, 1879 г.;•04. 100 г. от рождението на Веселин Симеонов Ханчев, български поет и публицист (1919 – 1966);•04. 105 г. от рождението на Маргьорит Дюрас, френска писателка, драматург и режисьор (1914 – 1996);•06. 115 г. от рождението на Любомир Панайотов Пипков, български композитор и музикален педагог, професор (1904 – 1974);•10. 120 г. от рождението на Владимир Набоков, руски писател, поет (1899 – 1977);•11. 140 г. от създаването на българската поща. На този ден през 1879 г. руският императорски комисар в България, княз Дондуков-Корсаков, публикува „Временни правила по пощенската част в България”, с което слага начало на организираните пощенски съобщения в страната.;•13. 1205 г. от смъртта на хан Крум, български владетел (неизв. – 814);•15. 165 г. от рождението на Антон Безеншек, словенски стенограф и публицист, създател на българската стенография (1854 – 1915);•16. 140 г. от приемането на Търновската конституция на Княжество България, 1879 г.;•16. 175 г. от рождението на Анатол Франс, френски литературен критик, романист и поет, носител на Нобелова награда за литература през 1921г. (1844 – 1924);•21. 155 г. от рождението на Макс Вебер, немски социолог, икономист и историк на културата (1864 – 1920);•22. 130 г. от рождението на Христина Василева Морфова, българска оперна певица (1889 – 1936);•23. 455 г. от рождението на Уилям Шекспир, английски драматург и поет (1564 – 1616);•01. 140 г. от пускането в обръщение на първата българска пощенска марка, 1879 г.;•02. 160 г. от рождението на Джером К. Джером, английски писател и драматург (1859 – 1927);•07. 105 г. от рождението на Андрей Гуляшки, български писател (1914 – 1995);•09. 95 г. от рождението на Булат Шалвович Окуджава, руски поет и прозаик (1924 – 1997);•11. 115 г. от рождението на Салвадор Дали, испански живописец, график и скулптор (1904 – 1989);•13. 175 г. от рождението на Цанко Христов Дюстабанов, български революционер, търговец (1844 – 1876);•15. 100 г. от рождението на Александър Цветков Геров, български поет (1919 – 1997);•18. 105 г.от рождението на Борис Христов, български оперен изпълнител (1914 – 1993);•20. 220 г. от рождението на Оноре дьо Балзак, френски писател (1799 – 1850);•22. 160 г. от рождението на Артър Конан Дойл, английски писател, класик на криминалния жанр (1859 – 1930) ;•25. 150 г. от рождението на Георги Порфириев Стаматов, български писател (1869 – 1942);•27. 125 г. от рождението на Дашиъл Хамет, американски автор на детективски романи и разкази (1884 – 1961);•28. 170 г. от рождението на Никола Тихов Обретенов, български обществен и политически деец, участник в националноосвободителното движение(1849 – 1939);•31. 200 г. от рождението на Уолт Уитман, американски поет (1819 – 1892);•01. 215 г. от рождението на Михаил Иванович Глинка, руски композитор (1804 –1857);•06. 220 г. от рождението на Александър Сергеевич Пушкин, руски поет (1799 – 1837);•06. 420 г. от рождението на Диего Родригес да Силва-и-Веласкес, испански живописец (1599 – 1660);•11. 155 г. от рождението на Рихард Щраус, немски композитор и диригент (1864 – 1949);•12. 115 г. от рождението на Атанас Далчев, български поет, преводач и есеист (1904 – 1978);•19. 100 г. от рождението на Богомил Райнов, български писател и професор по естетика (1919 - 2007);•22. 55 г. от рождението на Дан Браун, американски писател на трилъри (1964);•23. 130 г. от рождението на Ана Андреевна Ахматова, руска поетеса (1889 – 1966);•24. 165 г. от рождението на Лука Касъров, български публицист и лексикограф, енциклопедист, автор на първия български енциклопедичен речник, поддиректор на Пловдивската народна библиотека от 1896 до 1915 г. (1854 – 1916);•25. 110 г. от рождението на Димитър Димов, български писател и драматург (1909 – 1966); •01. 215 г. от рождението на Жорж Санд, френска белетристка и общественичка (1804 – 1876);•04. 215 г. от рождението на Натаниъл Хоторн, американски писател (1804 – 1864);•05. 130 г. от рождението на Жан Кокто, френски поет, белетрист, драматург и художник (1889 – 1963);•06. 90 г. от рождението на Тончо Жечев, български литературен критик и историк (1929 – 2000);•11. 155 г. от рождението на Петър Константинов Дънов, български теолог и философ (1864 – 1944);•12. 135 г. от рождението на Амедео Модиляни, италиански живописец (1884 – 1958);•12. 115 г. от рождението на Пабло Неруда, чилийски поет, общественик и дипломат (1904 – 1973);•19. 185 г. от рождението на Едгар Дега, френски живописец, график и скулптор (1834 – 1917);•21. 230 г. от рождението на Васил Евстатиев Априлов, български възрожденски просветен деец и книжовник (1789 – 1847);•21. 120 г. от рождението на Ърнест Милър Хемингуей, американски белетрист и публицист (1899 – 1961);•24. 165 г. от рождението на Константин Йосиф Иречек, чешки историк и славист, професор, почетен член на Българското книжовно дружество (1854 – 1918);•24. 175 г. от рождението на Иля Ефимович Репин, руски художник (1844 – 1930);•г. от рождението на Васил Димитров Стоянов, един от основателите на Българското книжовно дружество, основател на библиотеката му, редактор на «Педагогическо списание» (1839 – 1910);•28. 140 г. от излизането на бр. 1 на «Държавен вестник» , София, 1879г.;•28. 75 г. от рождението на Донка Правдомирова, български библиограф, професор (1944);•28. 195 г.от рождението на Александър Дюма – син , френски писател (1824 – 1895);•31. 105 г. от рождението на Луи дьо Фюнес, френски актьор, киносценарист и кинорежисьор (1914 – 1983).•01. 200 г. от рождението на Херман Мелвил, американски писател (1819 – 1891);•04. 160 г. от рождението на Кнут Хамсун, норвежки писател (1859 – 1952);•08. 85 г. от рождението на Марин Ковачев, български краевед, професор, създател на катедрата по библиотекознание, библиография и научна информация към Великотърновския университет „Св. св. Кирил и Методий”(1934 - 2016);•11. 165 г. от рождението на Михалаки Георгиев, български писател (1854 – 1916);•28. 270 г. от рождението на Йохан Волфганг фон Гьоте, немски поет, мислител и естественик (1749 – 1832);•30. 100 г. от рождението на Александър Вутимски, български поет (1919 – 1943);•03. 160 г. от рождението на Жан Жорес, френски политик и общественик (1859 – 1914);•14. 170 г. от рождението на Иван Петрович Павлов, руски физиолог (1849 – 1936);•15. 100 г. от рождението на Николай Хайтов, български писател (1919 – 2002);•15. 230 г. от рождението на Джеймс Фенимор Купър, американски писател (1789 – 1851);•16. 115 г. от рождението на Николай Островски, руски писател (1904 – 1936);•19. 130 г. от рождението на Чавдар Петров Мутафов, български белетрист, художествен критик и есеист (1889 – 1954);•20. 160 г. от рождението на Никола Енев Начов, български писател, историограф, библиограф и етнограф, автор на първата българска отраслова библиография (1859 – 1940);•21. 115 г. от рождението на Стоян Венев, български живописец и карикатурист (1904 – 1989);•26. 140 г. от рождението на Петко Йорданов Тодоров, български белетрист и драматург (1879 – 1916);•30. 150 г. от подписването на учредителния протокол за основаването на Българското книжовно дружество в Браила, 1869 г., провъзгласено през 1911г. за Българска академия на науките;•30. 95 г. от рождението на Труман Капоти, американски прозаик - класик(1924 – 1984). 185 г. от рождението на Любен Стойчев Каравелов, български писател, публицист, революционер-демократ (1834 – 1879);•02. 115 г. от рождението на Греъм Грийн, английски писател (1904 – 1991);•03. 200 г. от рождението на Евлоги Георгиев / Недев /, български общественик, търговец и банкер (1819 – 1897);•05. 155 г. от рождението на Жан Луи Люмиер, френски изобретател и кинорежисьор, родоначалник на киното (1864 – 1948);•06. 1005 г. от смъртта на Самуил, български цар (неизв. – 1014);•08. 155 г. от рождението на Бранислав Нушич, сръбски писател – хуморист и комедиограф (1864 – 1938);•09. 145 г. от рождението на Николай Константинович Рьорих, руски художник, писател и философ (1874 – 1947);•15. 175 г. от рождението на Фридрих Ницше, немски философ (1844 – 1900);•15. 205 г. от рождението на Михаил Юриевич Лермонтов, руски поет и писател (1814 – 1841);•16. 165 г. от рождението на Оскар Уайлд, ирландски писател и драматург (1854 – 1900);•24. 90 г. от рождението на Йордан Радичков, български писател и драматург (1929 – 2004);•27. 160 г. от рождението на Александър Теодоров – Балан, български езиковед, библиограф и литературен историк (1859 – 1959);•29. 105 г. от рождението на Максим, Патриарх Български и митрополит Софийски (1914 – 2012);•30. 135 г. от рождението на Павел Орешков, български книговед, библиограф и библиотекар ( 1884 – 1953).•03. 75 г. от рождението на Надежда Захариева, българска поетеса и писателка (1944);•07. 150 г. от излизането на бр. 1 на в. “ Свобода “, орган на революционната българска емиграция, редактиран от Любен Каравелов, Букурещ, 1869г.;•09. 105 г. от рождението на Павел Вежинов, български писател (1914 – 1983);•10. 260 г. от рождението на Йохан Фридрих Шилер, немски поет, драматург и естет (1759 – 1805);•15. 75 г. от рождението на Ставри Калинов, български скулптор и художник (1944);•19. 130 г. от рождението на Димитър Иванов Шишманов, български белетрист, журналист, публицист, държавен деец (1889 – 1945);•20. 115 г. от рождението на Орлин Василев, български писател и драматург (1904 – 1977);•21. 325 г. от рождението на Франсоа Мари Аруе – Волтер, френски писател, философ и историк (1694 – 1778);•24. 160 г. от рождението на Радко Димитриев / Руско Д. Русков /, български военен деец и дипломат (1859 – 1918);•24. 155 г. от рождението на Анри де Тулуз-Лотрек, френски живописец (1864 – 1901);•30. 145 г. от рождението на Уинстън Ленард Спенсър Чърчил, сър, английски държавник (1874 – 1965). •03. 130 г. от рождението на Стоян Павлов Загорчинов, български писател (1889 – 1925);•06. 175 г. от рождението на Петко Киряков Калоянов /Капитан Петко Войвода /, български революционер (1844 – 1900);•06. 95 г. от рождението на Павел Матев, български поет (1924 – 2006);•07. 110 г. от рождението на Никола Йонков Вапцаров, български поет (1909 – 1942);•08. 145 г. от излизането на бр. 1 на в. „Знаме”, редактирано от Христо Ботев, Букурещ (1874 – 1875);•14. 130 г. от рождението на Христо Ясенов, български поет (1889 – 1925);•16. 125 г. от рождението на Николай Хрелков, български поет (1894 – 1950);•24. 220 г. от рождението на Иван Селимински, български възрожденец, общественик и лекар. Селимински е главния организатор на доброволческите български отряди по време на Кримската война (1799 – 1867) ;•29. 210 г. от рождението на Уилям Юърт Гладстон, английски държавник и политически деец (1809 – 1898);•31. 125 г. от рождението на Анна Каменова, българска белетристка (1894 – 1982) ;•31. 150 г. от рождението на Анри Матис, френски живописец , график и скулптор (1869 – 1954).•2570 г. от рождението на Конфуций, древнокитайски философ (551 – 479 пр. Хр.);•2360 г. от рождението на Епикур, древногръцки философ (341 – 270 пр. Хр.);•835 г. от рождението на Муслихидин Саади, персийски поет (1184 – 1291);•550 г. от рождението на Васко да Гама, португалски мореплавател (1469 – 1524) ;•360 г. от рождението на Хенри Пърсел, английски композитор (1659 – 1695);•335 г. от откриването на диференциалното смятане от немския философ Лайбниц, 1634 г. ;•150 г. от рождението на Ноел Бъкстон, английски политически и обществен деец, приятел на България (1869 – 1948);•1375 г. от рождението на кан Аспарух (Исперих), първи кан на славянобългарската държава (644 – 701);•1155 г. от рождението на Симеон І , български княз и цар, неговото царуване е период на културен разцвет, наречен по-късно Златен век на българската култура (864 – 927);•615 г. от смъртта на Патриарх Евтимий Търновски, старобългарски писател и религиозен деец (1330 – 1404);•280 г. от рождението на Софроний Врачански, български възрожденски книжовник и учител (1739 – 1813);•205 г. от рождението на Захарий Княжески, български учител и просветен деец, фолклорист (1814 – 1877);•185 г. от рождението на Драган Василев Манчов, български книгоиздател, печатар и автор на учебници (1834 – 1908);•195 г. от излизането на „Буквар с различни поучения” / Рибен буквар / на д-р Петър Берон – първата българска учебна книга, Брашов, 1824 г.;•150 г. от излизането на бр. 1 на сп. „Летоструй”, редактирано от Христо Г. Данов и Янко Ковачев, Пловдив, (1869 – 1876);•125 г. от издаването на „До Чикаго и назад”, първият пътепис на Алеко Константинов, 1894 г.;•125 г. от издаването на романа „Под игото” на Иван Вазов, който през 1894 г. излиза като самостоятелна книга.;•65 г. от излизането на бр. 1 на сп. ”Библиотека”, 1954 г. Международна година на периодичната таблици на химичните елементи. Обявена с Резолюция 72/228 на Общото събрание на ООН от 20 декември 2017 г. Международната година на периодичната таблица на химичните елементи цели да се повиши осведомеността за фундаменталните науки в световен мащаб и разширяване на образованието в областта на тези науки, като се обръща специално внимание на страните от развиващия се свят, за подобряване на качеството на ежедневието, включително за бъдещ напредък в научноизследователската и развойната дейност. Международна година на коренните езици. Обявена с Резолюция 71/178 на Общото събрание на ООН от 19 декември 2016 г. Международната година на коренните езици цели да привлече вниманието към критичния проблем, свързан със загубата на тези езици и за неотложната необходимост от запазване, съживяване и насърчаване на тези езици и предприемане на допълнителни спешни стъпки на национално и международно равнище. Международна година на умереността. Обявена с Резолюция 72/129 на Общото събрание на ООН от 8 декември 2017 г. Международната година на Умереността цели да се разширят гласовете на умереност чрез насърчаване на диалога, толерантността, разбирателството и сътрудничеството. •2010 – 2020 г. – Международно десетилетие на пустините и борбата против опустиняването.•2011 – 2020 г. – Международно десетилетие на инициативи за пътна безопасност.•2011 – 2020 г. – Международно десетилетие на биоразнообразието.•2011 – 2020 г. – Трето международно десетилетие за премахване на колониализма.•2014 – 2024 г. – Международно десетилетие на устойчива енергия за всички.•2015 – 2024 г. – Международно десетилетие на хората от африкански произход.•2016 – 2025 г. – Международно десетилетие на действие по отношение на храненето.•2016 – 2025 г. – Трето десетилетие за индустриално развитие на Африка.•2018 – 2028 г. – Международно десетилетие на действие по отношение на „Вода за устойчиво развитие”.•2019 – 2028 г. - Десетилетие на Обединените нации на семейното фермерство. ", "date": "2019.12.21", "title": "Бележити дати през изминалата 2019 година"}
{"url": "https://www.novinite.bg/articles/183867/Dnes-pochitame-Sveta-Yulianiya", "text": "Православната църква почита паметта на Света Юлиания. Тя живяла във Витиния, в семейството на знатни езичници, но последвала Христос.Завършила е земният си път като мъченица заради вярата си. Понесла страданията си със свръхестествена сила, а това накарало стотици да повярват в Бога.Имен ден празнуват Юлиян и Юлияна. ", "date": "2019.12.21", "title": "Днес почитаме Света Юлиания"}
{"url": "https://www.novinite.bg/articles/183872/Cyala-sedmica-mrasen-vazduh-v-Ruse", "text": "\r\nПроблемът с мръсния въздух не е само в София. През цялата седмица в Русе беше регистрирано повишение на стойностите на фини прахови частици във въздуха. В града има автоматична станция за мониторинг, а данните й се предават в реално време на дисплей в центъра на Русе, съобщава nova.bg.\r\nБитово отопление, транспорт, мъгла, липса на вятър. Това са основните фактори, които предизвикват по-висока концентрация на фини прахови частици във въздуха. В Русе превишение на нормите, регистрирани от автоматичната измервателна станция „Възраждане”, има през цялата седмица.\r\n„Има три вида норми при фините прахови частици 10 микрометра – едната е 50 микрограма на кубичен метър за денонощие, другата норма, която е позволена, е да не се превишават 35 дни замърсяването над тези 50 микрограма, т.е. до 35 дни е позволено такова замърсяване. Третата норма е средногодишна. Тя е 40 микрограма”. Това каза инж. Любомир Атанасов-директор РИОСВ-Русе.\r\n„Преди малко видяхме, че станцията е измерила 58 микрограма. Това е над нормата. За тази година, до момента, има 39 дни, с такива превишения”, каза още той.\r\n„Основната причина за замърсяването е битовото отопление. Пиковете на замърсяване се получават вечер след 18 часа, което говори, че то е основният причинител на замърсяването. Имаме и станция, която мери в Източна промишлена зона, но там няма замърсяване”, обясни Любомир Атанасов.\r\n„По отношение на битовото отопление Община Русе извършва ежеседмични проверки за това дали има домакинства, които се отопляват с нерегламентирани горива. Намират се такива, но рядко”, коментира Василена Николова - еколог в Община Русе.\r\n„По отношение на градския транспорт имаме голям проект за подмяна на тролейбусния транспорт. Проучваме възможности и за подмяна на автобусния. Имаме и интегриран проект, по който от началото на януари ще се подменят 80 домакински отоплителни уреди. Очаква се през следващите две години да подменим още 1 400”, каза още тя.\r\n \r\n\r\n\r\n\r\n\r\n\r\nПроблемът с мръсния въздух не е само в София. През цялата седмица в Русе беше регистрирано повишение на стойностите на фини прахови частици във въздуха. В града има автоматична станция за мониторинг, а данните й се предават в реално време на дисплей в центъра на Русе.\r\n\r\nБитово отопление, транспорт, мъгла, липса на вятър. Това са основните фактори, които предизвикват по-висока концентрация на фини прахови частици във въздуха. В Русе превишение на нормите, регистрирани от автоматичната измервателна станция „Възраждане”, има през цялата седмица.\r\n\r\n„Има три вида норми при фините прахови частици 10 микрометра – едната е 50 микрограма на кубичен метър за денонощие, другата норма, която е позволена, е да не се превишават 35 дни замърсяването над тези 50 микрограма, т.е. до 35 дни е позволено такова замърсяване. Третата норма е средногодишна. Тя е 40 микрограма”. Това каза инж. Любомир Атанасов-директор РИОСВ-Русе.\r\n„Преди малко видяхме, че станцията е измерила 58 микрограма. Това е над нормата. За тази година, до момента, има 39 дни, с такива превишения”, каза още той.\r\n„Основната причина за замърсяването е битовото отопление. Пиковете на замърсяване се получават вечер след 18 часа, което говори, че то е основният причинител на замърсяването. Имаме и станция, която мери в Източна промишлена зона, но там няма замърсяване”, обясни Любомир Атанасов.\r\n\r\n„По отношение на битовото отопление Община Русе извършва ежеседмични проверки за това дали има домакинства, които се отопляват с нерегламентирани горива. Намират се такива, но рядко”, коментира Василена Николова - еколог в Община Русе.\r\n„По отношение на градския транспорт имаме голям проект за подмяна на тролейбусния транспорт. Проучваме възможности и за подмяна на автобусния. Имаме и интегриран проект, по който от началото на януари ще се подменят 80 домакински отоплителни уреди. Очаква се през следващите две години да подменим още 1 400”, каза още тя.\r\n\r\n\r\n\r\n\r\n\r\n\r\nПроблемът с мръсния въздух не е само в София. През цялата седмица в Русе беше регистрирано повишение на стойностите на фини прахови частици във въздуха. В града има автоматична станция за мониторинг, а данните й се предават в реално време на дисплей в центъра на Русе.\r\n\r\nБитово отопление, транспорт, мъгла, липса на вятър. Това са основните фактори, които предизвикват по-висока концентрация на фини прахови частици във въздуха. В Русе превишение на нормите, регистрирани от автоматичната измервателна станция „Възраждане”, има през цялата седмица.\r\n\r\n„Има три вида норми при фините прахови частици 10 микрометра – едната е 50 микрограма на кубичен метър за денонощие, другата норма, която е позволена, е да не се превишават 35 дни замърсяването над тези 50 микрограма, т.е. до 35 дни е позволено такова замърсяване. Третата норма е средногодишна. Тя е 40 микрограма”. Това каза инж. Любомир Атанасов-директор РИОСВ-Русе.\r\n„Преди малко видяхме, че станцията е измерила 58 микрограма. Това е над нормата. За тази година, до момента, има 39 дни, с такива превишения”, каза още той.\r\n„Основната причина за замърсяването е битовото отопление. Пиковете на замърсяване се получават вечер след 18 часа, което говори, че то е основният причинител на замърсяването. Имаме и станция, която мери в Източна промишлена зона, но там няма замърсяване”, обясни Любомир Атанасов.\r\n\r\n„По отношение на битовото отопление Община Русе извършва ежеседмични проверки за това дали има домакинства, които се отопляват с нерегламентирани горива. Намират се такива, но рядко”, коментира Василена Николова - еколог в Община Русе.\r\n„По отношение на градския транспорт имаме голям проект за подмяна на тролейбусния транспорт. Проучваме възможности и за подмяна на автобусния. Имаме и интегриран проект, по който от началото на януари ще се подменят 80 домакински отоплителни уреди. Очаква се през следващите две години да подменим още 1 400”, каза още тя.\r\n", "date": "2019.12.21", "title": "Цяла седмица мръсен въздух в Русе"}
{"url": "https://www.novinite.bg/articles/183882/Tejka-katastrofa-s-dvama-postradali-v-Pazardjishko", "text": "Лек автомобил \"Ауди\" се блъсна в микробус \"Форд\" край пазарджишкото село Братаница, съобщиха очевидци в социалните мрежи. Инцидентът е станал тази сутрин и в резултат на удара двама души са пострадали, коментира пред DarikNews говорителят на пазарджишката полицейска дирекция Мирослав Стоянов.По думите му аудито е излизало от бензиностанция, но не спазило правилата за движение, отнело предимството на микробуса, който пътувал по главния път и се ударило в него. На място са изпратени екипи на Спешна помощ и полицията, които са запазили местопроизшествието. Двамата пострадали са откарани в болница за преглед, все още няма яснота за състоянието им.  ", "date": "2019.12.21", "title": "Тежка катастрофа с двама пострадали в Пазарджишко"}
{"url": "https://www.novinite.bg/articles/183876/Obyaviha-bedstveno-polojenie-v-Pernik", "text": "Кметът на Перник Станислав Владимиров обяви бедствено положение в града заради кризата с водата. Решението за въвеждане на извънредната мярка бе взето след заседание към Кризисния щаб на общината. На него присъства и министърът на икономиката Емил Караниколов, предаде Нова тв.\"Добрата новина от последната една седмица е, че има раздвижване в държавната администрация в София, защото близо месец това чудене какви точно мерки да се предприемат и по какъв начин трябва да бъдат направени, ни идваха малко в повече”. Това заяви преди заседанието пред NOVA кметът на Перник Станислав Владимиров.\"Вече има конкретни действия и конкретни стъпки. Министърът на икономиката г-н Караниколов ще бъде в Перник, за да поеме координацията на всички спешни действия, които веднага след въвеждането на бедственото положение ще бъдат предприети от страна на държавата”, каза още той.\"Действията, които ще се предприемат са сондажи, изграждане на съоръжение и подкрепа на плана на инженер Русев, който е изключително евтин, но всички се надяваме да бъде ефективен. Той най-добре познава планината, всички водохващания  и всички пещери”, допълни Станислав Владимиров.", "date": "2019.12.21", "title": "Обявиха бедствено положение в Перник"}
{"url": "https://www.novinite.bg/articles/183880/MOSV-Nyakolko-yazovira-sa-zapalneni-s-voda-pod-50", "text": "Няколко язовира са запълнени с вода под 50% според актуалната информация на Министерството на околната среда и водите за водните количества в наблюдаваните от него язовири.Актуалната информация показва, че  със запълване под 50 % са „Студена, „Асеновец, „Ястребино“ и „Дяково“. Сумата от наличните в тях завирени обеми към 20.12.2019 г. е 3 653,0 млн. м³ и представлява 56,3 % от сумата от общите им обеми.Според основното им предназначение наличните в тях завирени обеми са както следва:• питейно-битово водоснабдяване – 65,7 % от общия им обем;• напояване – 38,7 % от общия им обем;• енергетика – 67,9 % от общия им обем.Язовирите с питейно-битово предназначение (от Приложение 1 на ЗВ) са 12 броя. Сумарният завирен обем в тях е 985,3 млн. м³, което представлява 65,7 % от общия им обем.• яз. „Студена“ – завирен обем 4,004 млн. м³ - 15,89 %. Предвид критично ниското водно ниво на язовира, продължаващото засушаване в района и минималния приток, отпуснатите води за питейно-битово водоснабдяване са в размер на 0,950 млн. м³, отговарящи на условията за много суха година с обезпеченост 95 %. Водовземане за други цели, освен питейно-битови не е разрешено.• яз. „Асеновец“ – завирен обем 8,96 млн. м³ – 31,77 %. Предвид намаления приток, който през 2019 г. е за средно суха година с обезпеченост 75 %, и ниското ниво в яз. „Асеновец“, заявката на ВиК Сливен е удовлетворена с количествата, одобрени в годишния график за средно суха по влажност година с обезпеченост 75 %, при което разрешените обеми за питейно-битово водоснабдяване са редуцирани на 1,8 млн. м³;• яз. „Ястребино“ – завирен обем 19,412 млн. м³ - 31,16 %. Язовирът е с основно предназначение напояване и водоснабдяване на гр. Антоново и 18 села в района. Обемът в язовира гарантира осигуряване на 100 % на питейно-битовото водоснабдяване и не е необходимо редуциране на заявката на ВиК дружеството.• яз. „Дяково“ – завирен обем 12,704 млн. м³ - 35,89 %. С цел обезпечаване на питейно-битовото водоснабдяване с месечния график не е разрешено водовземане за други цели.Язовирите „Калин“ и „Карагьол“ са с основно предназначение производство на електроенергия, представляват технологично свързана водностопанска система – посредством тунел се прехвърлят води между двата язовира.Язовир „Калин“ е със завирен обем 1,024 млн. м³ - 28,2 % и яз. „Карагьол“ – завирен обем 2,252 млн. м³ - 39,1 %.Предвид, че през летните месеци от яз. „Карагьол“ в периода от юни до октомври се изпускат водни маси в размер на 1 млн. м³ за допълнително оводняване на р. Бистрица с цел задоволяване на питейно-битовото водоснабдяване в района на общ. Дупница, с месечния график ще се разреши производство на електроенергия в размер на 0,200 млн. м³/месец, които са за ВиК Кюстендил за питейно-битово водоснабдяване на градовете Рила и Кочериново.Яз. „Тича“ е със завирен обем 173,143 млн. м³ - 55,53 %. Язовирът се ползва за напояване и за питейно-битово водоснабдяване. Санитарният минимум в язовира е между 88 млн. м³ и 112 млн. м³ вода, под който водата в язовира става негодна за питейно-битови нужди. Предвид минималния приток към язовира, отговарящ на условията за много суха година с обезпеченост 95 %, ще се вземат превантивни мерки и с месечния график ще бъдат ограничени водите количества за осигуряване на минимално допустим отток в реката с 50 %.В останалите язовири, предназначени за питейно-битово водоснабдяване, има достатъчно акумулиран обем за гарантиране нуждите на населението.Сумарният завирен обем на язовирите с основно предназначение напояване е 1 001,3 млн. м³, което представлява 38,7 % от общия им обем.Със запълване под 50 % са язовирите: „Ахелой“ - 20,84 %; „Порой“ - 22,92 %; „Бели Лом“ - 44,60 %; „Съединение“ - 47,49 %; „Ястребино“ - 31,16 %; “Горни Дъбник“ - 39,23 %; „Сопот“ - 34,69 %; „Домлян“ - 21,46 %; „Пясъчник“ - 21,10 %; „Дяково“ - 36,11 %; „Жребчево“ - 34,49 %; „Кула“ - 41,61 %; „Рабиша“ - 33,54 %; „Огоста“ - 32,25 %; „Тополница“ - 23,51 %; „Тракиец“ - 49,61 %; „Георги Трайков“ - 44,39 %. Язовирите са едногодишни изравнители, които след края на напоителния сезон се празнят и отново се пълнят през пролетното пълноводие. Очакваните максимални притоци постъпват в периода от март до май. Ще се разреши единствено вода за осигуряване на минимално допустим отток в реките след язовирите с количества, отговарящи на притока към тези язовири със съответна обезпеченост.Енергийните язовири са със сумарен завирен обем 2 291,3 млн. м³, което е 67,9 % от обема им.Със запълване под 50 % са и язовирите: „Широка поляна“ – 24 %; „Чаира“ - 38,5 %; „Тошков Чарк“ - 43,3 %; „Копринка“ - 28,7 %; „Калин“ - 28,2 %; „Карагьол“ - 39,1 %.", "date": "2019.12.21", "title": "МОСВ: Няколко язовира са запълнени с вода под 50%"}
{"url": "https://www.novinite.bg/articles/183888/Rumen-Radev-Vseki-balgarin-tryabva-da-moje-da-sezira-Konstitucionniya-sad", "text": "Думата на 2019 г. е \"безветрие\". Мисля че това е олицетворение на липсата на промени във въздуха, който дишаме, така и в управлението на държавата. Много бих искал да кажа, че е \"демокрация\", но аз не виждам промяна в управлението. Думата на следващата 2020 година ще е \"отговорност\".  Това каза президентът Румен Радев в интервю за предаването „Годината“ по Дарик.Радев коментира и изборите, които се проведоха в страната ни тази година.\"Ако четете социологическите изследвания от местните избори, има някои, които показват, че хората не вярват, че със своите действия могат да предизвикат промяна. Най тежкото последствие е загубата на доверие. Особено ако вземем последните местни избори\", каза още той.\"Много са слабостите и аз свиквах заседания на ЦИК, на институции и преди и след изборите. Това е силно тревожно, един огромен брой недействителни бюлетини 15-20%, а се приема, че 3% е прага за недействителни бюлетини по европейските стандарти. Купен корпоративен вот, неактуализирани избирателни списъци на много места\", добави държаният глава.\"Всички тези проблеми изискват нашето внимание, това е удар по демокрацията. Ще поканя още през януари изпълнителната власт и парламентарните партии, за да обсъдим някои важни стъпки. Няма да бързам с Консултативен съвет, ще направя такъв, ако видя че не се вземат мерки. Този път трябва да постъпим като цивилизована държава преди следващите парламентарни избори. Шест месеца преди тези избори всичко трябва да е установено. Ако има законови промени, да бъдат приключени, да да се актуализират избирателните списъци и най-важното - да бъдат доставени машини за машинно гласуване\", обясни още президентът.По думите му това е мярката срещу манипулацията при отчитане на резултатите.\"Ако върнем лентата обратно, март 2021 имаме избори, връщаме 6 месеца, а ако върнем още 9 месеца за обществена поръчка... Означава, че януари месец трябва да се пусне поръчката за закупуване, а в бюджета за 2020 г. няма такава позиция. Българският бюджет е аморфно понятие, така че правителството може да бръкне в него и да извади няколко милиарда. Това е порочна практика. Законодателят трябва да вземе решение за дистанционно гласуване, не може да се хвалим, че сме държава с дигитализация и да се страхуваме от такова гласуване\", допълни Румен Радев.Той обяви, че ще предложи промени в Конституцията. На въпрос какво точно ще поиска да се промени, президентът даде за пример индивидуалната конституционна жалба. Той подчерта, че всеки българин трябва да може да сезира Конституционния съд.Това е един от факторите за гражданско общество, подчерта държавният глава. Радев допълни, че подобна възможност е разписана в законите на много европейски държави.Аз не водя война с никого, подчерта президентът. Интересуват ме резултатите от управлението на Бойко Борисов, допълни той.\"Преди 10 години ние бяхме заедно с Румъния, даже бяхме по-добре. Сега да вземем Румъния - какви са пенсиите там? Ако вземем статистическите дании, ние сме на 51% от средното европейско ниво, Румъния на над 60%... Само за 10 години Румъния се придвижи с 10 пункта напред. А ние само с три... Тази политика, която води правителството продължава да залага на ниски заплати и ниски данъци\", отбеляза Румен Радев, цитиран от Епицентър.бг.\"България е с ограничени ресурси. Нашият единствен начин да догонваме Европа, това е човешкият капитал. Трябва да има друга политика, много по-догонваща\", коментира още държавният глава.Американският президент Доналд Тръмп казва „America first“ . Ние трябва да се учим от президента Тръмп, каза още Румен Радев и допълни, че трябва да се защитават интересите на България.Президентът коментира и проблемите около НСО, които в последно време са във фокуса на общественото внимание. Той подчерта че привидно ръководи службата, но тя всъщност оперативно се управлява от други. Радев каза ясно, че ако от него зависи решението - Пеевски и Доган няма да имат охрана от НСО.\"Решението кой да влезе в списъка с допълнително охранявани лица от НСО се взима от тричленна комисия, в която влизат началникът на НСО, шефът на Държавната агенция “Национална сигурност“ (ДАНС) и главният секретар на МВР. Реално ДАНС и МВР взимат решенията кой да бъде охраняван. НСО няма право да откаже, а само организира охраната”, заяви президентът и добави, че това става на базата на установени твърдения на ДАНС и МВР за заплахи към хората в списъка.Президентът подчерта че привидно ръководи службата, но тя всъщност оперативно се управлява от други. И допълни, че МВР и ДАНС са на пряко подчинение на премиера, затова Бойко Борисов трябва да отговоря на “всички въпроси за охраната на г-н Доган и на г-н Пеевски”.“Тази седмица помолих, защото мога да моля, а не да заповядам, началника на НСО да събере комисията. Резултатът е категоричен – от МВР и ДАНС твърдят, че има заплаха и охраната им (на Пеевски и Доган) трябва да продължава. Нека българският законодател прецени за това дали трябва да се смали охраната. Има хора, които преценяват степента на заплахата”, коментира Румен Радев.Относно проекта за разширяването на Националната библиотека, президентът заяви, че го подкрепя.", "date": "2019.12.21", "title": "Румен Радев: Всеки българин трябва да може да сезира Конституционния съд"}
{"url": "https://www.novinite.bg/articles/183890/Premierat-Borisov-Dumite-rabota-i-otgovornost-sa-prepleteni", "text": "Работа - това е думата на годината, заяви премиерът Бойко Борисов в предаването \"Годината\" по Дарик радио.Метрото в София се строи с пълна скорост, лотовете на \"Хемус\" също, \"Струма\" се строи на пълна скорост. За Европа - връзката със Сърбия на места се асфалтира. Огромната част се строи, финансирана, платена е. Фирмите си получиха парите, за да раздадат на работниците си коледните бонуси, каза министър-председателят.Неслучайно всички кредитни агенции показват финансова стабилност, добави той.Европейската комисия излезе и само преди месец мониторинговият механизъм падна, обяви премиерът и допълни, че на всички нива са казали - България изпълнява поставените критерии.По темата за еврозоната и влизането на България в чакалнята ѝ Борисов обясни, че тази година са минали успешно стрестестовете на българските банки. \"До края на април имаме надеждите, че това ще се случи.\"За завода на Фолксваген у нас, премиерът коментира, че още има надежда, че той може да дойде в България.Относно кризата с водата в Перник, Борисов каза, че за съжаление, има такива случаи - при едно некадърно управление от служителите на ВиК - се стига дотук.\"Всеки ден се чувам с кмета на Перник, по няколко пъти даже, защото това е проблем на всеки един гражданин\", коментира министър-председателят. Преди 10 години и в София нямаше вода и канализация, припомни той.Цветанов си знае защо напусна, ние също знаем защо напусна - заради Апартаментгейт напусна, каза Борисов.Той коментира и Балкански поток. \"Балкански поток се нарича отдавна проектът, който ние разработихме с ЕК. Тогава кръстихме газовия хъб \"Балкан\". През това време ние си направихме връзките с Турция и Румъния, сега правим тази със Сърбия.\"В момента това, което се изгражда са допълнителни мощности, които могат да доставят от всяка една точка газ, добави премиерът.\"Това са газови магистрали, които правят България стратегически газов хъб\", коментира той.Във връзка с темата за НСО, Борисов заяви: \"Румен Радев отиде един ден на работа с колело, наснима се хубаво. Ама то вали и дъжд, и сняг. Г-жа Радева с какво ще ходи - с рикша ли? И аз карам колело, и мотор... Аз съм готов от утре да тръгнем с колела - да ни се смеят всички. Готов съм и аз да стигна до край в популизма.\"И за 2020 г. според министър-председателя думата ще бъде \"работа\", както и \"отговорност\".\"Те са преплетени. Това е единственото важно нещо. Това, което човек направи, можеш да го покажеш и аз винаги съм се ръководил от тази максима. Да оставям след себе си неща, които след това някои много десетилетия да се ползват\", обясни той.\"Искате ли да не говорим за човека, който трябва да е обединител, а се държи като опозиционен лидер, коментира Борисов по адрес на Радев. Той е призван да бъде обединител на нацията, държи се като позиционен лидер, а всъщност е първият човек в държавата с най-голямата заплата, с най-големите привилегии\", заяви премиерът.\"В същото време говори за собствената си държава като президент на чужда държава, която има враждебно отношение към България. Той като излезе в чужбина, там говори само добре, да, това е факт и външните наблюдатели го знаят. А като дойде тук, освен критика към правителството друго няма. Но той не е казал една дума срещу БСП, срещу ДПС, не е казал една дума срещу управлението на неговата партия, която го направи президент\", допълни още Борисов.\"ЕК излезе и само преди месец и нещо мониторинговия механизъм падна, така както бяхме обещали - в мандата на тази комисия. На всички нива са казали - България е изпълнила своите критерии. Нещо повече, преди няколко дни излезе статистиката на ЕК - за цяла година в България са влезли под 200 емигранти. А през шенгенска Гърция - 67 хиляди. А представете си България да има 67 хиляди мигранти\", обясни още премиерът.Борисов подчерта, че само за това, което са направили всички трябва да кажат браво на правителството, на граничарите, на всички останали български воини, които са защитили суверенитета, защитили са си границите.\"Моята работа е работа. На другите им е празни приказки. Да приказват и критикуват. Моята баба беше селска жена, но казваше, намери си работа, кусур да намираш\", каза Борисов. По думите му досега никой не е казал какво е направил през това време, а само какъв кусур да намери на направеното от правителството.", "date": "2019.12.21", "title": "Премиерът Борисов: Думите \"работа\" и \"отговорност\" са преплетени"}
{"url": "https://www.novinite.bg/articles/183868/18-godini-ot-tragediyata-v-Indigo-kogato-zaginaha-7-deca-a-12-postradaha", "text": "Днес се навършват 18 години от трагедията пред столичната дискотека \"Индиго\", погубил седем детски живота. При инцидента през 2001 година загинаха 7 деца, а 12 пострадаха, стъпкани и задушени, припомня Нова тв.Всяка година на мястото на бившата дискотека (на стадион \"Юнак\") се събират оцелелите от трагедията деца и родители на жертвите, за да си спомнят за загиналите Виктория Миркова, Димитър Андреев, Елена Спандониева, Кристина Кабакчиева, Любомира Захариева, Мадлен Николова и Цветелина Ралчовска.Осъдени за трагедията пред дискотеката на глоба от по 800 лева бяха охранителите Георги Василев и Анри Силаги, припомня БГНЕС. Бившият председател на Държавната агенция за младежта и спорта Цвятко Барчовски получи 3 месеца затвор с тригодишен изпитателен срок и глоба от 1 500 лева, а управителят на заведението Ангел Николов – глоба от 3 000 лева.Делото беше връщано и започваше отначало няколко пъти. На 20 декември 2002 година Софийският апелативен съд прекрати делото и го върна на Софийска градска прокуратура за отстраняване на допуснати съществени нарушения. Последва и второ връщане на делото. Процесът бе насрочен за трети път на 30 март 2006 година. Ден преди това прокуратурата внесе за трети път обвинителния акт. ", "date": "2019.12.21", "title": "18 години от трагедията в \"Индиго\", когато загинаха 7 деца, а 12 пострадаха"}
{"url": "https://www.novinite.bg/articles/183883/Gripat-Brizbejn-idva-protivogripni-vaksini-nyama", "text": "Регистрирани са първите случаи на грип унас и те са в Бургас. Две деца на 3-годишна възраст са с положителна проба за грип от вида А H1N1 – \"Бризбейн”, заяви главният държавен здравен инспектор доц. д-р Ангел Кунчев, съобщава \"Труд\".Той се позовава на данни на реферетните лаборатории. Децата са приети в тежко състояние в многопрофилната университетска болница в Бургас. Лекарите веднага са започнали лечение с противогрипни препарати. Децата вече са добре и са изписани от болница, разказа доц. д-р Кунчев.Щамът \"Бризбейн” е сравнително нов за страната ни, за пръв път населението се сблъска с него през 2018 година. Симптомите му са рязко повишаване на телесната температура, световъртеж, болки в главата, болки в мускулите и ставите, и отпадналост.\"Грипът трудно може да се сбърка с вирус. Върлуващите в момента респираторни инфекции са с хрема и кашлица и се изкарват на крак. При грипа симптомите са доста по-силно изразени”, обясни доц. д-р Кунчев.Около 2% от заболелите от грип развиват пневмонии, отити, трахелити, бронхити и други усложнения, които изискват болнично лечение, допълни здравният инспектор. Противогрипните ваксини са изчерпани. По безплатната програма за ваксиниране на хора над 65-годишна възраст бяха внесени 120 000 души, търсенето е било двойно по-голямо. Дозите предвидени за свободна продажба в аптечната мрежа свършиха преди месец.\"Догодина ще се опитаме да увеличим бройката на ваксините, за да се възползват повече хора”, заяви Кунчев. Специалистите съветват да се избягва употребата на антибиотици при борбата с грипа. Най-ефективни са противогрипните препарати, особено ако се започне прием при първите симптоми. \"Грипната епидемия се развива много интензивно и тогава каквито и да са условията, веднъж дошла, тя нараства. Първите случаи съвпадат с празниците, децата не са струпани в градини и училища, и това ще забави процеса на разпространение. Най-вероятно след празниците ще се увеличат драстично заболелите от грип”, обясни още Ангел Кунчев.Той препоръча, когато дойде грипната вълна, хората, които са най-уязвими, да останат вкъщи за около 10 дни, за да избегнат най-острата фаза на епидемията.", "date": "2019.12.21", "title": "Грипът „Бризбейн” идва, противогрипни ваксини няма"}
{"url": "https://www.novinite.bg/articles/183886/Sled-kratko-boleduvane-pochina-borecat-Stefan-Angelov", "text": "След кратко боледуване почина Стефан Ангелов, носител на два бронзови олимпийски медала - от Мюнхен 72 и Монреал 76. Това съобщиха от Българската федерация по борба.Именитият ни борец в класическия стил бе в отбора, който през 1971 година печели световната титла, побеждавайки колоса Русия на стадион \"Васил Левски\".В кариерата си Стефан Ангелов има още сребро и бронз от европейско и световно първенство.Дълги години той бе помощник треньор в националния ни отбор.Поклонението на Стефан Ангелов ще бъде утре, 22 декември, от 13,45 ч в църквата \"Св. Седмочисленици\" в София.", "date": "2019.12.21", "title": "След кратко боледуване почина борецът Стефан Ангелов"}
{"url": "https://www.novinite.bg/articles/183870/Tramp-podpisa-sankciite-sreshtu-Severen-potok-2", "text": "Американският президент Доналд Тръмп подписа санкциите срещу компании, изграждащи газопровода \"Северен поток - 2\" между Русия и Германия. Минути след анонса от Белия дом швейцарска компания, участваща в проекта, обяви преустановяване на работата, предаде БНР. Санкциите, подписани от Тръмп са част от по-големия законопроект за американските военни разходи през идната година. Конкретните мерки срещу газопровода целят ограничаване на руското влияние в Европа. Тръбите под Балтийско море позволяват руски доставки на природен газ за Германия, като се заобикалят Украйна и Полша. Разширението на \"Северен поток\" трябваше да заработи в средата на следващата година, но американските санкции поставят срока под въпрос. Веднага след като Тръмп финално одобри мерките срещу бизнеси, участващи в проекта, базираната в Швейцария компания \"Олсийс\" (Allseas), занимаваща се с полагането на тръбите, обяви преустановяване на работата. В официално заявление, цитирано от ТАСС, от компанията обявиха, че ще очакват разяснение относно санкциите от американското правителство. ", "date": "2019.12.21", "title": "Тръмп подписа санкциите срещу \"Северен поток-2\""}
{"url": "https://www.novinite.bg/articles/183874/MVnR-predupredi-za-silna-burya-s-vetrove-do-120-km-v-chas-v-Portugaliya", "text": "Силна буря и ветрове до 120 км в час се очакват в Португалия. Метеорологичните служби прогнозират значително влошаване на времето в страната поне до 23 декември 2019 г.,съобщава от Министерството на външните работи (МВнР).По информация на Португалския институт за морето и атмосферата на 21 декември се очаква през територията на страната да премине бурята Фабиен, съпътствана от силни валежи и ветрове. На места скоростта на ветровете може да достигне 120 км в час. Очаква се и силно вълнение по цялото протежение на атлантическото крайбрежие на страната.Португалската Национална служба за извънредни ситуации и гражданска защита препоръчва включително: да се шофират моторни превозни средства с повишено внимание и намалена скорост, да не се преминава през наводнени зони, поради опасност от пропадане в дупки на пътната настилка или открити отводнителни шахти; гражданите да проявяват повишено внимание при преминаване през пространства с дървета поради опасност от падане на клони и дървета; да се проявява повишено внимание при преминаване по крайбрежните речни и океански райони и по възможност да се избягва преминаването и престоя в тези зони поради опасност от заливането им; да не се практикува спортен риболов, водни спортове и разходки по крайбрежието, включително избягване паркирането на автомобили в близост до крайбрежието.Препоръчваме българските граждани в Португалия да спазват стриктно изброените предохранителни мерки и да бъдат особено внимателни към състоянието на метеорологичната обстановка, както и да спазват стриктно конкретните указания на португалските власти.Актуална информация за състоянието и прогнозите за развитието на метеорологичната обстановка може да бъде открита на интернет-страниците на:- Португалския институт за морето и атмосферата - ;- Национална служба за извънредни ситуации и гражданска защита - .", "date": "2019.12.21", "title": "МВнР предупреди за силна буря с ветрове до 120 км в час в Португалия"}
{"url": "https://www.novinite.bg/articles/183866/Oblaci-nad-cyalata-strana-ostava-toplo-za-sezona", "text": "Днес югозападният вятър ще се усили, в Източна България и северно от планините ще е умерен и временно силен, съобщават от НИМХ. Мъглите в повечето райони ще се разсеят, а започналото от запад заоблачаване до края на деня ще обхване цялата страна. Максималните температури ще са от 8-9° в крайните северозападни райони, където ще задържи тихо и мъгливо, до 17-18° на места в Източна България и Предбалкана. Над планините облачността ще е променлива, по-често значителна. След обяд на отделни места слабо ще превали. Ще духа силен, по билата и бурен запад-югозападен вятър. Максимална температура на 1200 метра – около 11°, на 2000 метра – около 5°.Над Черноморието облачността ще е променлива, с повече слънце преди обяд. Ще духа умерен, след обяд и временно силен югозападен вятър. Максимални температури на въздуха: 14°-18°. Температура на морската вода е 11°-13°. Вълнението на морето ще бъде 2-3 бала.На 21.12.2019 слънцето ще изгрее в 07:53 часа и ще залезе в 16:56 часа. Продължителност на деня 09:03 часа.На 21.12.2019 луната ще изгрее в 02:16 часа и ще залезе в 13:58 часа. Осветеност на диска в 0h UT 30 %. Фаза на луната: след последна четвърт преди новолуние.", "date": "2019.12.21", "title": "Облаци над цялата страна, остава топло за сезона"}
{"url": "https://www.novinite.bg/articles/183875/Nova-bejanska-valna-ot-Siriya-zaplashva-da-zalee-Turciya", "text": "Десетки хиляди жители на северния сирийски град Марат ал Нуман и околностите са избягали към турската граница през последните 4 дни, прогонени от ударите на сирийска и руска авиация, съобщи БНР, цитирано от БГНЕС.Само в боевете през последните 24 часа са загинали десетки бунтовници и правителствени войници.Междувременно разногласията в Съвета за сигурност на ООН заплашват Сирия с още по-голяма хуманитарна катастрофа – прекъсване на хуманитарните доставки през 2020 година.Предложението на Германия за доставки през Турция и Ирак през следващите 12 месеца беше отхвърлено с вето на Русия и Китай. Предложението на Русия за 6 месеца доставки само през Турция също не получи нужните 9 гласа. След двата провалени вота представителите на Москва и Вашингтон в Съвета за сигурност си размениха обвинения в жестокост и безотговорност.На 10 януари изтича сегашният мандат на ООН за доставка на храни и медикаменти, от които зависят над 5 милиона сирийци, изтича на 10 януари.  ", "date": "2019.12.21", "title": "Нова бежанска вълна от Сирия заплашва да залее Турция"}
{"url": "https://www.novinite.bg/articles/183871/Dneven-horoskop-za-sabota-21-dekemvri", "text": "Днес ще бъдете супер енергични и денят ще бъде изпълнен с емоции. Не се притеснявайте да ги показвате. Знайте, че сте достатъчно силни, за да се справите с всичко, така че не се депресирайте от нападките на някого.Имате голяма сила, която ви помага в изпълнението на всяка задача през днешния ден. Имате волята и желанието да свършите абсолютно всичко. Днес свършете всичко по-сложно, тъй като нещата ще ви се получават по-лесно.Останалите зодии вижте на ", "date": "2019.12.21", "title": "Дневен хороскоп за събота, 21 декември"}
{"url": "https://www.novinite.bg/articles/183887/API-Gasta-magla-zatrudnyava-dvijenieto-po-AM-Struma", "text": "Гъста мъгла затруднява движението по магистрала „Струма”. Това съобщават от АПИ.От там допълват, че видимостта в участъка Благоевград – Кулата е 20 метра. ", "date": "2019.12.21", "title": "АПИ: Гъста мъгла затруднява движението по АМ „Струма”"}
{"url": "https://www.novinite.bg/articles/183878/Moskva-Berlin-i-Bryuksel-osadiha-germanskite-sankcii-za-gazoprovodite", "text": "Руското министерство на външните работи реагира на наложените от Съединените щати санкции срещу газовите проекти \"Северен поток - 2\" и \"Турски поток\". Говорителят на ведомството Мария Захарова обяви, че Съединените щати не издържат на световната конкуренция, съобщи БНР.Във \"Фейсбук\" тя написа, че държава с дълг от 22 трилиона долара пречи на другите да развиват своята икономика.Реакция имаше и на правителството на Германия. Заместник-говорителят на федералното канцлерство Улрике Демер заяви, че Берлин със съжаление приема фактът, че президентът Доналд Тръмп подписа закона, с който се налагат санкции срещу руските газови проекти в Европа.Против санкциите се обявиха и от Брюксел. Европейският съюз принципно е против налагане на санкции срещу европейски компании, извършващи законна дейност, заяви говорител на Еврокомисията и поясни, че в момента се извършва оценка на ефекта от наложените мерки.От Министерството на финансите на Съединените щати поясниха, че санкциите влизат в сила незабавно. Те предвиждат замразяване на активи и отмяна на американски визи за компании, свързани с изграждането на двата газопровода.", "date": "2019.12.21", "title": "Москва, Берлин и Брюксел осъдиха германските санкции за газопроводите"}
{"url": "https://www.novinite.bg/articles/183881/Firmata-izpalnitel-na-Severen-potok-2-vremenno-sprya-rabota", "text": "Швейцарската фирма \"Олсийз\" (Allseas) - подизпълнител на проекта \"Северен поток - 2\", временно е спряла работа по газопровода, докато не получи разяснения във връзка със санкциите, наложени от САЩ, предаде ТАСС, цитирана от БНР.\"Олсийз\" преустанови прокарването на тръбопровода до получаване на разяснения от юридическо, техническо и екологическо естество\", се казва в съобщение на компанията оператор по проекта \"Норд стрийм 2\".\"Приключването на проекта е важно за сигурността на доставките на горива в Европа. Ние ще работим съвместно с компаниите, участващи в проекта, върху приключването му в най-кратък срок\", уверява фирмата.Законът за санкции срещу проектите за газопроводи \"Северен поток - 2\" и \"Турски поток\" дава на президента на САЩ Доналд Тръмп 60 дни, за да наложи санкции на корабите, които полагат тръбите и на чуждестранните лица, които ги подпомагат, отбелязва ДПА.Правителството на Германия изрази днес съжаление във връзка с влизането в сила на американските санкции срещу газопроводите и смята, че те представляват намеса в европейските работи, предаде ТАСС. Координаторът на трансатлантическото сътрудничество към правителството в Берлин Петер Байер заяви, че федералното правителство няма да предприеме ответни мерки след санкциите на САЩ, посочва ДПА.Ролф Мютцених, който оглавява групата на Германската социалдемократическа партия в Бундестага, разкритикува санкциите като \"шантажистки методи\" на Вашингтон. \"За Тръмп ЕС и Германия явно не са партньори, а васали, които плащат данък\", заявява той в интервю за ДПА. Според германския парламентарист действията на американския президент, одобрил санкциите, са нова стъпка, която ще влоши трансатлантическите отношения.Говорител на ЕК разкритикува днес американските санкции срещу компаниите, участващи в изграждането на \"Северен поток-2\", предаде \"Франс прес\". Той заяви, че ЕС по принцип е против налагането на санкции на европейски предприятия, извършващи законна дейност.\r\n\r\n\r\n\r\n", "date": "2019.12.21", "title": "Фирмата-изпълнител на Северен поток - 2 временно спря работа"}
{"url": "https://www.novinite.bg/articles/183873/Nad-35-mln-lv-za-peshterniya-turizam-v-Rodopite", "text": "С над 3,5 млн. лв. ще се развива пещерният туризъм в Родопите, ще се изучават и колониите от прилепи по поречието на река Места. Това съобщиха от пресцентъра на Министерство на регионалното развитие и благоустройството /МРРБ/. Оттам информират, че парите са осигурени от Програма за трансгранично сътрудничество Гърция-България 2014-2020 г. Три са проектите, които ще бъдат финансирани по програмата, пояснява NOVA.Първият е за развитие на минния туризъм в общините Мадан и гръцката Пилеа-Хортиатис. Той е на стойност над 1,4 млн. лв. С част от средствата ще се подобри достъпът до пещера \"Шаренка\" край българския град. Една от атракциите в нея са восъчните фигури в естествен ръст на древни траки-миньори. През Бронзовата епоха те са добивали полезни изкопаеми в пещерата и са ги преработвали на място чрез специална пещ. С друга част от финансирането изоставен рудник ще бъде пригоден за туристически посещения, посочват от МРРБ. Оттам уточняват, че е планирано в мината да има две изложбени помещения, в които да бъде подредена музейна експозиция. Ще бъде възстановена старата железопътната линия и по нея ще се движи минен влак.По проекта ще бъде обновен и преоборудван единственият по рода си Музей на минното дело в Мадан и уникалната Кристална зала - Родопски кристал, която показва богатството и красотата на подземния свят с колекция от 581 минерала. Предвижда се още към музея да заработи информационен център, както и да се обнови пространството пред сградата. Основната идея на проекта е мините и кариерите в трансграничния българо-гръцки регион да се превърнат в атрактивни и функциониращи места за посещение.С проект за малко над 1 млн. лв. ще бъде изготвена карта с местообитанията на прилепи по поречието на река Места и пещерите около Момчилград и Комотини в трансграничния регион между България и Гърция. Акцията е част от проекта \"Устойчиво опазване на прилепите в трансграничния регион/BatsConserve\", информират от МРРБ. Партньори по проекта са Югозападен Университет \"Неофит Рилски\" и Солунският университет. Целта е чрез съвместни дейности да се постигне по-добро опазване на прилепите и да се подобри състоянието на популациите им в рамките на трансграничния регион. По проекта ще се извършат проучвания, оценки и предприемане на съвместни мерки за опазване на значителни местообитания на прилепите не само в зоните на Натура 2000, но и в заобикалящите територии. Ще бъде създадена и база данни за състава на видовете и състоянието им в района на проекта, оценки на видовото разнообразие, активността и местообитанията на прилепите и потенциалните заплахи за вида, уточняват от регионалното министерство.По Програмата за трансгранично сътрудничество Гърция-България се реализира и проектът \"Интегриран подход за развитие на културни и природни обекти в Чепеларе, България и Просочани, Гърция\". От българска страна с над 1,1 млн. лв. е обновен Музеят на родопския карст в Чепеларе, който е единственият музей на пещерите в Югоизточна Европа. Реконструирани са всички помещения на сградата, като е запазено функционалното им предназначение. Обособено е помещение за сувенири. Пространството в централната зона на сградата е преустроено в мултимедийна зала. Изцяло обновено е и оборудването в музея - експонатите са разположени и аранжирани върху съвременни стъклени шкафове, изложбени маси, полици и витрини, се посочва още в съобщението. ", "date": "2019.12.21", "title": "Над 3,5 млн. лв. за пещерния туризъм в Родопите"}
{"url": "https://www.novinite.bg/articles/183877/OIK-Blagoevgrad-otkaza-da-prekrati-pravomoshtiyata-na-kmeta-Rumen-Tomov", "text": "Общинската  избирателна комисия в Благоевград отказа да прекрати правомощията на кмета Румен Томов, съобщи кореспондетът на БНР в града.Тя беше сезирана  от бившия градоначалник Атанас Камбитов,  според когото настоящият кмет не е извършил всички необходими действия по прекратяване на участията си в търговски дружества в законоустановения срок от 1 месец след обявяване на резултатите от изборите. Документите, поискани от ОИК,  потвърждават, че има пропуск по отношение на заличаването на Румен Томов като управител на едноличната му фирма, въпреки че той я е прехвърлил на сина си. 9 от общо 13 членната комисия прецениха, че това не е основание за преждевременно прекратяване на правомощията на настоящия кмет и гласуваха против.Решението на ОИК може да бъде обжалвано от всяка една партия, участвала в местните избори, по съдебен път.", "date": "2019.12.21", "title": "ОИК - Благоевград отказа да прекрати правомощията на кмета Румен Томов"}
{"url": "https://www.novinite.bg/articles/183889/Kmetat-na-Burgas-Dimitar-Nikolov-Dumata-na-2019-g-e-dvijenie", "text": "Думата на 2019 г. е \"движение\". Движение напред, защото ние не трябва да се успокояваме от малките и големи успехи, които постигаме. Това трябва да е стимул на всеки един да търси развитие, защото то ни прави по-силни и смели и ражда успехите. Без движение няма успех. Това каза кметът на Бургас и заместник-председател на ГЕРБ Димитър Николов в интервю за предаването \"Годината\" по Дарик радио.Николов коментира дали трябва да има промени в начина на провеждане на изборите. Механизмът за преференциално гласуване трябва да се опрости, категоричен е той.\"Аз като човек, който е вътре в цялата каша за изборите, мога да кажа, че някои неща трябва да се променят. Правила за гласуване за преференциален вот. Трябва да отбележим номер, като цел е да дадеш повече възможност да получи личен вот. Това обърка хората и доведе до масови невалидни бюлетини. Не мога да се сетя за други избори с толкова невалидни бюлетини. Ако беше опростен този механизъм, много от общинските съветници щяха да са с по-различни имена. Това е демокрацията, въпреки слабостите. Експерти казват, че има държави, които пробват машинното гласуване и там се получават грешки и проблеми. Ако се намери механизъм, дали той ще бъде машинно гласуване, или хартиен носител, трябва да се намери начин да се опрости този преференциален вот\", обясни кметът на Бургас.Той припомни, че 41% е била избирателната активност по време на местните избори в Бургас през октомври.\"Конкретно за местния вот има отражение на мажоритарността на кандидатите. Където имаше интрига и настроение за смяна на кмета, имаше дърпане на процентния вот, той беше много по-голям. Там, където нямаше такива интриги и титаничен сблъсък между кандидатите беше с ниска избирателна активист\", добави още той.По думите му местните избори са събитието на годината.\"В много от градовете се промениха фигурите, даде се възможност за създаване на нови политики. От гледна точна на Бургас 2019 беше важна, защото решихме да спестим една част от средствата за ремонти и ги насочихме в образование. Повече от 56 училища бяха изцяло реновирани, много средства бяха отделени за обучение на преподаватели на първокласници. Цяло лято се обучаваха в нова методика, дигитални помагала. Това нещо го направихме в партньорство с Министерство на образованието. Обучението направиха преподаватели от Висшите учебни заведения, осигурихме цялата технология. Резултатите са изключително добри като ниво на знания на децата, сравнено с децата, учили същия материал една година назад\", каза кметът, цитиран от Епицентър.бг.\"Образованието и здравеопазването ще ни бъдат приоритет. Изграждаме нова библиотека в центъра на града. С добра локация, възможност за паркиране, ще има възможност за представяне на книги, художници да представят твои творби, ще бъде дигитализирана\", допълни Димитър Николов. Според него думата на 2020 г. също ще бъде движение.", "date": "2019.12.21", "title": "Кметът на Бургас Димитър Николов: Думата на 2019 г. е \"движение\""}
{"url": "https://www.novinite.bg/articles/183891/Stolichniyat-bul-Mariya-Luiza-stava-peshehodna-zona", "text": "\r\nКрайното решение на проекта за булевард \"Мария Луиза\" в София е свързано с трансформирането му като пешеходна зона. Това каза пред журналисти главният архитект на Столична община арх. Здравко Здравков.\"Проекът, който разработва арх. Захариев, следва да бъде разглеждан в няколко етапа. Крайното решение е трансформирането на \"Мария Луиза\" като пешеходна. Проектът трябва да претърпи своето поетапно развитие с изнасянето на трафика по \"Данаил Николаев\". Обвързването на трафика по \"Данаил Николоев\" или преразглеждане на трасето на \"Паисий Хилендарски\", каза още арх. Здравков.Според него проектът разглежда и изпълнението на транспортно-комуникационния възел.\r\n\"В момента това, което се прави като градоустройствена разработка, трябва да доведе до разработването на подробен устройствен план\", допълни още главният архитект.\r\nТой уточни, че това няма да се случи през 2020 г., но трябва да има потенциала в града и да има хоризонт.\"Пространството около Централна жп гара чисто пешеходно се намира на 15 минути от \"Св. Неделя\". Чисто географски във времето бул. \"Сливница\" и жп гарата са се превърнали в градски бариери, които чрез правилни градоустройствени намеси, бихме могли да ги преодолеем и да променим отношението изобщо към тази част на града. Пазарните стойности дори на имотите, разположени северно от бул. \"Сливница\" са значително по-ниски от тези, които се намират от южната част. Да не говорим тези, които се намират от южната страна на \"Тодор Александров\" и бул. \"Дондуков\", обясни още арх. Здравков, цитиран от dir.bg.\r\nВъв връзка с многофункицоналната зала, която се планира да бъде изградена в района на Централна жп гара, арх. Здравков поясни, че става въпрос за мястото на бившата автогара, която се намира срещу Централна жп гара.\"В момента подготвяме задание да определим капацитета на залата, за какъв тип дейности ще бъде. Има търсене за нова сграда на Филхармонията. Заедно с Министерство на културата ще обсъдим конкретните функици\", допълни още той.\r\nВъв връзка с опасните сгради и техния брой, арх. Здравков поясни, че броят е огромен.\r\n\"Обикновено процедурите за незаконно строителство завършват със заповед за премахване, която собствениците не премахват доброволно и следва да бъде премахната принудително. Това е доста труден административен акт, защото ние принудително премахваме, след това си търсим парите по съдебен ред. Винаги собствениците, които се действа спрямо тях, търпят и доста едно негативно отношение. След като са изтекли всички процедури, единственият законен начин е този. Който е строил незаконно, трябва да си премахне съответния обект\", допълни още той. По думите му има всякакви обекти: гаражи, навеси и други.\r\n\r\n\r\n \r\n", "date": "2019.12.21", "title": "Столичният бул. \"Мария Луиза\" става пешеходна зона?"}
{"url": "https://www.novinite.bg/articles/183884/Goranov-Balgariya-moje-da-zameni-leva-s-evroto-prez-2023-godina", "text": "Финансовият министър Владислав Горанов обяви, че България може да замени лева с евро на 1 януари 2023 г.В ефира на \"Дарик радио\" той уточни, че страната не е подала официално документ за кандидатстване, за да бъде приета в механизма ЕРМ 2, така наречената чакалня на еврозоната.\"Няма да кандидатстваме, преди да сме сигурни, че ще ни приемат. Репутационните щети иначе могат да бъдат много големи\", коментира финансовият министър.Горанов за пореден път обяви, че е напълно реалистично до края на април, че дори и по-рано, България да влезе в чакалнята. По думите му заради валутния борд страната няма смисъл да стои в чакалнята и един ден, но ще ѝ се наложи да спази срокът преди да бъде въведено еврото, който е около 2-3 години.\"Ако през април 2020 г. попаднем в механизма ЕРМ 2, то тогава на 1 януари 2023 г. е реалистично да приемем еврото\", допълни финансовият министър. ", "date": "2019.12.21", "title": "Горанов: България може да замени лева с еврото през 2023 година"}
{"url": "https://www.novinite.bg/articles/183885/Ninova-736-319-tona-bokluci-ot-tretiya-svyat-sa-vneseni-v-Balgariya-za-poslednite-5-godini", "text": "534 фирми внасят боклук за преработка от трети страни у нас. Това стана ясно от думите на председателя на БСП Корнелия Нинова в предаването \"Годината\" на Дарик радио. Данните за подобен внос от Европа не са ясни - социалистите са попитали екоминистъра Нено Димов, но той не е дал отговор, обясни още тя. Червените са готови да внесат законодателни промени, за да се спре вноса на отпадъци от трети страни.\"736 319 тона боклуци от третия свят са внесени в България за последните 5 години - превръщаме се в сметището на света\", категорично заяви председателят на БСП.\"За мен събитието на 2019-а, което ще бъде и на 2020, е водата, чистият въздух, чистата храна, горенето на боклуците в България. Темата здравословен начин на живот, чиста вода, храна, гора - това е темата на бъдещето. Според мен това беше събитието на 2019-а. С тежки констатации, някои от които съм приготвила да съобщя. Взимам много присърце темата за горенето на боклука. Всичко може да се прости на една власт, грешки се правят, но да превърнеш България в сметището на света, не го проумявам\", коментира лидерът на БСП.\"Нося ви документи, подписани са от министър Горанов. Само ще прочета едно изречение: \"Общото количество на битови, индустриални, технологични отпадъци и оформени за внос в България през 2014-2019 от трети страни, не ЕС, е 736 319 тона.\" Това са 1000 влакови композиции по 50 вагона, от третия свят са влезли в България за пет години\", каза Нинова.Тя уточни, че тази информация е отговор на писмен въпрос от народен представител.\"Общото количество болнични отпадъци, болнични, което ужасно и фармацевтични производства, за същия период, е 3 тона. Болнични боклуци от Африка 3 тона. Досега никой не говори за това и никой не знае\", коментира Нинова.\"А това е от Нено Димов: \"Такива битови отпадъци, редуцирано гориво РДФ, болнични отпадъци, отпадъци от фармацевтични производтства от трети страни извършват внос в България 534 броя фирми.\" Внасят боклука на света в красивата ни България и всичко това го дишаме, ядем и пием. Това е темата на бъдещето\", каза Нинова.Според нея никой не знае данните за подобен внос от ЕС. \"Питахме миналата седмица министъра на околната среда в парламента, той каза: \"Не знам\". Как не знаеш, бе\", недоумява Нинова, цитирана от Епицентър.бг. ", "date": "2019.12.21", "title": "Нинова: 736 319 тона боклуци от третия свят са внесени в България за последните 5 години!"}
{"url": "https://www.novinite.bg/articles/183869/V-Blagoengrad-Peshehodec-pochina-blasnat-ot-TIR", "text": "56-годишен пешеходец е починал снощи в Благоевград, след като е бил ударен от товарен камион. Инцидентът е станал в  жк Струмско, в района на 6-то основно училище на улица \"Яне Сандански\", допълва БГНЕС.След удара мъжът е бил транспортиран в МБАЛ-Благоевград в много тежко състояние, с рани по цялото тяло и два часа по-късно е починал в реанимацията.", "date": "2019.12.21", "title": "В Благоенград: Пешеходец почина, блъснат от ТИР"}
{"url": "https://www.novinite.bg/articles/183892/Zaradi-klimatichnite-promeni-Miliardi-moje-da-ostanat-bez-voda", "text": "Милиарди хора по света използват вода от планински сняг и ледници. Повишаването на температурата и политическата нестабилност обаче могат да доведат до бързо изчерпване на водните ресурси за уязвимите региони като високопланинската част на Азия.\r\nУчените анализираха валежите, снежната покривка, ледниковото съхранение и повърхностните води, за да определят водните запаси на всяка планина.\r\nПреценката включва необходимото количество вода за напояване, промишлени и битови цели. Получените оценки могат да се използват за планиране на бъдещи мерки при недостиг на вода, пише dir.bg, позовавайки се на проучване.\r\nВ своята работа изследователите наричат ​​планините \"световни водни кули\". От всички региони басейнът на Инд, разположен между Индия и Пакистан, е определен като най-важната и най-уязвимата \"водна кула\".\r\nПовече от 200 милиона души разчитат на водата, съхранявана на тези планински върхове и това число ще расте. Освен това учените прогнозират повишаване на температурата в района от 1,9 ° C до 2050 г. Две съседни ядрени сили с история на въоръжени сблъсъци помежду си ще трябва да намерят компромис в управлението на този воден ресурс, ако искат да го запазят.\r\nПоради социално-икономическия натиск планинските райони на Южна Америка и Азия имат по-високо ниво на уязвимост, отколкото в Северна Америка. Не може обаче да се каже, че северноамериканските \"водни кули\" са изолирани от заплахи. Населението и растежът на температурата оказват все по-голям натиск върху водните ресурси, като басейните на реките Фрейзър и Колумбия в северозападната част на Тихия океан.\r\nТъй като населението по света продължава да расте, лидерите ще трябва да променят своите екологични стратегии, за да гарантират, че има достатъчно вода за всички.\r\nАвторите на проучването отбелязват също, че водоснабдяването от планински води може да помогне за справяне с енергийната криза при прехода от изкопаеми горива към водноелектрическа енергия. Но за да се запазят, първо е необходимо да се намалят емисиите на парникови газове.\r\n\r\n\r\n \r\n", "date": "2019.12.21", "title": "Заради климатичните промени: Милиарди може да останат без вода"}
