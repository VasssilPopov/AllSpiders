{"url": "http://www.novinite.bg/articles/151392/Prashtame-polovin-procent-ot-rabotnata-si-sila-v-ES", "text": "Българите, изпратени на работа в Европейския съюз (ЕС), съставляват 0,5 на сто от броя на работещите у нас. Това показват данни на Европейската комисия за 2015 година, представени от Европейския парламент.Същевременно делът на приетите у нас чуждестранни работници от държави от ЕС е пет пъти по-малък (0,1 на сто от общия брой заети у нас).Сходна тенденция се наблюдава в Чехия, Дания, Естония, Ирландия, Испания, Хърватия, Италия, Кипър, Латвия, Литва, Люксембур, Унгария, Португалия, Румъния, Словения и Словакия. Полша отбелязва най-значителната разлика в съотношението - изпратените в ЕС са 2,9 на сто от работещите, а приетите чуждестранни работници от ЕС са 0,1 от заетите.Белгия, Германия, Франция, Австрия, Швеция и Великобритания отчитат обратното съотношение.Данните показват също, че българи най-често биват пращани на работа във Франция, Белгия и Германия.Статистиката е представена във връзка с обсъжданите в Европейския парламент промени в директивата за командированите работници. Разпоредбата засяга хората, изпратени от своя работодател в друга държава от ЕС временно за извършването на услуга.Дейността на международните превозвачи ще бъде обхваната от допълнително законодателство, но докато то бъде подготвено, ще се прилага посочената директива. Тези предложения се очаква да бъдат гласувани от Европейския парламент следващата седмица и след това да бъдат обсъдени в Съвета на ЕС.Ако бъдат въведени, промените ще засегнат особено командированите работници, които досега се ползват от възможността да бъдат облагани по законодателството на своята (изпращащата) страна. Разликите в облагането в отделните държави в ЕС спестяват засега на източноевропейските работниците големи суми от данъка върху доходите и социалните осигуровки, които в Западна Европа са в пъти по-високи. Това е причината западните държави да настояват за промени, защото според тях евтината работна ръка води до \"социален дъмпинг\".", "date": "2017.10.17", "title": "Пращаме половин процент от работната си сила в ЕС"}
{"url": "http://www.novinite.bg/articles/151393/Prodajbite-na-novi-koli-se-uvelichavat", "text": "Регистрациите на нови автомобили в България се увеличават с 18,4% до общо 2542 през септември, показват данните на Асоциацията на европейските производители на автомобили (ACEA). За първото деветмесечие ръстът е от 18,1% на годишна база до общо малко над 22 хил. нови регистрации.Само в три страни има спад на регистрираните нови автомобили на годишна база. Най-значително е намалението в Ирландия – от 10,2%, следват Великобритания (-3,9%) и Финландия (-0,6%).Най-големите автомобилни пазари в ЕС си остават Германия (с 2,6 млн. нови регистрации), Франция (1,56 млн.) и Италия (1,53 млн.).Водещите автомобилни компании в Европа увеличават пазарния си дял на пазара в ЕС, показват още данните на ACEA. Въпреки скандалите през последните месеци Volkswagen вече държи 23,5% от пазара с 2,74 млн. нови автомобила. На годишна база увеличението е от 2,4 на сто.Вторият по продажби автомобилен производител е PSA Group с общо продадени 1,29 млн. автомобила, което носи 11,1% дял от европейския пазар и представлява ръст от 15,5% спрямо предходната година. Renault Group е продала 1,19 млн. автомобила, което е ръст от 6,7 на сто. Френската компания държи дял от 10,3% от европейския пазар. ", "date": "2017.10.17", "title": "Продажбите на нови коли се увеличават"}
{"url": "http://www.novinite.bg/articles/151385/Kobrata-otpada-za-macha-s-Antani-Djoshua", "text": "Двубоят между Кубрат Пулев и Антъни Джошуа на 28 октомври в Кардиф няма да се играе. Това обяви промоутърът на британския шампион Еди Хърн, който се е договорил с Карлос Такам за заместник на Кобрата. Всичко се случва, след като българинът получи ужасна контузия. Той имачастично разкъсване на мускул, водещ към дясната му ръка, а възстановяване от подобна травма отнема най-малко месец. Пулев имаше огромно желание да се възстанови, а за тази цел да отложи мача във времето. От щаба на Джошуа обаче не са се съгласили. \"Кубрат Пулев има контузия в рамото и е аут. IBF слага техния №3 Карлос Такам като задължителен съперник. Сделката е готова и той ще се бие с Антъни Джошуа на 28 октомври\", сподели Хърн в \"Twitter\".\"Вчера следобед получих обаждане от промоутъра на Пулев - Кале Зауерланд. Той ме информира за травмата на своя боксьор и вероятността мача да не се състои. По-късно докторът е потвърдил, че българинът няма да може да излезе срещу Джошуа. По правилата на IBF, в такива случаи мястото на контузения боксьор се заема от следващия в ранглистата, а това е Такам. Още когато обявихме договорката за мач с Пулев, се разбрах с представителите на Такам да започне да тренира и да е готов, ако се наложи. Преди малко се чух с хората от неговия щаб и всички много се зарадваха\", обясни подробно ситуацията Еди Хърн.Така Ей Джей ще излезе да защитава титлите на IBF и WBA срещу 36-годишния боксьор с камерунско и френско гражданство. Хърн заяви, че на клиента му ще му е много трудно, защото цялата му подготовка е била съобразена със стила на Кубрат Пулев.За мача на \"Принсипалити Стейдиъм\" в столицата на Уелс бяха продадени над 70 000 билета и много българи щяха да подкрепят Пулев. За нещастие, родната звезда няма да има шанс за втори път да се бори за световната титла в тежка категория. Това е първи случай, в който мач на Кобрата пропада заради негови здравословни проблеми. ", "date": "2017.10.17", "title": "Кобрата отпада за мача с Антъни Джошуа"}
{"url": "http://www.novinite.bg/articles/151374/Zimnite-virusi-veche-sa-tuk", "text": "Топлото време, на което се радваме през последните дни, крие рискове за здравето. Резките промени водят до невъзможност на организма да се адаптира, до спад на имунната защита, информира ДАРИК. Личните лекари от своя страна отчитат ръст на болните от вирусни инфекции. 15 вируса ни атакуват тази есен, съобщи наскоро директорът на центъра за заразни болести - професор Tодор Kантарджиев. \"Летните вируси още не са си тръгнали, а зимните вече дойдоха. В момента има голямо разнообразие от вирусна патология\". Това заявид-р Гергана Николова. Есенно-зимните вируси са придружени с висока температура, болки в мускулите, хрема и болно гърло. Д-р Николова съветва да се вземат превантивни мерки срещу грипа, който предстои през декември и януари. Според нея е необходимо на по ранен етап хората да се обърнат към личните си лекари за съвет как да се предпазят.  \"Спорт, разходки, повече плодове и зеленчуци, проветряване, почистване на подове и повърхности намалят риска от заболяване\", съветва лекарят. Тя обясни, че ниските температури са обострили сериозно заболяванията на опорно-двигателния апарат.", "date": "2017.10.17", "title": "Зимните вируси вече са тук"}
{"url": "http://www.novinite.bg/articles/151396/SASht-iskat-da-izpolzvat-Garciya-za-energijnite-si-interesi", "text": "Сигурност в целия регион на Източното Средиземноморие, енергийни коридори, икономика заедно с инвестиции - този триптих отразява всичко за започналото в събота посещение на гръцкия премиер Алексис Ципрас в САЩ, който утре ще има среща с президента Доналд Тръмп, пише изданието Нюз.ин.Ако сигурността в Източното Средиземноморие след влошаването на американско-турските отношения ще е основен акцент в контактите на Ципрас, то другият негов акцент със сигурност ще е енергетиката.САЩ искат повече отвсякога да използват Гърция като възможност за прокарване на енергийните им интереси. Изборът на Тръмп досега не е довел до енергийна диверсификация в района и до реализация на стратегическата цел на САЩ за откъсване на Европа от Русия, въпреки предизборната му реторика. Но неговата администрация действа в тази насока.В действителност американците виждат в Гърция \"възможност\" за прокарване на енергийните си стремежи в целия регион на Югоизточна Европа, в който те ще се опитат в следващите години да разрушат доминирането на Москва и, защо не, да задоволят нуждите на страните от тази част на света с американски шистов газ в случай, че окончателно бъде пресечен руският път на синьото гориво от Украйна. Всички те свидетелстват за растящия американски интерес в региона. Наред с газопровода ТАР, като стратегически се оценява и постепенно набиращата скорост \"вертикална ос\" - България, Румъния, Сърбия, Унгария.Публична тайна е, че американците виждат в не чак толкова далечно бъдеще - след 2020 г. - възможност за енергиен \"десант\" в района, а защо не и в Украйна, тоест пред вратата на Москва, отслабвайки по този начин по-нататъшната руска геополитическа мощ.Въпросът тук е преди всичко дали американците ще могат да \"ударят\" надолу цените на \"Газпром\", а също и доколко страните - потенциални техни клиенти - са склонни да платят за енергийната си сигурност, т.е. те да не се страхуват всяка зима, че украинците могат да им спрат кранчетата на тръбите, пише още Нюз.ин. ", "date": "2017.10.17", "title": "САЩ искат да използват Гърция за енергийните си интереси"}
{"url": "http://www.novinite.bg/articles/151398/Apple-shte-plati-visoka-globa", "text": "Apple загуби важно дело срещу т.нар. патентен трол VirnetX, който я обвинява в кражба на патенти за чат услугата FaceTime. Съдът е решил, че Apple трябва да плати на VirnetX 9.7 млн., съобщава Engadget. Съдът в Тексас е отхвърлил всички опити на Apple делото да бъде прекратено. Това е и санкцията след преразглеждането на делото, което миналата година донесе присъда в размер на 2.4 млн., които Apple трябваше да плати. Все пак Apple има шанс да се измъкне и от тази присъда. Очаквано, Apple ще обжалва решението. Този път обаче шансът за успех е по-голям, защото американското патентно ведомство вече е обявило всички патенти на VirnetX за невалидни. Това не спира делото, но променя значително съотношението на силите и ако Apple спечели обжалването, VirnetX няма да може да поиска преразглеждане.", "date": "2017.10.17", "title": "Apple ще плати висока глоба"}
{"url": "http://www.novinite.bg/articles/151378/Prez-2019-Vavejdat-vaksina-za-varicela", "text": "През 2019 година вероятно ще бъдат въведени две промени в имунизационния календар за децата, съобщи националният здравен инспектор д-р Ангел Кунчев в интервю за БНТ.Първата е включването на ваксина срещу варицела - един от видовете шарка, от които у нас боледуват около 30 000 деца годишно. Ваксината се ползва в редица държави от ЕС и от известно време се обмисля включването й в задължителния имунизационен календар и у нас. Втората промяна е намаляването на броя на приемите на ваксината срещу туберкулоза от пет на два. Причината е, че заболелите от белодробната болест са намалели двойно през последните 10 години. Тази ваксина вече е отпаднала в много държави.Според д-р Кунчев вероятно промяната ще бъде приета през 2018, а на практика новата схема ще бъде използвана от 2019-а.", "date": "2017.10.17", "title": "През 2019: Въвеждат ваксина за варицела"}
{"url": "http://www.novinite.bg/articles/151365/Jenite-tryabva-da-si-boyadisvat-kosata-samo-6-pati-godishno", "text": "Британски специалист съветва жените да си боядисват косата само шест пъти годишно и то с натурални продукти, ако не искат да заболеят от рак, пише в. \"Дейли мейл\".Според лекари дамите, които боядисват косите си, са с 14% по-висок риск да заболеят от рак на гърдата. Той съветва дамите да намалят до минимум използването на синтетични бои и да заложат на натурални оцветители като къната, шипката и червеното цвекло.Добре е жените над 40 години да се подлагат на редовни прегледи за рак на гърдата.За да са най-безопасни, синтетичните бои трябва да съдържат под 2% ароматни аминосъединения от рода на PPD. ", "date": "2017.10.17", "title": "Жените трябва да си боядисват косата само 6 пъти годишно"}
{"url": "http://www.novinite.bg/articles/151369/Dneven-horoskop-za-17-oktomvri", "text": "\r\n\r\nНе се ограничавайте от нищо днес. Може хората да ви мислят за луди, но това ще ви подейства доста добре. Поне вендъж се откажете от ограниченията. Направете всичко възможно, за да си върнете вътрешния мир.\r\n\r\nИмате нужда постоянно да сте заети с нещо, въпреки че не сте съвсем наясно какво се случва. Енергията ви продължава да ви тласка напред, стига да не мислите прекалено много, ще бъдете добре.\r\n\r\nДнес трябва да съберете на борда всички ваши доверени хора, за да постигнете това, което искате. Вашата силна енергия ще държи на страна всички врагове и всеки, който не ви мисли доброто.\r\nАко сте представител на някой от останалите зодиакални знаци, можете да намерите своя дневен хороскоп .\r\n", "date": "2017.10.17", "title": "Дневен хороскоп за 17 октомври"}
{"url": "http://www.novinite.bg/articles/151356/Sadat-reshava-dali-da-ostavi-v-aresta-policaite-razprostranyavali-droga", "text": "Съдът решава дали двамата столични полицаи, обвинени за разпространение на наркотици и взимане на подкупи, да останат в ареста. Служителите на 7-мо РПУ бяха арестувани със зрелищна акция в София, веднага след като ги хванали с белязани пари. Полицаите взели 2000 лева подкуп от подставени лица, предаде НОВА.Според прокуратурата двамата задържани служители на реда въвели свой ред в разпространението на дрога в няколко столични квартала. Според обвинението те продавали амфетамини, марихуана и други наркотици на наркодилъри, които ги разпространявали на дребно.Едновременно с това, служителите на реда събирали от всеки дилър по 2000 лева „такса спокойствие“ месечно. А тези, които отказвали да плащат, били заплашвани с разследвания и арести. ", "date": "2017.10.17", "title": "Съдът решава дали да остави в ареста, полицаите разпространявали дрога"}
{"url": "http://www.novinite.bg/articles/151388/Bojko-Borisov-Za-2-godini-kontrabandata-padna-ot-34-do-pod-7", "text": "От 34 контрабандата е паднала до под 7% за 2 години, обяви премиерът Бойко Борисов на бизнес форум в София, предаде БНТ.Коментирайки корупцията в България, Борисов заяви, че заради \"Цанков камък\", АЕЦ \"Белене\", КТБ и американските централи, днес кабинетът разполага с 6,7 млрд. лв. по-малко.Бойко Борисов, министър-председател: В борбата с контрабандата надделяхме. Но само за 2 месеца на служебното правителството - 200 млн. по-малко в хазната в бюджета, понеже обичат да говорят за корупцията. Така беше и с \"Цанков камък\". Инвестиция за 2000 години. Платихме пътя. Белене - ще ги увием с найлони днес, къщички правихме, заслони... 3 милиарда. 1,2 милиарда за централите, 3 за Белене и КТБ - 6,7 милиарда. Я сега да ги имаме...Борисов напомни, че тази година кабинетът е заделил 700 млн. лв. повече за увеличаване на доходите на хората и ще продължава да инвестира в образованието, за да се задържат младите българи в страната.Борисов коментира и успехите на страната във външнополитически план - заради добрите отношения с Турция натискът по българската граница е нулев, а другата седмица у нас на посещение пристига албанският премиер Еди Рама, след като Албания призна българското малцинство.Бойко Борисов: Какви атаки за добрите отношения с Турция? Турция си изпълнява ангажимента. Нулев натиск. Номер 1 атака срещу нас беше бежанската криза на изборите. Какви маймунджилъци ни правиха в Харманли и Овча купел... Ще запалят държавата.", "date": "2017.10.17", "title": "Бойко Борисов: За 2 години контрабандата падна от 34% до под 7%"}
{"url": "http://www.novinite.bg/articles/151391/12-dushi-sa-zadarjani-pri-akciya-na-specprokuraturata-i-GDBOP-v-Burgas", "text": "Това съобщи за БНТ говорителят на главния прокурор Румяна Арнаудова. Разследването е срещу организирана престъпна група, разпространявала наркотици в Бургас и региона. Претърсени са 10 адреса и са открити различни видове дрога. 12-те души засега са с полицейско задържане за 24 часа. В късния следобед се очаква прокуратурата и МВР да съобщят подробности за операцията, информира БНТ. ", "date": "2017.10.17", "title": "12 души са задържани при акция на спецпрокуратурата и ГДБОП в Бургас"}
{"url": "http://www.novinite.bg/articles/151390/Nad-3-mln-dushi-se-boryat-s-nadnormeno-teglo-u-nas", "text": "400 000 са диабетиците у нас, а над 3 млн. души се борят с наднормено тегло. Тези данни бяха изнесени пред столичната болница \"Царица Йоанна - ИСУЛ\", по време на кампания за безплатни прегледи за превенция на диабета, организирана от Българската диабетна асоциация, информира ДАРИК. Всеки желаещ ще може безплатно да измери кръвната си захар в градинката пред болницата, информира доц. Даниела Попова, началник на Метаболитната клиника в лечебното заведение.   \"Стартира кампанията \"Заедно в превенцията за диабета\", това ще бъде един ден,  в който ще обединим нашите усилия. Поканили сме хората, които се отзоват ще ги прегледаме, ще замерим техните показатели, кръвна захар, тегло, обиколка на талията, кръвно налягане\", обясни доц. Попова. Тя допълни още, че нормата на кръвната захар е 5,5 и всяка цифра над тази очертава риск от диабет. Над 7 вече може да говорим за диабет, поясни още Попова.", "date": "2017.10.17", "title": "Над 3 млн. души се борят с наднормено тегло у нас"}
{"url": "http://www.novinite.bg/articles/151368/Shte-namali-li-parlamenta-taksite-za-dlajnicite", "text": "По-ниски такси да плащат длъжниците на частните съдебни изпълнители. Това се очаква да приемат депутатите на извънредното си заседание в парламента, информира НОВА.В измененията на Гражданско-процесуалния кодекс е предвидено, че таксите за събиране на дълг не могат да превишават самото задължение. Според частните изпълнители, това ще направи малките суми несъбираеми.С поправките се предвижда да се въведе още и десетгодишна абсолютна погасителна давност. Това означава, че вече няма да има \"вечни длъжници\". ", "date": "2017.10.17", "title": "Ще намали ли парламента таксите за длъжниците?"}
{"url": "http://www.novinite.bg/articles/151360/Izdirvat-maja-predizvikal-katastrofa-i-izbyagal", "text": "Продължава издирването на мъжа, който предизвика катастрофа и избягал. Вчера вечерта семейство с две деца, на 6 и на 2 години, пострадаха след челен удар с лек автомобил близо до столичния квартал „Христо Ботев”, информира НОВА.Шофьорът, предизвикал катастрофата, изпреварвал неправилно колона, когато ударил насрещно движещия се автомобил. Веднага след инцидента той избягал. ", "date": "2017.10.17", "title": "Издирват мъжа, предизвикал катастрофа и избягал"}
{"url": "http://www.novinite.bg/articles/151386/Levski-shte-pobedi-li-CSKA", "text": "Всички знаем, че статистиката и традициите се забравят, когато стъпиш на терена, особено ако става въпрос за Вечното дерби между Левски и ЦСКА. Цифрите обаче сочат, че \"сините\" ще триумфират в най-великата футболна битка в България.На 21 октомври (събота) от 16:00 часа ЦСКА ще излезе за четвърти път в историята срещу кръвния си враг, след като е направил нулево равенство на \"Българска армия\". Любопитна статистиката, която предоставиха колегите от \"Тема Спорт\", показва, че в трите случая до момента \"червените\" са губили Вечното дерби. Това се случи миналата година, когато \"сините\" обърнаха и спечелиха с 2:1. Кръг преди това ЦСКА бе стъпил накриво срещу Ботев и бе регистрирал 0:0 като домакин. Другите два случая са от далечното минало, като датират от 1950 и 1958 година.", "date": "2017.10.17", "title": "Левски ще победи ли ЦСКА"}
{"url": "http://www.novinite.bg/articles/151364/Vietnamka-rodi-7-kilogramovo-bebe", "text": "Виетнамка роди 7-килограмово бебе, пише Франс прес.\"Бях изумен, когато лекарят ми каза, че детето ми тежи 7,1 кг\", разказа бащата на новороденото, което се появило на бял свят чрез секцио.Преди раждането лекари уверили майката, че синът й ще тежи около 5 кг. До шока се стигнало, когато новороденото било претеглено в стаята на майка му.\"С няколко дрешки върху себе си то тежеше 7,2 кг, т.е. теглото му бе малко по-високо от онова при раждането му\", обясняват лекарите.Персоналът в болницата потвърди телесното тегло на новороденото, но отказа коментар. ", "date": "2017.10.17", "title": "Виетнамка роди 7-килограмово бебе"}
{"url": "http://www.novinite.bg/articles/151358/Trima-dushi-zaginali-sled-kato-buryata-Ofeliya-udari-Irlandiya", "text": "Трима души загинаха, след като бурята „Офелия” връхлетя Ирландия. Стихията повали дървета и събори електрически стълбове. Поривите на ветровете достигнаха скорост от 190 км/ч, информира НОВА.Общо 330 000 домакинства са без ток. Повече от 200 полета бяха отменени. „Офелия” е най-мощният ураган, образувал се толкова на изток в Атлантическия океан. И въпреки, че „Офелия” отслабна от ураган на буря, преди да достигне брегове на Ирландия, предизвика тежки последствия. ", "date": "2017.10.17", "title": "Трима души загинали, след като бурята „Офелия” удари Ирландия"}
{"url": "http://www.novinite.bg/articles/151371/Tereza-Mej-i-Yunker-obsajdat-temata-za-Brekzit", "text": "Преговорите за излизане на Великобритания от ЕС трябва да бъдат ускорени. За това се съгласиха по време на среща в Брюксел британският министър-председател Тереза Мей и председателят на Европейската комисия Жан-Клод Юнкер, информира БНТ.Жан-Клод Юнкер: Никога не съм разбирал защо журналистите, дори най-знаменитите, винаги питат за изхода от срещата, преди тя да се е състояла. Ще се срещна с госпожа Мей тази вечер, ще говорим и ще разберете резултатите.Освен забързване на преговорите за излизане на Великобритания от Европейския съюз, в общата декларация се посочва и общият интерес да бъде запазено споразумението за иранската ядрена програма, както и общата работа за засилване на сигурността на гражданите в Европа и конкретно в борбата с тероризма.Разговорите между Мей и Юнкер се състояха три дни преди срещата на върха на ЕС в четвъртък и петък в Брюксел. Европейските лидери трябва да решат дали преговарящите за Брекзит могат да преминат към втората фаза, която предвижда обсъждане на бъдещите търговски отношения. От гледна точка на ЕС няма достатъчен напредък. Основният спорен въпрос е колко трябва да плати Великобритания за \"развода\". Според Брюксел сумата е между 60 и 100 милиарда евро. ", "date": "2017.10.17", "title": "Тереза Мей и Юнкер обсъждат темата за Брекзит"}
{"url": "http://www.novinite.bg/articles/151379/V-Ispaniya-zadarjaha-dvama-katalunski-politici", "text": "Испанският Върховен съд разпореди предварителен арест за двама лидери на каталунски сепаратистки организации,предаде Ройтерс.Арестувани са Жорди Санчес и Жорди Куишарт. Испански прокурори смятат, че те са изиграли важна роля в планирането и подготовката на референдума за независимост в Каталуния на 1 октомври.Двамата се явиха пред специалния съд за дела, свързани с националната сигурност. Те са обвинени в противодържавна дейност.Испански съд реши, че ръководителят на каталунската полиция Мосос д'Ескуадра Жозеп Луис Траперо няма да бъде арестуван, въпреки искането на прокуратурата той да бъде задържан, докато тече разследването за подстрекателство към размирици.Каталунският премиер Карлес Пучдемон написа в Туитър, че арестуването на двамата лидери на организации за независимост на Каталуния, е много лоша новина.", "date": "2017.10.17", "title": "В Испания задържаха двама каталунски политици"}
{"url": "http://www.novinite.bg/articles/151362/Naprejenieto-v-Severen-Irak", "text": "Опасно изостряне на кризата в Северен Ирак, след като в богатата на петрол област Киркук се стигна до сблъсъци, информира НОВА.Иракските правителствени сили навлязоха в части от оспорваната провинция, която е под кюрдски контрол. До тук се стигна след като иракските кюрди гласуваха за независимост на референдум в края на миналия месец.Заради ескалацията на напрежението в Северен Ирак, цените на петрола остават на най-високи нива за последните три седмици. ", "date": "2017.10.17", "title": "Напрежението в Северен Ирак"}
{"url": "http://www.novinite.bg/articles/151381/Makedoniya-Krayat-na-erata-Gruevski", "text": "Най-дългоочакваните местни избори в историята на Македония донесоха резултати, изненадващи дори за македонските гласоподаватели. Това е така, защото дни преди вота трудно можеше да се намери анализатор, който да се ангажира с твърда прогноза за изхода от изборите, а най-смелите очаквания стигаха само до подялба на кметските места и до изравняване на гласовете, подадени за партийните листи, пише в свой анализ агенция \"Фокус\". Коалиционното правителство на СДСМ и на партиите от т.нар. албански политически блок имаше крехко парламентарно мнозинство, докато ВМРО-ДПМНЕ на бившия премиер Никола Груевски, беше нахъсана да си върне властта, която според нея й беше отнета несправедливо. Така местните избори изведнъж придобиха допълнителен залог за национално и съдбовно значение за бъдещото развитие на Македония. Победата на СДСМ означаваше вот на доверие за курса на проевропейска и проатлантическа политика, за връщане на доверието към съседите и за извеждане на страната от изолацията, в която беше изпаднала през последните години. Победата на ВМРО-ДПМНЕ гарантираше почти сигурни предсрочни парламентарни избори, ново начало на политическата криза и връщане към политическия диктат на еднопартийната система на управление. На страната на СДСМ беше декларирания стремеж за уеднаквяване на различията и за превръщането на Македония в място за съвместен живот, независимо от народността и вероизповеданието. ВМРО-ДПМНЕ разчиташе на технологията на постигане на изборните победи, на клановия принцип в назначенията на държавно и общинско ниво, на срастването на партията с държавата. В крайна сметка \"бомбите\", разкритията, мерцедесите, отчисленията и парите, отклонени от магистралите на все по-обедняващата Македония, направиха необходимото. Първият тур на изборите донесе изненадващи резултати. СДСМ спечели 415 726 гласа, а ВМРО-ДПМНЕ - 335 054. СДСМ спечели кметските места в 38 общини - Гьорче Петров (Скопие), Карпош (Скопие), Центар (Скопие), Аеродром (Скопие), Охрид, Струмица, Велес, Куманово, Битоля, Прилеп, Ресен, Демир Хисар, Крушево, Арачиново, Кривогащани, Зелениково, Вевчани, Лозово, Свети Николе, Неготино, Дебарца, Маврово и Ростуша, Конче, Гевгелия, Богданци, Дойран, Валандово, Босилово, Ново Село, Берово, Василево, Радовиш, Пехчево, Делчево, Кочани, Крива Паланка, Кратово. ВМРО-ДПМНЕ спечели кметските места в 3 общини - Сопище, Петровец, ИлинденДСИ на Али Ахмети спечели Кичево и Пласница. Демократичната партия на турците спечели традиционно Център Жупа. Независими кандидати спечелиха кметските места в Чунчер Сандево и в Ранковце. Втори тур предстои в 36 общини - Гази Баба(Скопие), Бутел (Скопие), Кисела Вода (Скопие), Шуто Оризари(Скопие), Чаир(Скопие), Сарай(Скопие), Тетово, Гостивар, Струга, Ягуновце, Чашка, Росоман, Карбинци, Македонска Каменица, Македонски Брод, Виница, Старо Нагоричане, Градско, Студеничани, Бървеница, Желино, Теарце, Врапчище, Липково, Могила, Боговие, Дебър, Кавадарци, Щип, Чешиново Облешево, Пробищип, Зърновци, Новаци, Демир Капия, Долнени.\r\n", "date": "2017.10.17", "title": "Македония: Краят на ерата Груевски"}
{"url": "http://www.novinite.bg/articles/151377/Rusnacite-ryazko-obednyavat", "text": "Заради ниските си заплати и монополните цени хората в Русия харчат все повече за храна, пише \"Независимая газета\", информира Off News.Изданието сравнява положението с Китай, чието население дава за храна към 30 на сто от общите си разходи, което е близо до стандарта в заможните страни. Според анализа има рязко подобрение в материалното положение на китайците през последните пет години. Те са започнали да харчат повече за нехранителни и по-специално луксозни стоки, за недвижими имоти, образование, туризъм и спорт. В Русия обаче тенденцията е противоположна - за пет години делът на семейните разходи за храна в структурата на потреблението е нараснал от 28,1 на 32,3 процента.Скъпите храни при ниски доходи са признак за слабо развита икономика и разпределение, също и белег за монополно високи цени, изтъква вестникът.При допитвания на руския фонд \"Обществено мнение\" от септември 2017 г. делът на бедните хора в Русия, заявили, че парите им стигат само за храна или не стигат дори за изхранване, е възлизал на 38 процента.Експертът Полина Кузнецова обяснява високия дял на разходите за храна в Русия главно с ниските доходи на населението.Анализаторката Ана Вовк обаче подчертава, че тук действат много фактори. През 2014 г. Русия наложи ответни санкции на Запада, което съвпадна с рязко поевтиняване на петрола и спад на рублата - \"това естествено предизвика поскъпване на храните\", посочва Вовк.", "date": "2017.10.17", "title": "Руснаците рязко обедняват"}
{"url": "http://www.novinite.bg/articles/151384/Naj-malko-15-ubiti-i-nad-40-raneni-v-Afganistan", "text": "\r\nНай-малко 8 загинали и 30  при нападение срещу афганистанска полицейска централа в провинцията, обявиха властите, цитирани от Ройтерс.Атентатор самоубиец се е взривил, а след това екстремисти са открили стрелба по централата.Най-малко двама нападатели са елиминирани от полицията, се казва в съобщение на вътрешното министерство.\r\nСпоред АФП, позовавайки се на болница, най-малко 15 души са , а над 40 са ранени.Талибаните поеха отговорност за атаката, която според министерството е била насочена към полицейски център за обучение, който е към централата в Гардез, столица на провинция Пактия.Сред пострадалите има цивилни и полицаи.Продължават действията по елиминирането на екстремистите.\r\n", "date": "2017.10.17", "title": "Най-малко 15 убити и над 40 ранени в Афганистан"}
{"url": "http://www.novinite.bg/articles/151355/Ochakva-ni-predimno-slanchevo-sled-obyad-toplo-vreme", "text": "Днес ще е предимно слънчево, с висока облачност над западните райони. В сутрешните часове на отделни места в низините видимостта ще е намалена или ще има инверсионна облачност. Почти тихо. Максималните температури ще са между 21° и 26°.Атмосферното налягане слабо ще се понижи, но ще остане по-високо от средното за октомври.Над планините ще бъде предимно слънчево. Над масивите в Западна България ще се появи висока облачност. Ще духа слаб вятър от източната четвърт. Максималната температура на 1200 метра ще е около 17°, на 2000 метра - около 12°.Над Черноморието ще бъде предимно слънчево. Ще духа слаб югоизточен вятър. Максималните температури ще са 21°-23°. Температурата на морската вода е 17°-18°. Вълнението на морето ще бъде 1-2 бала.", "date": "2017.10.17", "title": "Очаква ни предимно слънчево , след обяд – топло време"}
{"url": "http://www.novinite.bg/articles/151387/Kakvo-vreme-ni-ochakva-do-kraya-na-oktomvri", "text": "Хубавото време ще продължи до края на седмицата. Ще има повече слънце, с температури над 20 градуса. Това показва средносрочната прогноза за времето, предаде ДАРИК. Все пак сутрин ще бъде студено, на места може да има мъгли, най-вече около водните басейни. Но през деня и най-вече следобед времето ще бъде хубаво, слънчево и приятно. Това е защото Балканите, а и цяла Южна Европа - са под влияние на високо атмосферно налягане.До неделя, включително, ни чакат хубави, предимно слънчеви и топли дни, с дневни температури от 20 до 25 градуса, на места в низините и до 27.  В понеделник времето ще се развали за около 24 часа, ще нахлуе по-хладен въздух и на места от запад на изток ще превали. Слабо ще застудее.От следващия вторник нататък до края на месеца отново ни чака по-хубаво време, с температури, приятни за края на октомври. Предимно слънчево и с добри високи дневни градуси.Дневните температури през следващата седмица ще се понижат с 3-4 градуса. Но отново ще бъде слънчево.", "date": "2017.10.17", "title": "Какво време ни очаква до края на октомври?"}
{"url": "http://www.novinite.bg/articles/151382/Beatles-pechelyat-hilyadi-i-dnes", "text": "Десетки години след разпадането си легендарната рок банда Beatles продължава да печели дневно по 67 000 паунда от компания, която е закрита преди повече от 50 години. През 1968 г членовете на \" Ливърпулската четворка\" (Джон Ленън, сър Пол Маккартни, Джордж Харисън и Рингро Стар), създават заедно Apple Corps, за да управляват финансите си и успяват за година да генерират близо 24,4 милиона паунда за година.Днес Apple Corps продължава да е собственост на двамата оцелели членове на групата, Пол и Ринго, както и на вдовиците на Джордж Харисън и Джон Ленън - Оливия и Йоко Оно. И надали им е зле. Финансовите отчети на компанията разкриват, че само за последната календарна година всяка от страните е получила \"агрегирани такси за рекламни услуги, име и подобни\" в размер на 2,97 милиона паунда, пише \"Дейли Мирър\". Нещо повече - приходите на компанията се се увеличили от 3,9 милиона паунда през 2016 до 5,7 милиона сега. Продължаващият финансов успех на Apple Corps е още по-впечатляващ и поради факта, че компанията дори не притежава каталога с песните на \"Бийтълс\". Вместо това разчита на други източници на пари, включително и на документалния филм \"Бийтълс: Осем дни в седмицата - годините на турнетата\". Само от правата за излъчването му компанията е гушнала над 10 млн. паунда. Apple Corps, която от години води борба за името си с производителя на компютри Apple -разполага и с отделни 16,0 млн. кеш., предаде БГНЕС.\r\n", "date": "2017.10.17", "title": "Beatles печелят хиляди и днес"}
{"url": "http://www.novinite.bg/articles/151399/Remontat-na-NDK-kam-svoya-kraj", "text": "Ремонтът на НДК - на финална права.  90 000 от общо 123 000 квадратни метра в сградата вече са изцяло преобразени.Общият бюджет на ремонта на Националния дворец на културата е 45 милиона лева. От тях 25 милиона лева вече са изхарчени. Как ще изглежда НДК и кога ремонтът окончателно ще приключи? Гледайте подробностите във видеото. ", "date": "2017.10.17", "title": "Ремонтът на НДК към своя край"}
{"url": "http://www.novinite.bg/articles/151366/VMRO-V-kv-Fakulteta-ima-smao-tri-vodomera", "text": "\"В ромската част на квартал Филиповци, има само три водомера\".А Това заяви общинският съветник от ВМРО Карлос Контрера. ВМРО цитира справка от \"Софийска вода\", според която само 3% от всички живущи в кв. \"Факултета\" си плащат водата.   изтъкна Контрера. От партията предлагат кражбите на вода да се наказват със затвор. Ще има ли ефект това? Гледайте отговора във видеото.  ", "date": "2017.10.17", "title": "ВМРО: В кв.\" Факултета\" има смао три водомера"}
{"url": "http://www.novinite.bg/articles/151373/Napadenie-s-noj-v-londonskoto-metro", "text": "Неизвестен нападна с нож хора на станция „Парсънс грийн“ в лондонското метро.Според съобщение във вестник „Индипендънт“, при нападението са пострадали трима души, информира НОВА.   Според първоначалните сведения „Скотланд ярд“ не свързва тази атака с тероризъм.Провежда се разследване.", "date": "2017.10.17", "title": "Нападение с нож в лондонското метро"}
{"url": "http://www.novinite.bg/articles/151359/Hranyat-uchenicite-samo-s-testeni-zakuski", "text": "Тестени закуски от понеделник до петък. В интернет се разрази дискусия около снимка, на която са заснети закуските, давани на децата в едно българско училище в рамките на една седмица, предаде НОВА.България е на 5-о място в Европа по затлъстяване на децата. Лошото хранене, както и недостатъчното движение, са един от факторите за това, заявиха за \"Здравей, България\" от фондация \"За храната\". Организацията е подела кампания \"Знаем ли какво ядат децата ни в училище\" и призовава родителите да изпращат снимки и от други училища.", "date": "2017.10.17", "title": "Хранят учениците само с тестени закуски"}
{"url": "http://www.novinite.bg/articles/151389/V-Tajland-zabranyavat-pusheneto-na-plaja-gotvyat-seriozna-globa", "text": "\r\nПушачите, които нарушат забраната за тютюнопушенето на 20 от най-известните туристически ове в , ще бъдат глобени 3000 долара или ще получат затвор до една година. Забраната, която влиза в сила през ноември, следва след почистването на близо 140 000 угарки на разстояние 2,5 километра от прочутия  Патонг на остров Пукет, предаде БНТ.\r\n\r\n\r\n\r\n\r\n\r\n", "date": "2017.10.17", "title": "В Тайланд забраняват пушенето на плажа, готвят сериозна глоба"}
{"url": "http://www.novinite.bg/articles/151367/Tridneven-traur-v-Portugaliya", "text": "Тридневен траур е обявен от днес в Португалия заради жертвите на бушуващите горски пожари, информира НОВА.Засега е потвърдена смъртта на 36 души, но други 7 са в неизвестност. Около 3600 пожарникари продължават да се борят с 15 все още активни огнища.В Североизточна Испания огнената стихия отне живота на трима души. Местните власти там са убедени, че става дума за умишлени палежи, защото огънят е тръгнал от пет огнища. ", "date": "2017.10.17", "title": "Тридневен траур в Португалия"}
{"url": "http://www.novinite.bg/articles/151375/Spirat-vodata-na-18-oktomvri-v-chast-ot-stolicata", "text": "На 18 октомври 2017 г. (сряда), във връзка с подмяна на сградно водопроводно отклонение на ул. „Румен войвода“, кв. „Подуяне“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Румен войвода“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Румен войвода“ №10.  На 18 октомври 2017 г. (сряда), във връзка с монтаж на спирателни кранове на ул. „Руджери“ и ул. „Ловджийска чешма“, с. Панчарево, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. \"Руджери\", ул. \" Елин Пелин\" ул. \" Самоковско шосе\" от ул. \"  Елин Пелин\" до ул.\"Юрий Гагарин\". ул. „Ловджийска чешма“, ул. „Бор“ № 6,8,10 При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Руджери“ ъгъла с ул. „Елин Пелин“; ул. „Ловджийска чешма“ № 24. На 18 октомври 2017 г. (сряда), във връзка с монтаж на спирателен кран на ул. „Спортист“, с. Мировяне, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. \"Мировско шосе\", пл. „Васил Левски“, ул. „Еделвайс“, ул. „Спортист“ и бивш стопански двор При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Алеко Константинов“ ъгъла с ул. „Мировско шосе“.   На 18 октомври 2017 г. (сряда), във връзка с реконструкция на уличен водопровод на ул. „Босилеградска“, кв. „Орландовци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по ул. „Босилеградска“ от ул. „Мара Бунева“ до края на тупика При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Мара Бунева“ ъгъла с ул. „Босилеградска“. На 18 октомври 2017 г. (сряда), във връзка с подмяна на сградно водопроводно отклонение на ул. „Сърнена гора“, кв. „Горубляне“, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Сърнена гора“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сърнена гора“  №6. На 18 октомври 2017 г. (сряда), във връзка с подмяна на сградно водопроводно отклонение на ул. „Ложев дол“, с. Доброславци, се налага спиране на водоподаването от 9:30 до 14:30 часа на клиентите на „Софийска вода”, живеещи в района на: ул. „Житенски път“, ул. „Могилка“, ул. „Бунтовник“, ул. „Градинарска“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ложев дол“  ъгъла с ул. „Житенски път“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството -  . “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2017.10.17", "title": "Спират водата на 18 октомври в част от столицата"}
{"url": "http://www.novinite.bg/articles/151376/Amerikanski-dron-izbi-20-ekstremisti-v-Pakistan", "text": "Ракети, изстреляни вероятно от американски дрон, са ударили снощи сграда, използвана от екстремисти в племенния район Курам, близо до пакистанско-афганистанската граница. При ракетния удар са убити 20 екстремисти, предаде Асошиейтед прес, като цитира двама служители от пакистанското разузнаване, информира Off News.Според служителите, пожелали анонимност, сградата вероятно е била използвана от мрежата на Хакани. Тази екстремистка група до неотдавна действала главно в Данде Дарпа Хал, близо до Мираншах - главния град на племенния район Северен Вазиристан, но се изтеглила от там след операция на пакистанските сили в отговор на нападение на екстремистите срещу военно училище в Пешавар, в което бяха убити над 150 души.Представител на властите, който също пожелал анонимност, казал, че снощният ракетен удар бил нанесен много близо до неохраняваната граница с Афганистан, в планински терен. Той добавил, че все още не е ясно дали атакуваната сграда е била на пакистанска територия.Според Пакистан американските нападения с безпилотни самолети нарушават суверенитет му. Вашингтон обвинява Пакистан, че дава убежище на екстремистите, но Пакистан отрича, отбелязва АП.Външният министър Хаваджа Мухамад Асиф каза по телевизията, че в момент, когато са започнали нови преговори за мир, САЩ не бива да извършват никакви нападения с дронове нито в Афганистан, нито в Пакистан.Преговори за мир и стабилност в Афганистан започнаха вчера в Оман между представители на Афганистан, Китай, Пакистан и Съединените щати. Те ще се опитат да съживят мините преговори с афганистанските талибани, съобщиха на Ройтерс служители в пакистанското външно министерство.", "date": "2017.10.17", "title": "Американски дрон изби 20 екстремисти в Пакистан"}
{"url": "http://www.novinite.bg/articles/151380/Falshivite-novini-oshte-nishto-ne-ste-videli", "text": "Само от началото на този век досега, технологичният напредък в редица сфери на живота е толкова голям, колкото не е бил през целия XX век. Една от най-важните сфери за развитието на човечеството е достъпът до информация. Точно в тази сфера обаче опасенията какво ни чака и то в съвсем обозримо бъдеще са много сериозни. В следващите редове ще се запознаете с едно бъдеще, от което наистина ще ви настръхнат косите - бъдеще на информация, подчинено на технологии, управлявани от недобронамерени хора. Много се вълнувам, но повече за бъдещето на журналистиката, отколкото за ядрения арсенал на Северна Корея. Така преподавателката Ейми Уеб започна своя скорошна презентация по време на годишната конференция на Online News Association. И продължи -тази година настъпи ерата на технологиите, изкуствения интелект, който ще бъде фундаментално ще трансформира журналистиката и ще даде пълен контрол над разпространението на информацията за няколко американски и китайски уеб гиганти. Но медийните собственици и журналистите не виждат по-далеч от носа си, говорят за бъдещето, но нищо не правят, залепени за настоящето. А все пак те са отговорни за бъдещето на журналистиката. Във време, когато информационният цикъл никога не е бил толкова динамичен, а недоверието към медиите толкова голямо, 69% от редакциите не са проучили как новите тенденции ще повлияят на новините след 5-10 години. Това сочат резултатите от проучване на Ipsos, предоствено от Уеб. 2018 година ще стане началото на края на господството на смартфоните, които след 10 години ще ни поставят в изчислителна среда, където решенията на машините ще са много по-бързи, в сравнение с тези на хората, където интерфейсите ще са глас, където съдържанието ще е децентрализирано с множество хибридни реалности, нови начини за търсене и компютри. \"Журналистите трябва да разберат какво означава изкуствен интелект и потенциалното му влияние върху бъдещето на информацията. Важно е и собствениците на медии да направят това\", казва Уеб. Експертът от Института Future Today вижда няколко тенденции във взаимодействието осигуряване - получаване на информация, които се обхващат от три основни групи технологии. Ейми Уеб показа възможните варианти на медийното бъдеще след само 10 години - през 2027 година, които са доста тревожни и обясни защо журналистите и медиите трябва да се замислят над това. Визуалната информация Развитието на изкуствения интелект се състои в непрекъснатото (само)усъвършенстване на машините. Например - стетоскопски анализ на храната ни, чрез ноутбука ни, който отдавна не е смахната фантазия на учените. През следващите десет години хиляди кубически спътници (CubeSats) ще бъдат пуснати в експлоатация и ще заснемат всеки сантиметър от всички кътчета на Земята в реално време. Те ще бъдат много по-евтини от сегашните комически апарати. Както на небето, така и на Земята журналистите ще имат изключително мощни инструменти, с които професионалистите ще боравят. Но те може да се окажат и в ръцете на \"силните на деня\". Такъв е китайският стартап Megvil Inc и програмното му приложение Face ++. Този инструмент позволява да се детайлизират силуети и лица. С негова помощ ще може да се откриват чертите на дадено лице и да се определи кой е човекът. Face ++ знае как да го направи. Той се използва в Китай и 800 млн. китайци го прилагат с помощта на стотици приложения. И това не е фантастика, а реалност. Дори сексуалността ни ще бъде разпознавана от изкуствения интелект, предупреждава Ейми Уеб. Друга област е т. нар. разширена реалност. Сега тя е навсякъде. Giggles хиперминимизираните камери, управлявани от всички видове звукова комуникация на върха на пръстите ти, всички тези устройства с разширена реалност всеки момент ще разгадаят всичко от ежедневието ни. Визуалната информация няма да спре да се развива и да става все по-съвършена. Тя ще ни възприема като грешки. Ето защо е страшно и трябва да се стреснем. Много е важно да се осъзнае случващото се, тъй като според Уеб в това отношение предстоят три сценария, които ще се реализират до 2027 година. Оптимичистен - визуалните изчисления ще се превърнат в мощен инструмент за отчетност. Те ще се превърнат в платформа за разпространение. Медиите ще разработят бизнес модел, способен да поддържа тази техника за получаването на информация. Пристрастията няма да присъстват в кодовете. Всичко, което виждаме, ще може да бъде намерено. Ще разбираме по-добре света и ще вземаме най-добрите решения. Прагматичен - медиите не успяват да разработят бизнес модел. Разпространението става все по-разхвърляно и не е достъпно за тези, които боравят с информацията. Някои медии дори ще трябва да сменят дейността си. Започват да преобладават частичните когнитивни практики. Появата на цифровата дискриминация се потвърждава и разраства. Уеб гигантите обещават да подобрят алгоритмите, но реализират само малко промени. Катастрофален сценарий - медиите няма да може да се справят с визуалните изчисления. Те ще загубят рекламодателите си и ще трябва да делят визуалния пазар с други платформи. Ще се случи масово прегрупиране и масова безработица сред журналистите. Цифровите графити ще са навсякъде. Фалшивите новини ще са все по-трудно разпознаваеми. Машините, подхранвани от ужасяващите стереотипи, ще взимат решения, които ще влияят пряко на живота ни. Според Уеб оптимистичният вариант няма шанс да се случи, тя дава 70% вероятност на прагматичния и 30% за катастрофалния.", "date": "2017.10.17", "title": "Фалшивите новини - още нищо не сте видели!"}
{"url": "http://www.novinite.bg/articles/151397/Gradskiyat-transport-v-Burgas-poskapva", "text": "Градският транспорт на Бургас може да поскъпне с 30%, ако общинският съвет одобри предложението на превозвача - общинското дружество \"Бургасбус\". Управителят му Петко Драгнев предлага цената да нарасне от 1 лв на 1.30 лв., а глобата за нередовен пътник да се повиши двойно от 10 на 20 лв.Да не избягат шофьоритеВ докладната си до общинския съвет шефът на компанията напомня, че цената на билета за градски транспорт не е променяна от 2010 г., докато разходите са нараснали значително. Той се аргументира с увеличението на минималната работна заплата, което автоматично увеличава разходите за заплати на дружеството, без това да се компенсира с външни приходи. Освен това в законодателството са увеличени изискванията персонално към водачите в обществения превоз на пътници. Заедно с това пазарът на Европейския съюз бил отворен и няма пречки български водачи да работят в други европейски държави при по-добро заплащане, което от своя страна води до недостиг на квалифицирани кадри в сектора, пише управителят на дружеството.Той изтъква, че в годините държавата субсидира пътуванията на някои групи граждани само частично, а не изцяло, намаляват субсидиите и за губещите линии. Освен това компанията е инвестирала в подобряване на качеството на услугата, в резултат на което разходите за километър пробег са се увеличили. Пред БНТ Драгнев посочи още, че най-необходимите части, които гарантират качеството и сигурността на пътуването, са поскъпнали с 57%, а само включването на климатици в автобусите води до разход от 35 хил. лв. на месец.Предстои предложението да бъде разгледано от общинските комисии.Подобренията - с евросредстваПодобренията в градския транспорт на Бургас са видими и те станаха факт до голяма степен благодарение на европейските средства по проекта за интегриран градски транспорт на града, който общината успя да приключи навреме и успешно. Бургас бе първият град у нас, който още през 2014 г. изцяло обнови автобусния и тролейбусния си парк. Бе въведена и система на бърз автобусен транспорт и светофарна система с приоритет за автобуси, нова е-тикет система, изградени бяха и нова пешеходна и автобусна инфраструктура, велоалеи и т.н.Стойността на целия проект бе над 130 млн. лв., като общината осигури 20 млн. лв., които получи със заем от ЕБВР.", "date": "2017.10.17", "title": "Градският транспорт в Бургас поскъпва"}
{"url": "http://www.novinite.bg/articles/151383/Na-Zemyata-ostava-malko-do-svrahzatoplyane", "text": "За рязко покачване на температурите в миналото е било нужно едва 2,5 пъти повече въглероден газ, отколкото е сегашното му количество в атмосферата, съобщи Лайф.Американски учени установиха, че голямо затопляне преди 52-56 милиона години е настъпило при концентрация на въглеродния газ от 1000 частици на милион, а не от 2000 частици на милион, както се смяташе по-рано. Това означава, че нашата планета е по-чувствителна към увеличените концентрации въглероден диоксид, отколкото се предполагаше досега.За да се разбере какво е било нивото на въглеродния газ в миналото, обикновено се взимат проби от антарктическия лед, в който се съхраняват мехурчета въздух от древността. Преди 30 милиона години обаче климатът бил по-топъл и нямало многогодишен лед в Антарктида. Затова е трудно да се измери концентрацията на въглеродния диоксид в по-ранни епохи.За целта учените сега сравнили съотношението между изотопите въглерод 12 и въглерод 13 в седименти на морското дъно. Резултатите показали, че преди 52-56 милиона години около половината от въглеродния газ в атмосферата произхождал от топящ се лед. Нивото на въглеродния газ в атмосферата се повишило до 1000 частици на милион. Това повишаване предизвикало затопляне и топене на многогодишния лед. Следователно за повишаването на средногодишните температури на Земята с 3-8 градуса Целзий били нужни едва 1000 частици на милион, а не 2000 частици на милион, както се смяташе по-рано.Сега концентрацията на въглеродния диоксид в земната атмосфера е 416 частици на милион и ежегодно нараства с две частици на милион. Казано с други думи, нашата планета е близо до по-голямо затопляне, отколкото се предполагаше досега.В изследването все пак има някои слабости. Преди 52-56 милиона години океаните и тундрите на Земята не били покрити с лед - климатът бил по-топъл дори в промеждутъците между особено топли периоди. Затова не е ясно къде е можело да има многогодишен лед, при чието топене би се отделил въглероден газ.  ", "date": "2017.10.17", "title": "На Земята остава малко до свръхзатопляне"}
{"url": "http://www.novinite.bg/articles/151372/Opasna-veloaleyata-po-ul-Georgi-S-Rakovski-v-Sofiya", "text": "Нова велоалея предизвика бурни реакции от страна на шофьори и велосипедисти. Наши зрители подадоха сигнал, че така съществуващата регулация на движението по ул. \"Г.С. Раковски\" създава предпоставки за катастрофи. Петя Донева от \"Велоеволюция\" каза, че велосипедната лента е прилична, но има опасен участък на един от завоите, инфромира БНТ.\r\nОсновните недоволства са сред шофьорите, според които пътното платно е твърде стеснено след полагането на та.Димитър Петров от Столичната община каза, че винаги има лек конфликт между велосипедисти и шофьори. Навсякъде където геометрията го позволява, се стремим да изграждаме велоалеи.\r\n", "date": "2017.10.17", "title": "Опасна велоалеята по ул. \"Георги С. Раковски\" в София"}
{"url": "http://www.novinite.bg/articles/151394/Jilishtata-v-Sofiya-poskapvat", "text": "Жилищата в София поскъпват - цените на новото строителство през първото тримесечие на 2016 г. са с 4.5% по-високи, отколкото преди година, а на старото - с 2-3%, сочи анализ на компанията АДРЕС.\"Ако преди време хубав имот на добра цена се продаваше мигновено, почти без значение къде се намира, то днес купувачите са изключително взискателни и към околната среда\", казва Георги Павлов, изпълнителен директор на АДРЕС. По-думите му спрямо година по-рано сега купувачите са по-спокойни и уверени, че ще могат да изплащат дългосрочните кредити за покупта на имот.", "date": "2017.10.17", "title": "Жилищата в София поскъпват"}
{"url": "http://www.novinite.bg/articles/151370/Deputatite-s-izvanredno-zasedanie-dnes", "text": "По-голям контрол върху частните съдебни изпълнители предвиждат промените в Гражданско - процесуалния кодекс, който депутатите ще гледат на второ четене днес. Извънредното заседание на парламента започва в 14 часа, информира БНТ.\r\nПромените минаха през пленарна зала през юли.Тогава народните представители ги приеха с единодушие. Текстовете предвиждат по-голяма защита на длъжниците в изпълнителното производство, в което участват частни съдебни изпълнители, банки и монополи.\r\nЧаст от промените предвиждат възможност длъжникът да спира изпълнението. Изключва се възможността банките да се снабдяват привилегировано със заповед за незабавно изпълнение. Дава се възможност за обжалване на оценката на вещта при публична продан. Предлага се и сборът на таксите по изпълнението да не надвишава размера на задължението. И още - предоставя се възможност на длъжника доброволно да се издължи, като се намали размера на първоначалната доброволна вноска от 30 на 20 процента от задължението.\r\n ", "date": "2017.10.17", "title": "Депутатите с извънредно заседание днес"}
{"url": "http://www.novinite.bg/articles/151361/Stava-yasno-koj-shte-zameni-shefa-na-direkciya-Zemedelie-v-Sofiya-oblast", "text": "Кой ще замени уволнения шеф на дирекция \"Земеделие в София-област\". Това трябва да стане ясно днес, информира НОВА.След разкритията на Марин Николов за шуробаджанащина при раздаването на земеделски евро субсидии, Христина Стойкова беше уволнена.Разследването на Марин Николов показа, че тя е направила възможно построяването с европари на три големи къщи за гости от фирма на майка й и баща й. Показахме ви и как дъщерята на директорката години наред взима субсидии за пасища, без да гледа животни.  ", "date": "2017.10.17", "title": "Става ясно кой ще замени шефа на дирекция \"Земеделие в София-област''"}
{"url": "http://www.novinite.bg/articles/151357/Konsultativniyat-savet-e-pri-prezidenta-za-vtori-pat", "text": "Втори дубъл на Консултативния съвет при президента. След като срещата миналата седмица не се осъществи, днес следва втори опит за обсъждане на вариантите за нов антикорупционен орган, информира НОВА.Очаква се в Съвета да се включат премиерът Бойко Борисов, председателят на Народното събрание, представители на всички парламентарни партии, министри и шефове на служби.Припомняме, че ГЕРБ и БСП влязоха в спор кой ще избира шеф на бъдещия антикорупционен орган. Според управляващите, това трябва да е парламентът, а според Левицата - президентът ", "date": "2017.10.17", "title": "Консултативният съвет е при президента за втори път"}
{"url": "http://www.novinite.bg/articles/151363/Razdelya-li-se-BSP", "text": "Конфликт в БСП. Георги Гергов с остро писмо срещу Корнелия Нинова. Лидерът на БСП-Пловдив твърди, че със свое интервю за националното радио Нинова тенденциозно е разделила в две групи членовете на националния съвет на партията. И е очертала три теми, по които имало различия в БСП. Една от тях - отношението с управляващите и идеите за сближаване с ГЕРБ.\"Никакъв спор за колаборация с ГЕРБ не е имало. Казаното не отговаря на истината, за да не употребя  израза „откровена лъжа\". Уверен съм, че падението на Корнелия Нинова не е падение на партията. А Корнелия не е партията\", категоричен е Гергов.В интервюто си самата Нинова обясни, че на пленума е имало въпрос за евентуално събиране с ГЕРБ - нещо, което според нея би било вредно не само за БСП, но и за държавата.„Очевидно е, че има проблем в БСП. Има напрежение в Националния съвет на партията и то е в няколко посоки – по отношение на политиката, която трябва да се води, както и заради скорошните промени в ръководството на партията”, коментира Валери Жаблянов, депутат от БСП.По думите му емоциите в БСП са твърде много в момента.„Трябва да се търси път към диалога и в Националния съвет, и в самата партия, защото проблемите в момента пред България са огромни и БСП не може да си позволи такова разхищение на време и на енергия”, категоричен бе той. ", "date": "2017.10.17", "title": "Разделя ли се БСП?"}
