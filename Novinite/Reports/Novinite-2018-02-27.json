{"url": "http://www.novinite.bg/articles/157086/Krizisen-shtab-za-bedstvashtite-balgari-v-Rumaniya", "text": "Във връзка с постъпилата информация за блокирани български граждани на летището в румънския град Тимишоара, по разпореждане на заместник министър-председателя и министър на външните работи Екатерина Захариева, в посолството на Република България в Румъния е сформиран кризисен щаб, който да съдейства на нашите сънародници, изпаднали в затруднение. Напомняме, че десетки български граждани бяха блокирани на летището в Тимишоара, след като самолет на нискотарифния авиопревозвач \"Райън еър\" е бил отклонен от маршрута Лондон-Пловдив към летището на румънския град вчера вечерта. След подаден сигнал, българското посолство в Букурещ е влязло в контакт с летищните власти, както и с представители на авиокомпанията. Посолството е съдействало за осигуряване на алтернативен транспорт на българските граждани до България. Около 60 наши сънародници са се възползвали от възможността да бъдат превозени с двата осигурени автобуса. Останалите българи са предпочели да останат на летището, като до момента два пъти са им осигурени ваучери за храна. По информация на летищните власти, 23-ма души - майки с деца, са били настанени в хотел. Почетният консул на Република България в Тимишоара е поел ангажимент да посети сънародниците ни на летището и да окаже съдействие. Продължават опитите на българския консул в Букурещ Мирчо Иванов да осъществи контакт с представители на авиокомпанията, която следва да предостави информация как ще бъдат транспортирани до България останалите на летището в Тимишоара български граждани. Българското посолство в Букурещ следи развитието на ситуацията, остава на разположение и е в постоянен контакт с намиращите се на летището наши сънародници, както и с летищните служби. Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Букурещ: +40 21 230 21 50 и +40 21 230 21 59.", "date": "2018.02.27", "title": "Кризисен щаб за бедстващите българи в Румъния"}
{"url": "http://www.novinite.bg/articles/157080/Doncheva-Ako-sprat-sdelkata-za-ChEZ-shte-ima-skandal-mejdu-Borisov-Peevski-i-Dogan", "text": "Сделката за продажбата на ЧЕЗ е договаряна на много високо ниво и трудно юридически може да бъде спряна. Ако все пак се случи, това ще предизвика скандал между Делян Пеевски, Бойко Борисов и Ахмед Доган.Това заяви лидерът на Движение 21 Татяна Дончева по България он ер. По думите й тази сделка е сключена със съгласието на Бойко Борисов.  Сделката с продажбата на ЧЕЗ, от която зависи енергийното бъдеще на близо 3 млн. души в Западна България, продължава да увлича целия държавен ресурс - политически, икономически, и обществен. Тя е едно голямо безобразие, извършено от хора, които овладяха държавата в много голяма степен. Обществото все още няма представа в каква степен е сложена ръка върху някои процеси. Тези хора не считат за нужно да се съобразяват с общественото мнение\", категорична бе Дончева Лидерът на \"Движение 21\" е на мнение, че няма как Гинка от Пазарджик или Стамболийски да притежава едно такова огромно дружество като ЧЕЗ. \"След 10 ноември в България имаше режим на тока. Назначаването на невежи хора в управлението на толкова важни за обществото и националната сигурност компании винаги е свързано с проблеми в бъдеще, подчерта Дончева.", "date": "2018.02.27", "title": "Дончева: Ако спрат сделката за ЧЕЗ, ще има скандал между Борисов, Пеевски и Доган"}
{"url": "http://www.novinite.bg/articles/157092/Radev-za-ChEZ-Pravya-sreshti-s-otgovornite-institucii-koito-imat-otnoshenie-po-vaprosa", "text": "„По закон ЧЕЗ е част от националната инфраструктура с пряко отношение към въпросите на националната сигурност. Затова всякакъв въпрос, че това е банална сделка на едно търговско дружество е нещо, с което ни заблуждават”, заяви президентът Румен Радев.„С оставка на министъра на енергетиката не приключва случаят, а генерира въпроси. Явно става въпрос за схема за скрито придобиване на дружеството. Въпросът е кой и защо крие своите намерения”, добави Радев.„Без ресурси някой получава огромна банкова гаранция. Това са много въпроси. Има ли политическа гаранция също така? Всички чакаме отговори”, подчерта президентът, цитиран от БГНЕС.„Правя срещи с отговорните институции, които имат отношение по въпроса, но по закон те имат отношение постфактум, предстои ми среща и с шефа на Комисията за финансов надзор”, уточни Радев.„Големият проблем е защо не са извършени проверки предварително, като от месец се знаят потенциалните бъдещи собственици. На практика вече е сключена сделката. Има институции, които по закон отговарят за националната сигурност. Защо Министерството на енергетиката и ДАНС не са извършили по-рано проверки? Въпросът е дали това е непрофесионализъм, некомпетенция или не са се намесили по други причини”, попита Румен Радев.", "date": "2018.02.27", "title": "Радев за ЧЕЗ: Правя срещи с отговорните институции, които имат отношение по въпроса"}
{"url": "http://www.novinite.bg/articles/157100/DPS-obsajda-prodajbata-na-ChEZ", "text": "ДПС обсъжда продажбата на ЧЕЗ. Заседанието на парламентарната група и Централното оперативно бюро се провежда при почетния председател на партията Ахмед Доган в столичния кв. \"Бояна\".\"Мисля, че българските служби и държавни институции дължат обяснение и малко повечко информация. Не мисля, че точно този избран участник е стратегически инвеститор в държавата. За това трябва да се проследят средствата, ще излезем с изявление по случая\", коментира Хамид Хамид. И допълни: \"Предстоят становища и на регулаторните органи по казуса. Очакваме да научим малко повечко информация. Нямаме информация\".\"Не познавам Гинка Върбакова никак. Нито като сериозен, нито като несериозен играч\", категоричен беше Рамадан Аталай. ", "date": "2018.02.27", "title": "ДПС обсъжда продажбата на ЧЕЗ"}
{"url": "http://www.novinite.bg/articles/157104/Proveryavat-ViK-saorajeniyata-vav-vrazka-s-uslojnena-meteorologichna-obstanovka", "text": "Във връзка с обилните снеговалежи, последвалата усложнена метеорологична обстановка от 26 февруари 2018 г., прекъсване на електрозахранването и обледяване на елекропроводите, захранващи водоснабдителните обекти, е възможно нарушаване на водоснабдяването в отделни населени места. По разпореждане на министъра на регионалното развитие и благоустройството Николай Нанков от вчера се извършват огледи на водоснабдителните мрежи и съоръжения за констатиране на проблеми. Това съобщиха от пресцентъра на Министерство на регионалното развитие и благоустройството. Към момента нарушено водоснабдяване има в населени места в областите Видин, Добрич, Силистра, Смолян, Стара Загора, Хасково и Шумен. Работи се по възстановяване на електрозахранванията. Водоснабдяването ще бъде възстановено при отстраняване на авариите. При нарушаване на водоподаването на населените места, потребителите могат да получат допълнителна информация на електронните страници или на дежурните телефони на ВиК операторите. Съгласно подадената информация от ВиК операторите към принципал Министерството на регионалното развитие и благоустройството, стопанисващи водоснабдителните язовири, всички съоръжения са в нормално експлоатационно състояние. Няма нарушения в подаваните водни количества за населените места. По разпореждане на министър Нанков нивото на тези язовири се наблюдава с оглед предстоящото снеготопене. ", "date": "2018.02.27", "title": "Проверяват ВиК съоръженията във връзка с усложнена метеорологична обстановка"}
{"url": "http://www.novinite.bg/articles/157056/Bez-zoni-za-plateno-parkirane-v-Sofiya-i-dnes", "text": "Усложнение остава обстановката в столицата поради снега и студа. Кметът на София Йорданка Фандъкова съобщи, че и днес зоните за платено паркиране няма да работят заради невъзможността да се почистят всички паркоместа. Очакват се и закъснения при движението на градския транспорт. Хората, които ще излизат с автомобилите си, да се съобразят с пътната обстановка, призова тя.Почистват се спирки, продължава почистването на подлези, почиват се и тротоари. \"Не се очаква да вали сняг през деня, но ще продължи тази усложнена обстановка. Довечера отново се очаква да вали\", напомни градоначалникът. И днес зоните за платено паркиране няма да работят заради невъзможността да се почистят всички паркоместа, каза още Фандъкова.И вчера се е работело по почистването на основни улици в кварталите, така ще бъде и днес, категорична е Фандъкова. \"Знаете, че не е възможно навсякъде да бъде почистено\", каза кметът. Тя подчерта, че докато вали сняг, приоритет са улиците, по които се движи градският транспорт. С увеличаване на трафика в столицата се очакват и закъснения. Важното е, че навсякъде градският транспорт се движи, подчерта Фандъкова. ", "date": "2018.02.27", "title": "Без зони за платено паркиране в София и днес"}
{"url": "http://www.novinite.bg/articles/157061/Otvoren-e-granichniyat-punkt-Kulata-Promahon", "text": "Отворен е граничният пункт \"Кулата - Промахон\". Вчера той остана повече от 8 часа затворен заради гръцките власти и тежката ситуация в южната ни съседка. В момента обаче свободно преминават и тежкотоварните автомобили над 12 тона и леките коли, като се пропускат и в двете посоки. Ситуацията започва да се нормализира макар и бавно в Благоевградска област. В община Петрич днес е обявен неучебен ден заради зимната обстановка и ниските температури.", "date": "2018.02.27", "title": "Отворен е граничният пункт \"Кулата - Промахон\""}
{"url": "http://www.novinite.bg/articles/157066/Bez-voda-na-dve-mesta-v-stolicata", "text": "\"Софийска вода\" временно ще прекъсне водоснабдяването в столицата днес, съобщиха от дружеството. Във връзка с подмяна на спирателен кран на ул. „Росен“, местност „Гърдова глава“ , се налага спиране на водоподаването от 10:00 до 20:00 часа в района на ул. „Росен“, ул. „Ботко войвода“, ул. „Студен кладенец“ от ул. „Ботко войвода“ до ул. „Клек“, ул. „Панчарица“, ул. „Бойна слава“, ул. „Клек“ , ул. „Юри Буков“, ул. „Манол Тодоров“, ул. „Булаир“. Изпълнение на инвестиционен проект за реконструкция на уличен водопровод на ул. „Земляне“ в кв. „Овча купел“ налага спиране на водоподаването от 9:00 до 21:00 часа на ул. „Орчо войвода“ от ул. „Босилек“ до ул. „Земляне“, ул. „Росна“ от ул. „Земляне“ до ул. „Росна“ №21А. След възстановяване на водоснабдяването е възможно временно повишаване мътността на водата.След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.02.27", "title": "Без вода на две места в столицата"}
{"url": "http://www.novinite.bg/articles/157077/Bivsh-shef-na-ChEZ-Kompaniyata-si-tragva-ot-Balgariya-zaradi-loshata-sreda-za-biznes", "text": "Големите играчи нямаха апетит да инвестират в България, енергийният сектор е в трудна ситуация.Това обяви Петр Баран, бивш оперативен директор на ЧЕЗ в България (2011 – 2015 г.) по повод продажбата на акциите на чешката компания у нас по бТВ. ЧЕЗ е решила да продаде бизнеса си в България още през 2016 г. заради лошата среда за правене на бизнес, стана ясно от думите му. Токът е скъп, много хора се топлят на ток и не са доволни от своите сметки, а партиите използват ситуацията, обобщи Баран.Според него няма нищо притеснително във факта, че Гинка Върбакова, собственик на непознатата доскоро фирма „Инерком България”, купува акциите на ЧЕЗ. Баран е убеден, че в Прага добре са проверили фирмата и дали всичко е прозрачно. Предполагам, че колегите от ЧЕЗ са си свършили работа, допълни той. По думите му всеки, който е следил информацията по сделката, е можел да види всички кандидат-купувачи от 2016 г. насам.Петр Баран смята, че сделката между ЧЕЗ в Прага и Гинка Върбакова ще се реализира. Няма институция в страната, която да спре сделката. Провал би могло да има, ако компанията купувач не намери нужното финансиране или продавачът реши да се откаже по някаква причина, обясни Баран. ", "date": "2018.02.27", "title": "Бивш шеф на ЧЕЗ: Компанията си тръгва от България заради лошата среда за бизнес"}
{"url": "http://www.novinite.bg/articles/157096/Spipaha-obshto-3000-kasa-cigari-bez-akcizen-banderol", "text": "Задържани са извършителите на три икономически престъпления. Това съобщиха от пресцентъра на МВР. Около 16 часа вчера, при провеждането на полицейска операция за противодействие на незаконната търговия с акцизни стоки, служители на Районно управление на МВР-Годеч извършили проверка на микробус „Форд Транзит“, управляван от криминално проявен местен жител. Между задните седалки на автомобила полицаите открили общо 3000 къса цигари без акцизен бандерол. На местопроизшествието е извършен оглед, а акцизните тютюневи изделия са иззети по надлежния ред. Водачът е задържан с полицейска заповед за срок до 24 часа. По случая е образувано досъдебно производство. При идентична полицейска акция на елинпелинските полицаи, от къщата на 64- годишен мъж в с. Нови хан, са иззети 16 найлонови плика, съдържащи общо 8 кг нарязан тютюн без бандерол. Собственикът на имота е задържан за извършено престъпление по чл. 234, ал.1 от НК. Образувано е досъдебно производство.", "date": "2018.02.27", "title": "Спипаха общо 3000 къса цигари без акцизен бандерол"}
{"url": "http://www.novinite.bg/articles/157097/Obviniha-za-smartta-na-biznesmena-Ivan-Hristov-negoviya-sin", "text": "Окръжната прокуратура в Ловеч е привлякла като обвиняем за смъртта на бизнесмена Иван Христов неговия син, съобщи говорителят й Кирил Петров. По думите му, 23-годишния Виктор Иванов е обвинен, че умишлено е умъртвил баща си с ловна пушка. Иванов е задържан за срок от 72 часа, но от прокуратурата ще внесат искане за постоянна мярка за задържане.Иван Христов беше намерен мъртъв, с прострелна рана в главата в неделя вечерта. Той е намерен убит в дома си в село Добревци, община Ябланица от брат му, който е подал сигнал за престъплението.Христов е сред най-големите производители на халва и локум в страната.", "date": "2018.02.27", "title": "Обвиниха за смъртта на бизнесмена Иван Христов неговия син"}
{"url": "http://www.novinite.bg/articles/157099/MVR-shte-preduprejdava-za-telefonni-izmami-chrez-smetkite-za-tok", "text": "Предупреждават за телефонни измами чрез сметките за ток. Това е новата идея на МВР в борбата срещу ало-измамниците. Целта е на бележките да има изписан надпис, който да напомня на потребителите да не се доверяват, ако някой поиска пари по телефона. Около 5 милиона лева са отнети от българските граждани чрез телефонни измами, показват данните на МВР. Този вид престъпност е намалял с 8 процента, а разкриваемостта се е повишила с 15 процента, заяви вътрешният министър Валентин Радев.Валентин Радев, министър на вътрешните работи: В Бургас и Велико Търново областните дирекции сами си печатат бланки, ние просто ги взимаме като идеи. Показваме и на другите колеги и те да го правят. Апелирам към по-младите, които да убедят родителите, дядовците си, бабите си, да не дават такива пари. Последните измами пак са заради помощ на МВР. Това означава, че има доверие. В министерството е имало доверие преди и сега и вярват, че като дадат помагат и на себе си.", "date": "2018.02.27", "title": "МВР ще предупреждава за телефонни измами чрез сметките за ток"}
{"url": "http://www.novinite.bg/articles/157060/Chetvarti-opit-da-bade-daden-hod-na-megadeloto-KTB", "text": "Пореден четвърти опит да бъде даден ход на мегаделото КТБ.На 14-ти февруари то беше отложено за трети път. Причината е неявяване заради заболяване на един от подсъдимите за източването на Корпоративна търговска банка. Бившият изпълнителен директор Георги Христов бил с хронично бъбречно заболяване. Затова съдът назначи съдебно-медицинска експертиза.Основният обвиняем Цветан Василев все още е в Сърбия, но от края на януари се смята за редовно призован, с връчени призовка и материали по делото.Адвокатите на 18-те подсъдими днес се готвят да искат прекратяване на делото за присвояването на близо 3 милиарда лева от затворената през юли 2014 година банка.  ", "date": "2018.02.27", "title": "Четвърти опит да бъде даден ход на мегаделото КТБ"}
{"url": "http://www.novinite.bg/articles/157093/Vlak-pregazi-maj-v-Montana", "text": "Влак, пътуващ от Монтана за Бойчиновци, е прегазил 63-годишният С.В. от Монтана в 6,20 часа тази сутрин, съобщиха от Областната дирекция на МВР в Монтана. Фаталният инцидент е станал в промишлената зона на Монтана, от където влакът преминавал на път за Бойчиновци. Мъжът е загинал на място и се е наложило намеса на спасители от пожарната в Монтана, за да бъде изваден трупът. Машинистът е видял пресичащия линията човек, подал е звуков сигнал, но не е успял да спре. Предполага се, че С.В. също е видял влака, но се е подхлъзнал по снега и е паднал върху релсите.", "date": "2018.02.27", "title": "Влак прегази мъж в Монтана"}
{"url": "http://www.novinite.bg/articles/157065/Siderov-Delyan-Dobrev-e-nezakonen-deputat-da-napusne-NS", "text": "Делян Добрев стои в парламента като незаконен депутат. Той е най-уникалният случай в българския парламентаризъм – депутат в оставка. Подаде си оставката, Конституционният съд ясно каза, че тя трябва да бъде приета, след което се вкопчи в парламента. Това заяви лидерът на „Атака” Волен Сидеров по Нова тв по повод интервю на Делян Добрев, в което той допусна, че  „хипотетично „Атака” може да бъде заместена от ВОЛЯ”.Като какъв се изказва? Ако е от името на ГЕРБ, ръководството на ГЕРБ да потвърди неговите думи. Ако се изказва самостоятелно, то тогава трябва да напусне парламента, той няма право да се изказва за сключено коалиционно споразумение. А той размества партии. Не знам какво го движи този млад човек. Ръководството на ГЕРБ трябва да вземе отношение, категоричен бе Сидеров. Вчера Атака поиска оставката на Добрев като шеф на енергийната комисия в НС. ", "date": "2018.02.27", "title": "Сидеров: Делян Добрев е незаконен депутат, да напусне НС"}
{"url": "http://www.novinite.bg/articles/157087/Chetvarti-opit-da-se-dade-hod-na-deloto-KTB", "text": "Спецсъдът прави днес четвърти опит да даде ход на делото КТБ. За източването на банката са подсъдими 18 души.В продължение на два часа съдът слуша противоположните мнения на обвинението и на защитата на 18-те подсъдими дали да се даде ход на разпоредителното заседание.Съдът трябва да взема решение дали Цветан Василев е призован според действащите закони и дали делото може да започне без него. Едва тогава ще каже дали може да даде ход на разпоредителното заседаниеВ Сърбия има дело срещу Цветан Василев за екстрадиция и той не може да напуска страната.", "date": "2018.02.27", "title": "Четвърти опит да се  даде ход на делото КТБ"}
{"url": "http://www.novinite.bg/articles/157059/Strah-ot-krajnodesen-terorizam-vav-Velikobritaniya", "text": "Великобритания е изправена пред сериозна заплаха от крайнодесен тероризъм. Предупреждението идва от Скотланд ярд след анализ на престъпленията в последните години.Само през 2017 г. са били осуетени четири заговора на крайнодесни екстремисти. Според полицията, обществото подценява опасността.Като най-драстични случаи са сочат атаката срещу мюсюлмани, която мъж предприе с микробус пред джамия, след като се радикализирал от крайнодесни публикации в интернет. И убийството на депутатката Джо Кокс в навечерието на референдума за Brexit. Полицаите смятат, че британските крайнодесни групировки вече са по-организирани и търсят връзки с подобни елементи в чужбина.  ", "date": "2018.02.27", "title": "Страх от крайнодесен тероризъм във Великобритания"}
{"url": "http://www.novinite.bg/articles/157095/Tvardishkiyat-prohod-e-otvoren", "text": "Твърдишкият проход е отворен, но с ограничение за движението на товарни автомобили над 10 тона, съобщиха от областната администрация в Сливен. Остават забраните за движение на товарни камиони над 12 тона през Котленския проход, в отсечките Нова Загора-Гурково и село Оризаре-п.в. \"Петолъчката\". Пътищата от републиканската мрежа на територията на Сливенска област са почистени и обработени против заледяване. ", "date": "2018.02.27", "title": "Твърдишкият проход е отворен"}
{"url": "http://www.novinite.bg/articles/157083/Neobichajno-studeno-vreme-i-snyag-v-Neapol", "text": "Необичайно студено време, донесено от сибирски циклон, цари все още на Апенинския полуостров. Тази нощ падна сняг в южния италиански град Неапол, след което бе затворено местното летище, като и всички училища в града. Това съобщи новинарският сайт \"РАИ-нюз 24\", цитиран от ТАСС. Заради обледеняване на пистата и лоша видимост властите на неаполското летище Каподикино спряха временно излитанията и кацанията. Засега не се знае точният брой на закъсняващите полети. Проблеми има и с градският транспорт. Ден преди това снежна покривка се образува на спящия вулкан Везувий край Неапол. Сега сняг затрупа крайбрежните булеварди и градския център. За последен път жителите на южния град край Неаполитанския залив са видели толкова обилен снеговалеж преди повече от половин век - през 1956 г. Студеният циклон, наречен от италианците \"сибирската буря\", все още бушува из централните региони, но се мести в южна посока. Снегът, обилно навалял вчера в Рим, не се топи и днес след мразовитата нощ и поражда проблеми за столичния транспорт. Римското кметство също остави училищата затворени. Запазват се и рекордно ниските температури - до минус 35 градуса в Северна Италия и до минус 15 в централните райони на полуострова. Синоптиците очакват известно затопляне едва след сряда, но вече предупреждават, че ще последва нова вълна от студ и валежи, пише БГНЕС.", "date": "2018.02.27", "title": "Необичайно студено време и сняг в Неапол"}
{"url": "http://www.novinite.bg/articles/157088/Petima-dushi-stanaha-jertva-na-studenoto-vreme-v-Polsha", "text": "Петима души станаха жертва на студеното време в Полша през последните дни.От 1 ноември миналата година досега от измръзване са починали 53 души. По данни на полицията през ноември са загинали двама, през декември – 14, през януари – 12, а през февруари – 25 души.Миналата година полицията съобщи, че през предишния зимен сезон са загинали 28 души, пише БГНЕС.В края на миналата седмица Полша започна период на мразовито време. През последните дни температурите нощем са под минус 20 градуса, а денем не надхвърлят минус 10. Само през последните почивни дни жертва на студа станаха 7 души.Синоптиците прогнозират, че през следващите няколко дни студеното време ще продължи. Във връзка с ниските температури институтът по метеорология и водно стопанство издаде предупреждение за първа степен на опасност за по-голямата част от страната.", "date": "2018.02.27", "title": "Петима души станаха жертва на студеното време в Полша"}
{"url": "http://www.novinite.bg/articles/157090/Cheshkiyat-premier-s-komentar-za-prodajbata-na-ChEZ", "text": "Чешкият премиер в оставка Андрей Бабиш излезе с остра реакция по повод продажбата на ЧЕЗ. Той заяви, че е шокиран от това, което се случва около продажбата на българските активи.Първото си интервю Бабиш даде за вестник, който се смята за проуправленски. Новините на NOVA разполага с целия текст на интервюто.В него той заявява, че въпреки че многократно е сигнализирал за нередности по сделката, министерствата в Чехия са го уверили, че всичко е напълно прозрачно.Затова сега ще поиска официално обяснение от Надзорния съвет на компанията-майка в Чехия, за да може да провери дали наистина има нередности. Той допълва, че оставката на министър Теменужка Петкова в България, вместо да успокои ситуацията, е била тревожен сигнал към Чехия.", "date": "2018.02.27", "title": "Чешкият премиер с коментар за продажбата на ЧЕЗ"}
{"url": "http://www.novinite.bg/articles/157076/Zaharieva-Savetat-na-ES-nyama-da-priema-dnes-reshenie-sreshtu-Polsha", "text": "Вицепремиерът Екатерина Захариева, която председателства днешното заседание на Съвета на ЕС по общи въпроси, съобщи, че министрите няма да приемат решение срещу Полша.Тя уточни, че заместник-председателят на Европейската комисия Франс Тимерманс ще представи предложението на ЕК за задействане на чл. 7 от договора за ЕС срещу Варшава.Захариева добави, че по-късно днес главният преговарящ на ЕС по въпроса с напускането на Великобритания Мишел Барние ще обсъди със Съвета хода на разговорите с Лондон.Вицепремиерът ще запознае колегите си с приоритетите на българското председателство на Съвета на ЕС. Стратегически приоритет за нас е свързаността на Западните Балкани и тяхната европейска перспектива.Според нас сега има възможност регионът да получи политически знак, че мястото на нашите приятели и съседи е в Европа, когато са готови, посочи Захариева.Тя осъди убийството на словашкия журналист Ян Куциак. Надявам се словашките власти да разследват това ужасно убийство възможно най-скоро, добави вицепремиерът. ", "date": "2018.02.27", "title": "Захариева: Съветът на ЕС няма да приема днес решение срещу Полша"}
{"url": "http://www.novinite.bg/articles/157103/Balgari-ostanaha-na-letishteto-v-Parij", "text": "Заради усложнената климатична обстановка в Европа вчера е бил отменен полет на авиокомпания „Уиз еър” от Париж до София, съобщиха от българското посолство в Париж.На летище „Буве” в момента се намират общо около 130 пътници, част от които наши сънародници. Те чакат пренасочване и намиране на други подходящи полети.Българската мисия в Париж е информирана от компанията, че всеки пътник е получил имейл с информация за възможностите за придвижване с други полети на авиокомпанията, като всеки пътник трябва да се свърже лично с представителите на „Уиз еър” и да обявят своя избор на полет.В случай на невъзможност за транспортиране на част от пътниците в рамките на деня, те могат да се настанят в хотела на летището, където ще заплатят нощувката си,  а авиокомпанията след това ще възстанови сумата.", "date": "2018.02.27", "title": "Българи останаха на летището в Париж"}
{"url": "http://www.novinite.bg/articles/157091/Poletite-ot-Sofiya-do-Varna-sa-otmeneni", "text": "Полетите от София до Варна и от Варна за София са отменени заради лошото време, предаде БНР.Отмененият тази сутрин полет от София до Малага ще се изпълни, тъй като е обединен с този до Палма де Майорка. Обстановката на летището в София е спокойна.Между двата терминала има шатъл, който се движи на около 30 минути. Сайтът на летището дава основна информация за полетите и телефони за връзка. Неговата функционалност беше ограничена в понеделник, тъй като беше претоварен от големия интерес на пътуващите, но днес работи нормално. Полетите се изпълняват с малки отклонения в разписанието. Пистите за излитане и кацане, пътеката за рулиране и перонът се почистват от снега. Извършват се антиобледенителни процедури на самолетите.От летището в София призовават гражданите да се съобразят със зимната обстановка и да предвиждат повече време за придвижването си.", "date": "2018.02.27", "title": "Полетите от София до Варна са отменени"}
{"url": "http://www.novinite.bg/articles/157102/Zaev-Chetiri-predlojeniya-za-imeto-na-Makedoniya", "text": "Македонската страна е предложила четири имена, за да се разреши дългогодишният спор с Гърция за името на държавата, съобщи Ройтерс.Пред агенция Ройтерс, премиерът на Македония Зоран Заев изброил четирите варианта за име на страната:Премиерът Заев присъства на среща на Западните Балкани в Лондон, на която е и българският премиер Борисов. Заев отбеляза пред Ройтерс, че „Гърция има предпочитания за името“. Според него, остава въпросът нужна ли е промяна на македонската конституция, за което гръцката страна настоява.", "date": "2018.02.27", "title": "Заев: Четири предложения за името на Македония"}
{"url": "http://www.novinite.bg/articles/157057/Neucheben-den-za-grad-Ruse-i-cyalata-obshtina", "text": "Във връзка с усложнената зимна метеорологична обстановка през нощта, силния снеговалеж и снегонавявания, днес /27 февруари/ се отменят всички учебни занятия на територията на град Русе и цялата община. Информацията беше разпространена тази сутрин от пресцентъра на Община Русе. Засега няма яснота дали зимната ваканция ще е само във вторник.", "date": "2018.02.27", "title": "Неучебен ден за град Русе и цялата община"}
{"url": "http://www.novinite.bg/articles/157058/Devet-ot-deset-obshtini-v-Smolyansko-obyaviha-darvena-vakanciya-ot-dnes", "text": "Девет от десет общини в Смолянско разпускат учениците в дървена ваканция от днес, като изключение прави само община Чепеларе. Причината е в с обилния снеговалеж и лошата метеорологична прогноза за минусови температури. Със заповед на кметовете на общини Смолян, Борино, Мадан, Рудозем, Девин, Доспат и Неделино дните от 27 до 1 март са обявени за неучебни, в района на Баните са два, а в Златоград на този етап училищата и детските градини ще са затворенисамо днес.„В зависимост от метеорологичната обстановка през ден ще бъде преценена необходимостта отудължаване на неучебните дни“, коментира кметът на община Златоград Мирослав Янчев.„През следващите дни се очакват обилни снеговалежи и много ниски температури затова е добре учениците да останат по домовете си. Благодаря на всички учители и директори за бързите и много прецизни мерки по опазването живота и здравето на всички деца“, коментира Мария Семерджиева - началник на Регионалното управление на образованието в Смолян.На територията на община Чепеларе на този етап няма проблеми с предвижването или населени места без ток и вода. Това съобщи кметът на общината Славка Чакърова.„При нас обстановката е нормална, хубава бяла зима. Наложи се да включим допълнителна техника в разчистването на пътните артерии, но няма непроходими пътища или проблеми“, коментира Чакърова.", "date": "2018.02.27", "title": "Девет от десет общини в Смолянско обявиха дървена ваканция от днес"}
{"url": "http://www.novinite.bg/articles/157062/API-Naj-kritichnite-zoni-v-momenta-sa-v-Dobrich-Silistra-i-Ruse", "text": "Най-критичните зони в момента са в Добрич, Силистра и Русе. Това каза на брифинг във връзка с усложнената зимна обстановка инж. Дончо Атанасов, председател на УС на Агенция \"Пътна инфраструктура\". Най-важното нещо и най-главната цел е да няма бедстващи хора. За всеобща радост нямаме бедстващи хора, нямаме пострадали, обяви той.Продължават снеговалежите в почти цялата страна, температурите варират между минус 5 и минус 15 градуса. С денонощните усилия на междуведомствения щаб и пътнопочистващите фирми нещата започват постепенно да се нормализират, коментира Атанасов.", "date": "2018.02.27", "title": "АПИ: Най-критичните зони в момента са в Добрич, Силистра и Русe"}
{"url": "http://www.novinite.bg/articles/157063/Sindikati-V-zatvorite-gradusat-na-naprejenie-raste", "text": "Нов национален протест организира Синдикат на служителите в затворите в България на 10 март. Той ще е под надслов „Европа и за нас“ и ще протече като митинг – шествие, което ще премине от площада пред Министерство на правосъдието през Министерство на финансите до сградата на Министерския съвет. Синдикат „Охрана“ също ще участва с целия си капацитет от възможности в насрочената инициатива. До 10 март пред местата за лишаване от свобода ще има протести още пред затворите в Бобов дол, Ловеч, Стара Загора, Варна и Пазарджик. В Стара Загора поредният протест е на 6 март от 17 часа пред Съдебната палата. От синдикалните организации настояват за повече средства за заплати на служителите на специализираните дирекции подчинени на министъра на правосъдието още в рамките на настоящата година. Въпросът беше обсъден на поредица срещи с ръководството на Министерството на правосъдието но проблемът остава нерешен.До края на седмицата УС на Синдикат на служителите в затворите в България ще отправи искане за информация по въпроса какъв е общият размер на определените разпределените и получените бонуси,  премии или допълнителни възнаграждения изплатени на всеки един от членовете на политическия кабинет в периода 1 януари – 31 декември 2017г.Паралелно с протестите, които ще продължат да се провеждат по места съгласно приет план за действия, ръководството на Синдикат на служителите в затворите в България ще изпрати ново писмо с ясно послание до министър – председателя на Р. България, че пенитенциарната общност няма да търпи безпрецедентната арогантност и скандалното финансиране на сектора за сигурност в нейн ущърб.", "date": "2018.02.27", "title": "Синдикати: В затворите градусът на напрежение расте"}
{"url": "http://www.novinite.bg/articles/157064/120-balgari-bedstvat-na-letishteto-v-Timishoara", "text": "120 наши сънародници не успяха да се приберат от Англия в България заради лошото време.Вместо в Пловдив, снощи самолетът им се приземил в Тимишоара. По думите им, авиокомпанията ги е оставила на произвола на съдбата.От посолството ни в Румъния са запознати със случая. Оттам коменитраха, че на пасажерите е бил предложен наземен транспорт. Близо 50 души са се възползвали от автобусите. ", "date": "2018.02.27", "title": "120 българи бедстват на летището в Тимишоара"}
{"url": "http://www.novinite.bg/articles/157055/Termometarat-zamrazva-na-12-potencialno-opasno-vreme-v-pochti-cyalata-strana", "text": "Снеговалежите постепенно ще спират днес. Ще бъде много студено - температурите ще паднат до минус 12 градуса тази сутрин, показва прогнозата на Националния институт по метеорология и хидрология (НИМХ) при БАН. В почти цялата страна е обявен жълт предупредителен код за потенциално опасно време заради ниските температури. Код не е обявен единствено за област Благоевград.Вятърът малко ще отслабне и ще е умерен до силен, от север-североизток.През деня температурите ще се повишат, но ще останат отрицателни навсякъде - между минус 7° и минус 2°. В югоизточните райони те ще са малко по-високи. През нощта срещу сряда, с преминаването на нов средиземноморски циклон, от югозапад валежите отново ще се активизират.В София максималната температура ще е минус 4 градуса, а минималната - минус 10.В Пловдив и Стара Загора термометрите ще сочат от минус 3 до минус 7.Във Варна ще вали слаб сняг, а градусите ще са между минус 5 и минус 7.Над планините ще е облачно и мъгливо, ще вали слаб сняг. Ще духа силен вятър от южната четвърт. Максималната температура на височина 1200 метра ще е около минус 5°, на 2000 метра – около минус 8°.Над Черноморието ще бъде облачно, с валежи от сняг, които след обяд ще отслабват. Ще духа умерен до силен вятър от север-североизток. Максималните температури ще са минус 2° - минус 5°. Вълнението на морето ще е 4 - 5 бала и ще отслабва.Днес слънцето изгрява в 7:06 часа и залязва в 18:13 часа. Продължителност на деня 11 часа и 7 минути.Утре ще е още по-студено. В София, Велико Търново, Шумен например средната минимална температура ще е минус 14. На 1 март тя ще е с два градуса по-ниска в София - минус 16. Минус 17 ще сочат термометрите в Монтана и Шумен, минус 18 ще е минималната температура във Враца, минус 19 - в Стара Загора.", "date": "2018.02.27", "title": "Термометърът замръзва на -12°, потенциално опасно време в почти цялата страна"}
{"url": "http://www.novinite.bg/articles/157069/27-tejki-katastrofi-sa-stanali-v-stranata", "text": "27 тежки катастрофи са станали в страната през последното денонощие. Информацията е на пресцентъра на МВР. При тях загинали няма. Ранени са 34 души. В София през изминалите 24 часа са станали три тежки и 101 леки ПТП, при които са ранени трима души. ", "date": "2018.02.27", "title": "27 тежки катастрофи са станали в страната"}
{"url": "http://www.novinite.bg/articles/157079/Vleze-v-sila-humanitarnata-pauza-v-Siriya-obyavena-ot-Rusiya", "text": "Хуманитарна „пауза”, обявена от Русия в опит да прекрати кръвопролитието в контролирания от бунтовници сирийски анклав Източна Гута, влезе в сила в 9 ч. тази сутрин.В главния град на Гута – Дума през нощта е имало спорадичен ракетен огън. Дневната „пауза”, която Москва обяви, ще трае до 14 ч.Русия каза, че мярката е предприета, за да се осигури „прозорец” за някои от общо 400 000 сирийци, живеещи в района, които да могат да се евакуират по сигурни коридори.Масираните бомбардировки на сирийския режим и Москва срещу анклава, разположен източно от столицата Дамаск, убиха над 550 цивилни за последните 9 дни, според Сирийската обсерватория за човешки права, базирана във Великобритания. ", "date": "2018.02.27", "title": "Влезе в сила „хуманитарната пауза” в Сирия, обявена от Русия"}
{"url": "http://www.novinite.bg/articles/157070/Otmenyat-poleti-ot-letishte-Sofiya", "text": "Заради лошото време полета от София до Малага в 15 часа са анулирани. Отменени са и всички полети от и до летище Варна. От Летище София съобщават, че пистите се почистват от снега и се обработват против заледяване, предаде БНР. От летището в столицата призовават гражданите да се съобразят със зимната обстановка и да предвидят достатъчно време за предвижване до аеропорта, предаде БНР. ", "date": "2018.02.27", "title": "Отменят полети от летище София"}
{"url": "http://www.novinite.bg/articles/157098/Pravitelstveniyat-samolet-shte-pribere-blokiranite-v-Rumaniya-balgari", "text": "Правителственият самолет ще лети до румънския град Тимишоара, по препоръка на министър-председателя Бойко Борисов, за да прибере блокираните на летището българи.90 души прекараха нощта на летището в румънския град, където бяха пренасочени след затварянето на пловдивската аерогара.Близо 200 българи излитат от Лондон за Пловдив, но се приземяват в Тимишоара снощи заради лошото време. 23-ма души са настанени в хотел, а на останалите авиокомпанията предлага извозване с автобуси. 62-ма се съгласяват и вече са в България, като те ще бъдат превозени до Пловдив. 90 души обаче остават на летището в Тимишоара. Пак по данни на българските власти те не са настанени в хотел, защото е нямало места в близкия град, а самолетната компания продължава да търси вариант за връщането им в родината.До момента „Райнеър” не са публикували становище по случая. Техен представител е в контакт с нашия консул и със сънародниците ни в Румъния. Предоставени са ваучери за храна и напитки, но според пасажерите стойността 5 евро е недостатъчна.Могат обаче да претендират за храна и квартира и за адекватен превоз до България при първа възможност, както и за възстановяване на извънредни разходи, напомнят от асоциация Активни потребители.Досега няма случай на неосребрени разходи, но при прецедент европейският потребителски център ще защити правата на пътниците.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Букурещ: +40 21 230 21 50 и +40 21 230 21 59.", "date": "2018.02.27", "title": "Правителственият самолет ще прибере блокираните в Румъния българи"}
{"url": "http://www.novinite.bg/articles/157071/Predlojenie-Vissheto-obrazovanie-da-bade-bezplatno", "text": "Висшето образование да бъде безплатно, ако завършилите студенти останат да работят у нас. Това предложиха от Асоциацията на индустриалния капитал в България (АИКБ) на среща с министъра на образованието и науката Красимир Вълчев.Според представителите на бизнеса студентите трябва да получават кредити, които те да насочват към университета, където ще учат, и ако след завършване на образованието си работят у нас за определен срок, то те няма да връщат парите.Образователният министър Красимир Вълчев обясни пред \"Монитор\", че предложението е обосновано от гледна точка на разходите за висше образование и връзката с пазара на труда.Той добави, че по въпроса ще има политически разговор. Вълчев допълни още, че подобен модел съществувал във Великобритания и се наричал \"заеми с условни плащания\".Идеята за безвъзмездно кредитиране на студенти е провокирана от липсата на млади специалисти в много области, като медицината.Веднага след завършването си те се насочват към страни от Западна Европа, а държавата инвестира през цялото време на обучението им, т.е. студентите не плащат за обучението си, а след това тези пари отиват като добавена стойност в държавата, в която студентът отива да работи, коментираха от АИКБ.В момента има наредба, в която са разписани правила за осигуряване на безвъзмездни средства за лицата, учили публична администрация, които след това изберат за свое работно място държавна институция.", "date": "2018.02.27", "title": "Предложение: Висшето образование да бъде безплатно"}
{"url": "http://www.novinite.bg/articles/157072/Nad-41-mln-leva-za-centrove-za-psihichno-bolni-i-vazrastni", "text": "Близо 41,4 млн. лв. ще бъдат инвестирани в изграждането на центрове за социални услуги на лица с увреждания и възрастни хора.Средствата са предвидени по процедура „Подкрепа за деинституционализация на социалните услуги за възрастни и хора с увреждания“ по Оперативна програма „Региони в растеж“ 2014-2020, проект на насоки за кандидатстване по която бяха публикувани за обсъждане днес, съобщи МРРБ. Предвижда се процедурата по директно предоставяне на безвъзмездна финансова помощ да стартира през март.С парите в 29 общини - Варна, Велики Преслав, Велико Търново, Враца, Габрово, Горна Оряховица, Димитровград, Дряново, Казанлък, Кърджали, Кюстендил, Ловеч, Малко Търново, Нови пазар, Перник, Пловдив, Русе, Свищов, Своге, Силистра, Сливен, Смолян, София, Струмяни,Тополовград, Търговище, Хасково, Шумен и Ямбол, ще бъдат изградени или ремонтирани, обзаведени и оборудвани 6 дневни центъра за подкрепа на лица с различни форми на деменция и техните семейства.Ще бъдат изградени или ремонтирани и 68 центъра за грижа за хора с увреждания и възрастни хора, които ще бъдат в полза на лица с психични разстройства, лица с умствена изостаналост, лица с различни форми на деменция и възрастни хора в невъзможност за самообслужване. Процесът по деинституционализация ще се изпълнява по интегриран и координиран начин между Оперативна програма „Развитие на човешките ресурси“ 2014-2020 и Оперативна програма „Региони в растеж“ 2014-2020 с цел осигуряване на допълняемост и свързаност на мерките. Меките мерки, свързани с новите услуги в новоизградената социална инфраструктура, ще бъдат финансирани по Оперативна програма „Развитие на човешките ресурси ” 2014-2020.Предложения и коментари по проекта на Насоки за кандидатстване могат да се изпращат в срок до 13.03.2018 г. (включително) по официален път или на електронна поща: oprd@mrrb.government.bg.Проектът на Насоки за кандидатстване е публикуван на интернет страницата на МРРБ, както и на официалната страница на ОПРР 2014-2020 - www.bgregio.eu в подменю \"Актуални процедури\" на меню \"Оперативна програма Региони в растеж 2014-2020\".", "date": "2018.02.27", "title": "Над 41 млн. лева за центрове за психично болни и възрастни"}
{"url": "http://www.novinite.bg/articles/157094/Predlagat-Sobstvenicite-na-pametnici-na-kulturata-da-ne-plashtat-danak", "text": "Столична община обмисля да предложи собствениците на сгради, които са културна ценност, да бъдат освободени от данък сгради, съобщи зам.-кметът на София Тодор Чобанов.В момента се подготвя проектозакон за изменение и допълнение на Закона за културното наследство. „Ще внесем наши предложения директно в Народното събрание в различна насока”, посочи Чобанов.Според зам.-кмета освобождаването на тези собственици от данък сгради ще ги насърчи и мотивира по-добре да опазват сградите културна ценност.Чобанов уточни, че ако влезне в сила това предложение, собственикът ще трябва да прави ежегодна регистрация за това освобождаване.Чобанов е категоричен, че според него е крайно време стимулите за подобни собственици да се подобрят.", "date": "2018.02.27", "title": "Предлагат: Собствениците на паметници на културата да не плащат данък"}
{"url": "http://www.novinite.bg/articles/157074/Obyaveno-e-bedstveno-polojenie-za-chetiri-selishta-v-Silistrenska-oblast", "text": "Обявено е бедствено положение за четири селища на Главинишката община на Силистренска област, тъй като няма достъп до тях, съобщиха от общината.Затворени са пътищата от Силистра за съседните области и междуселски пътища, показва справка от Областното пътно управление в Силистра.От автогарата не са отпътували автобуси. Днес е неучебен ден в седемте общини на областта. ", "date": "2018.02.27", "title": "Обявено е бедствено положение за четири селища в Силистренска област"}
{"url": "http://www.novinite.bg/articles/157075/Zonite-za-parkirane-v-Sofiya-ostavat-zatvoreni", "text": "„Синя” и „зелена зона” се затварят и днес, 27.02.2018 г., заради тежките метеорологични условия, съобщиха от Центъра за градска мобилност.ЦГМ ще почиства с приоритет паркингите пред училища, детски градини и обществени сгради. Системата за есемес паркиране няма да приема съобщенията за плащане, а талоните няма да се проверяват от контрольорите на ЦГМ.Призоваваме гражданите да се съобразят с тежките зимни условия и да не използват личните си автомобили.", "date": "2018.02.27", "title": "Зоните за паркиране в София остават затворени"}
{"url": "http://www.novinite.bg/articles/157078/Desetki-sela-v-Yujna-Balgariya-vse-oshte-sa-bez-tok", "text": "Десетки села в Южна България все още са без ток.От „Електроразпределение Юг“ съобщават, че работят по възстановяването на електрозахранването на засегнатите села. Ситуацията в области Пазарджик, Пловдив, Смолян и Кърджали е нормална при зимни условияС изместването на снеговалежите на изток усложнена остава ситуацията с електрозахранването за села в области Стара Загора, Сливен, Ямбол и Бургас. В засегнатите области вследствие на снеговалежа и бурния вятър са налице скъсани проводници. Екипите на дружеството работят за възстановяване на електрозахранването като на места се извършва и физически обход по трасетата на електропроводите. В област Стара Загора 20 села имат нарушено електрозахранване – основно в района на Раднево. В област Сливен засегнати са 11 села, колкото и в област Ямбол. В област Бургас 20 села цялостно или частично имат прекъсвания в електроснабдяването, основно в планинските части на областта. ", "date": "2018.02.27", "title": "Десетки села в Южна България все още са без ток"}
{"url": "http://www.novinite.bg/articles/157068/Desetki-uchilishta-sa-zatvoreni-zaradi-snega", "text": "От вчера учебни занятия няма в десетки училища в страната. Най-много ученици са в принудителна ваканция в областите Разград и Силистра.Заради усложнената зимна обстановка се отменят учебните занятия във всички учебни заведения на територията на област Разград.В общините Разград, Лозница, Самуил и Кубрат учениците са във ваканция до 28 февруари включително.От днес до първи март ще бъдат преустановени учебните занятия в училищата в общините Исперих, Цар Калоян и Завет.", "date": "2018.02.27", "title": "Десетки училища са затворени заради снега"}
{"url": "http://www.novinite.bg/articles/157082/Novi-opiti-za-telefonni-izmami", "text": "Регистрирани са нови опити за телефонни измами. Това съобщиха от ОДМВР - Благоевград. Използва се познатата схема за мними полицейски служители, които въвеждат потърпевшите в заблуждение, че сътрудничат на органите на реда. ОДМВР - Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми. При провеждането на полицейски операции, органите на МВР разполагат със собствени средства и няма утвърдена практика полицейските служители да искат лични парични средства и ценности от гражданите. За предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).  ", "date": "2018.02.27", "title": "Нови опити за телефонни измами"}
{"url": "http://www.novinite.bg/articles/157089/961-uchilishta-sa-v-darvena-vakanciya", "text": "Поради влошените метеорологични условия и пътна обстановка в страната, към 12 часа днес, 27 януари 2018 г., не се провеждат учебни занятия в 961 училища, информират от МОН. Най-много – 73 училища, са затворени в област Кърджали. В област Плевен и област Русе – по 71 училища, а в област Сливен – 68. В област Ловеч няма да се провеждат учебни занятия в 3 училища, а в област Ямбол - в 2. В община Ивайловград, Хасковска област няма да се учи в 4 училища. По области: Област Благоевград, община Петрич – 18 училища. Община Бургас – 26 училища. Област Варна – 98 училища. Област Велико Търново – 17 училища. Област Видин – 12 училища. Област Враца – 44 училища. Област Добрич – 46 училища. Област Кърджали – 73 училища. Област Ловеч – 3 училища. Област Монтана – 17 училища. Област Плевен – 71 училища. Област Пловдив – 29 училища. Област Разград – 59 училища. Област Русе – 71 училища. Област Силистра – 45 училища. Област Сливен – 68 училища. Област Смолян – 56 училища. Област Стара Загора – 58 училища. Област Търговище – 51 училище. Област Хасково, община Ивайловград – 4 училища. Област Шумен – 65 училища. Област Ямбол – 2 – училищата в с. Войника и с. Гранитово.", "date": "2018.02.27", "title": "961 училища са в дървена ваканция"}
{"url": "http://www.novinite.bg/articles/157073/Rabotodatelite-shte-mogat-da-vnasyat-trojno-poveche-slujiteli-ot-strani-izvan-ES", "text": "По-лесен и тройно по-висок внос на работна ръка от страни извън Европейския съюз си извоюваха работодателските организации. Вместо квота от 10% от средносписъчната численост на наетите по трудов договор работодателите ще могат да внасят при облекчени условия от трети страни до 35% от общия си състав. Това са предложените нормативни промени между първо и второ четене на законопроекта за трудовата миграция и трудовата мобилност.Народните представители гласуваха и отпадането на пазарния тест, който трябва да извършват работодателите за всяка специалност, по която искат да наемат висококвалифицирани чужди специалисти.В досегашния вариант на Закона за трудовата миграция и трудовата мобилност т.нар. синя карта на Европейския съюз се издава без пазарен тест за 13 професии - десет от сектора на информационните технологии и още три прибавени в края на януари т.г. инженерни специалности. Синята карта на ЕС дава много права на работниците, включително и на семействата им, които също имат право на работа в страната само с регистрация. По време на престоя си в страната имат право и да бъдат командировани в други страни от ЕС, пише в. Сега. Работодателските организации приветстваха промените. \"За нас те ще осигурят достъп до пазара на труда на необходими специалисти, за каквито са налице безсъмнени и непреодолими със собствен ресурс потребности\", заяви в официална позиция от името на бизнеса Божидар Данев, изпълнителен председател на БСК. На 100 излезли от пазара на труда имаме едва 63-ма влезли. Разликата между напусналите и завърналите се е около 4000 души годишно, а имаме ръст на икономиката от порядъка на 4%, цитира данни той. Според него у нас има крещящ недостиг на специалисти с висше образование и едва 177 внесени за цялата 2017 г. чужденци със синя карта - заради тежките и скъпи процедури и ненужни ограничения.Според двата синдиката гласуваните нормативни промени не само няма да решат, но и ще задълбочат демографската криза в страната, тъй като ще принудят още българи да си търсят нормална реализация на Запад. Липсват факти, доказващи острата нужда от работна ръка на трудовия ни пазар. В България има 237 хил. регистрирани безработни, а свободните работни места са едва 15 хил. Причината, поради която не се заемат, са лошите условия на труд, подчертаха от КТ \"Подкрепа\". С либерализирането на режима ще се стигне дотам, че ще наемаме работници от трети страни със занижени възнаграждения, които ще намалят цената на работната ръка на трудовия пазар. Статистиката и реалните данни не показват крещящата нужда на бизнеса, заяви и Надя Клисурска от \"БСП за България\".", "date": "2018.02.27", "title": "Работодателите ще могат да внасят тройно повече служители от страни извън ЕС"}
{"url": "http://www.novinite.bg/articles/157085/4-selishta-obyaviha-bedstveno-polojenie", "text": "Четири селища обявиха бедствено положение. Става дума за места от Главинишката община на Силистренска област. Това съобщиха от пресцентъра на общината. Причината за решението е, че до селищата няма достъп. Заради тежката обстановка са затворени пътищата от Силистра за съседните области и междуселски пътища. От автогарата не са отпътували автобуси по разписанието си. Днес е обявен неучебен ден в седемте общини на областта.", "date": "2018.02.27", "title": "4 селища обявиха бедствено положение"}
{"url": "http://www.novinite.bg/articles/157067/Globiha-snegopochistvashta-firma-v-Lyulin", "text": "Санкция ще получи фирмата, която почиства от сняг най-големия столичен жилищен комплекс – „Люлин”. Това обяви кметът Йорданка Фандъкова. Причината е зле свършена работа по време на изключително тежкия за шофьорите вчерашен ден.„Вчера специално съм поискала да не се заплащат обработките в „Люлин”. Там не се справи фирмата, определено”, заяви градоначалникът. Тя подчерта: „За несвършена работа ние не плащаме”.По думите й 160 снегорина и над 1000 души работят цяла нощ, за да бъде градът проходим. Към 7 ч. градски транспорт върви навсякъде, освен от Банкя до Клисура. Чистят се спирки и подлези, започва премахването на снега и от тротоарите.Снегорини ще влизат и в основни улици по кварталите, но приоритет ще са тези пътни артерии, които се използват от обществения транспорт. Опесъчени са пътищата в природен парк Витоша –„ Драгалевци  -Алеко“и „Бояна -Златни мостове“.Фандъкова призова шофьори и пешеходци да бъдат много внимателни: „Моля всички да имат предвид, че се очаква да вали до обед. Довечера отново се очаква да започне да вали”.В кризисни центрове са спали 198 бездомни, които ще останат в обектите и през деня. \r\n\r\n\r\n\r\n\r\n", "date": "2018.02.27", "title": "Глобиха снегопочистваща фирма в Люлин"}
{"url": "http://www.novinite.bg/articles/157081/Jelezopatnata-infrastruktura-v-stranata-e-prohodima-pri-zimni-usloviya", "text": "Въпреки тежките метеорологични условия железопътната инфраструктура в страната е проходима при зимни условия. Седем снегорина и стотици служители на НКЖИ разчистват денонощно в районите с обилни снеговалежи и навявания. Машините са специално подготвени за справяне с преспи. Служители на Компанията почистват с ръчни бензинови снегорини в районите на гарите и постовите кабини. Експлоатационният персонал е снабден с гребла, стъргалки, ледоразбивачки и всички необходими материали за почистване на жп стрелките. Аварийни екипи на компанията са в готовност да реагират своевременно при усложняване на ситуацията. Актуална информация за движението на влаковете клиентите на „БДЖ-Пътнически превози” ЕООД могат да получат от служителите на гишетата „Информация” и билетните каси в съответните железопътни гари, както и на националния информационен телефон 0700 10 200.", "date": "2018.02.27", "title": "Железопътната инфраструктура в страната е проходима при зимни условия"}
{"url": "http://www.novinite.bg/articles/157084/110-dushi-minaha-prez-travmatologiyata-na-Pirogov", "text": "110 души са преминали през спешния травматологичен кабинет на УМБАЛСМ \"Н. И. Пирогов\" през последното денонощие вследствие на лошите метеорологични условия, съобщиха от лечебното заведение. 45 от тях са били хоспитализирани. Преобладават случите, в които са засегнати глезените на пострадалите. Важни съветите за безопасно предвижване на леда: • Не дръжте ръцете си в джобовете. • Вървете, като движи­те равномерно ръце напред и назад край тялото -това помага да се пази рав­новесие. • Не изпъвайте докрай краката си, а ходете с леко сгънати колене. Правете малки крачки. • Подхлъзнете ли се, стегнете се и напрегнете мускули. Светкавично притиснете ръце към гър­дите, а краката сгънете в коленете. Най-малка травма получава този, който успее да падне на ед­на страна. ", "date": "2018.02.27", "title": "110 души минаха през травматологията на \"Пирогов\""}
{"url": "http://www.novinite.bg/articles/157101/Babish-Az-sam-shokiran-ot-tova-koeto-se-sluchva-v-Balgariya", "text": "Аз съм шокиран от това, което се случва в България. Премиерът Бойко Борисов заяви, че цялата сделка се разследва от различни органи. Аз обаче не разбирам сегашната ситуация изобщо.Това заяви чешкият премиер в оставка Андрей Бабиш пред местното издание \"Lidové noviny\" (LN) във връзка със сделката между  и \"Инерком\" за купуването на активите на дружеството в България. Бабиш заяви, че определено не харесва събитията, които станаха основен политически въпрос у нас през последните дни. По думите му ръководството на  ще трябва да обясни на Надзорния съвет на дружеството всички обстоятелства около продажбата на българския си активи на пазарджишката фирма \"Инерком\". Според премиера в оставка ръководството на  и друг път е било критикувано за действията си на Балканите - сделките им били неблагоприятно, непрозрачно и странни. Стана ясно още, че главният изпълнителен директор на  Даниел Бенеш е уверил премиера Бабиш от самото начало, че сделката е прозрачна и се осъществява с познат партньор (\"Инерком\" бел. ред.). Въпреки това Бабиш иска яснота, защото събитията влияят отрицателно върху сделката. На въпрос дали Бабиш смята, че процедурата по сделката е била прибързана, той заяви, че в чешкото енергийно министерство е намирало сделката за странна. Ръководството на  обаче уверило управляващите, че всичко е наред.", "date": "2018.02.27", "title": "Бабиш: Аз съм шокиран от това, което се случва в България"}
