{"url": "https://www.novinite.bg/articles/166327/Proektobyudjet-2019-prez-pogleda-na-ekspertite", "text": "\"Бюджетът изглежда малко странно на фона на изпълненията от предходните три години – през следващата година прогнозира дефицит, при положение, че три години подред имаме излишъци. Това е още по-озадачаващо предвид очакванията за забавянето на световния икономически растеж, включително този на ЕС, от който сме по-зависими.\" Този прочит на проектобюджета за 2019 година направи в предаването \"Нещо повече\" експертът от Института за пазарна икономика Калоян Стайков. Според експерта от тази гледна точка бюджетът следва да е по-консервативен и вместо да залага дефицит, да се предвиди някакъв буфер под формата на поне малък излишък. \"Това е някакво запазване на линията на фискална политика, която е по-скоро да се носим по течението, отколкото да се напрягаме да направим сериозни структурни реформи, включително в бюджетната сфера, които могат да доведат до по-добра среда за бизнеса и съответно до по-високи доходи\", подчерта Стайков.Бившият финансов министър проф. Христина Вучева оспори тезата за забавения растеж и консервативния бюджет. Според нея очакваното забавяне \"съвсем не означава, че трябва на този принцип да се подчини или само на това твърдение правенето на един бюджет, бюджетът има друг смисъл, друго съдържание“.Според Вучева, бюджетът е направен така, както се прави години наред, но липсва връзката с програмата на правителството, „за да се разбере разходите и политиките, свързани с тези разходи дали допринасят за изпълнение на програмата“.", "date": "2018.10.23", "title": "Проектобюджет 2019 през погледа на експертите"}
{"url": "https://www.novinite.bg/articles/166360/Ogranichavat-dvijenieto-po-Hemus", "text": "Утре - 24 октомври, от 12 ч. до 15 ч. ще бъде ограничено движението по АМ „Хемус“ край Ябланица, между 74-ти и 79-ти километър. Временната организация на движението е за извършване на дейности, свързани със строителството на новия участък от автомагистралата. В този интервал трафикът ще се пренасочва по път I-3 Ботевград – Ябланица.", "date": "2018.10.23", "title": "Ограничават движението по \"Хемус"}
{"url": "https://www.novinite.bg/articles/166361/Utre-ogranichavat-dvijenieto-po-Hemus-za-tri-chasa", "text": "Утре - 24 октомври, от 12 ч. до 15 ч. ще бъде ограничено движението по АМ „Хемус“ край Ябланица, между 74-ти и 79-ти километър. Временната организация на движението е за извършване на дейности, свързани със строителството на новия участък от автомагистралата. В този интервал трафикът ще се пренасочва по път I-3 Ботевград – Ябланица.", "date": "2018.10.23", "title": "Утре ограничават движението по \"Хемус\" за три часа"}
{"url": "https://www.novinite.bg/articles/166314/Premierat-Borisov-razgovarya-ministara-na-jilishtnoto-stroitelstvo-i-urbanizaciyata-na-Egipet-Mustafa-Kamal-Madbuli", "text": "Българската страна има интерес и би желала да види едно действително и трайно активизиране на политическия диалог с Египет. Това заяви премиерът Бойко Борисов в Кайро по време на разговора си с министър-председателя и министър на жилищното строителство и урбанизацията на Арабска република Египет Мустафа Камал Мадбули. Настоящото посещение на българския премиер е втора визита на това равнище в историята на двустранните ни отношения с Египет. Министър-председателят Борисов отбеляза, че българското правителство се стреми да поддържа интензивен политически диалог на всички нива с традиционните партньори на България в Близкия изток и Северна Африка. Премиерът добави, че страната ни е готова да развива пълноценни и взаимно изгодни отношения с Египет във всички области от взаимен интерес –икономика, енергетика, земеделие, сигурност, туризъм, култура, образование и други. За таз цел е необходимо да бъдат очертани конкретни действия и практически стъпки за разширяване на сътрудничеството. Премиерът Борисов изрази увереност, че с настоящата му визита в Кайро ще се постигне конструктивен диалог по ключови теми от двустранен и регионален характер.", "date": "2018.10.23", "title": "Премиерът Борисов разговаря министъра на жилищното строителство и урбанизацията на  Египет Мустафа Камал Мадбули"}
{"url": "https://www.novinite.bg/articles/166356/Proverkata-na-remontite-po-Graf-Ignatiev-priklyuchva-do-kraya-na-meseca", "text": "Проверката на ремонтите по софийската улица \"Граф Игнатиев\" ще приключи до края на месеца, заяви заместник-кметът по транспорта Евгени Крусев, пише БНР.Така нареченият \"контрол на контрола\" се прави от експертите от Университета по архитектура, строителство и геодезия. Релсовият път по улица \"Граф Игнатиев\" е вече изцяло свързана. В момента се работи по контактно-кабелната мрежа и поставянето на паважната настилка. На строителната фирма е възложен допълнителен ангажимент, съобщи заместник-кметът Евгени Крусев:“Около релсите да се изпълнят ивици от съответния вид паваж, така че да се намали фугата, разстоянието между гумената виброизолираща част и съответната настилка“, поясни той.Днес на обекта имаше 204 работници. При влошаване на метеорологичните условия ще бъдат издигнати шатри, за да не се прекъсват ремонтните дейности.Междувременно, Крусев констатира, че по ул.\"Солунска\" текат финалните довършителни дейности. В участъка беше възстановена паважната настилка.Има да се извършат още довършителни работи, свързани основно с отводняването на водосточните тръби на кооперациите“, каза той.", "date": "2018.10.23", "title": "Проверката на ремонтите по \"Граф Игнатиев\" приключва до края на месеца"}
{"url": "https://www.novinite.bg/articles/166357/Bezopasni-detski-ploshtadki-svali-desetki-avtomobili-ot-trotoarite-v-Sofiya", "text": "Сдружение “Безопасни детски площадки” очаква от районните кметства на Столична община информация за това какви мерки са предприети срещу паркиралите автомобили по тротоарите. През септември сдружението започна кампания за свободни тротоари за хората и майки с колички. Идеята беше да се свалят всички, паркирали върху тротоари автомобили в София, пише “Безопасни детски площадки” получи подкрепата на стотици столичани и получи отговор на сигнал и предложението им за поставянето на антипаркинг елементи на ул. Деде Агач в кв. Стрелбище. От сдружението обещават да подадат до Столична община пълна информация с проблемните зони, с посочени конкретни адреси и снимки от кампанията.За нас това е крачка в решаването на проблемите на градската мобилност. Ние също искаме да живеем в Град за хората и затова участваме в решаването на проблемите, написаха от сдружението в социалната мрежа.Те се надяват, че нещата ще се променят към по-добро и скоро всички тротоари в София ще бъдат свободни и само за пешеходци. “Моментът е подходящ, защото скоро ще започне обсъждането на бюджета на София за следващата година, а и наближават местни избори”, надяват се от Безопасни детски площадки.Кампанията им приключи, но продължават да приемат сигнали за паркирани върху тротоари автомобили, които възпрепетстват спокойното преминаване на пешеходците и особено на майки с колички и малки деца.", "date": "2018.10.23", "title": "“Безопасни детски площадки” свали десетки автомобили от тротоарите в София"}
{"url": "https://www.novinite.bg/articles/166359/12-chasa-magistrala-Trakiya-ostana-zatvorena", "text": "Повече от 12 часа част от магистрала“Тракия“ в посока София остана затворена заради обърнат тир.Безпрецедентният инцидент е станал около 2 през нощта на 108-мия километър, близо до разклона за Цалапица. По неизяснени за сега обстоятелства тежкотоварен камион, с турска регистрация, се врязал в мантинелата и се обърнал на пътното платно, като затворил напълно движението към София.66-годишният шофьор е настанен в болница, без опасност за живота. Най-вероятно е заспал. На магистралата се образува петкилометрова колона от автомобили и тирове. Преди час движенето към столицата беше възстанвено, а обърнатият тир беше изтеглен от мястото на катастрофата.", "date": "2018.10.23", "title": "12 часа магистрала \"Тракия\" остана затворена"}
{"url": "https://www.novinite.bg/articles/166316/VMRO-reshava-za-ostavkata-na-Simeonov", "text": "Днес трябва да стане ясна позицията на ВМРО за исканата оставка на вицепремиера Валери Симеонов. Това ще се случи след заседание на т.нар. малка коалиция между трите партии и Обединените патриоти.До искане на оставката на вицепремиера се стигна след като Симеонов нарече в телевизионно интервю майките на деца с увреждания \"кресливи жени\" с \"уж болни деца\".Самият вицепремиер обясни в социалните мрежи, че думите му са били извадени от контекста, но също така заяви, че не се отказва от думите си и, че \"истината боли\".Премиерът Бойко Борисов поиска от Валери Симеонов извинение, но обясни, че оставката му не подлежи на дневен сред.В същото време и Симеонов заяви, че ще подаде оставка, само ако му бъде поискана и от премиера Бойко Борисов, и от лидерите на ВМРО и \"Атака\" Красимир Каракачанов и Волен Сидеров. Политическото доверие от \"Атака\" е снето, но премиерът предупреди, че ако поиска оставката силово, правителството ще падне.През това време пред сградата на Министерски съвет майки на деца с увреждания, както и други граждани се събраха на протест и поискаха свалянето на Валери Симеонов от поста вицепремиер.Майките заявиха, че решението е спонтанно, не е планирано от тях, а е взето от останалите граждани на протеста.\"Обвиняват ни, че дестабилизираме правителството. Според мен премиерът трябва да види дали вицепремиерът Симеонов не дестабилизира правителството точно сега, когато има поети ангжименти и нещата почнаха да се случват по законодателството\", коментира пред журналисти Мая Стоицева, една от протестиращите майки от инициативата \"Системата ни убива\".", "date": "2018.10.23", "title": "ВМРО решава за оставката на Симеонов"}
{"url": "https://www.novinite.bg/articles/166347/NIMH-izliza-ot-BAN-s-cyaloto-si-imushtestvo-na-1-yanuari-2019-g-byudjetat-mu-s-10-rast", "text": "След 57 г. в Българската академия на науките (БАН) Националният институт по метеорология и хидрология излиза от Академията с цялото си имущество и в пълен състав. На 1 януари 2019 г. НИМХ става самостоятелно юридическо лице с бюджет в рамките на бюджета на Министерството на образованието и науката (МОН).Преобразуването е записано в преходните и заключителни разпоредби на проекта на Закон за държавния бюджет за 2019 г., който Министерството на финансите публикува вчера за обществено обсъждане.Бюджетът на новата структура ще се управлява от ръководителя на НИМХ, пише в проекта. Размерът му за 2019 г. ще бъде увеличен с 10% спрямо сегашния, разясни за OFFNewsминистърът на образованието Красимир Вълчев.\"Бюджетът им ще е този, който са имали в рамките на БАН, увеличен с общото увеличение на възнагражденията в публичния сектор – 10%. Оттам нататък дали ще им бъдат предоставени допълнителни средства в хода на изпълнението на бюджета е въпрос на възможности\", коментира министър Вълчев.", "date": "2018.10.23", "title": "НИМХ излиза от БАН с цялото си имущество на 1 януари 2019 г., бюджетът му - с 10% ръст"}
{"url": "https://www.novinite.bg/articles/166353/Peshehodec-zagina-pri-katastrofa-vav-Varna", "text": "Пешеходец загина при катастрофа във Варна, съобщиха от полицията в крайморския град.Инцидентът е станал около 13:45 ч. на бул. \"Владислав Варненчик\" след кръстовището с ул. \"Перла\".Според първоначалната информация, 54-годишният водач на лек автомобил, по време на движението си в лява пътна лента в посока центъра на града, блъска пешеходец, който пресича пътното платно на нерегламентирано място. Вследствие на инцидента пешеходецът е загинал на място.Полицията работи по изясняване на самоличността на загиналия и обстоятелствата около инцидента.", "date": "2018.10.23", "title": "Пешеходец загина при катастрофа във Варна"}
{"url": "https://www.novinite.bg/articles/166351/Kamera-za-skorost-na-Simeonovsko-shose", "text": "Автомобил на полицията с камера за скорост се е скрил в храстите на бул. Симеоновско шосе.Не е поставена обозначителна табела за радар или камера, като патрулната кола е разположена след светофара на “Гара Пионер” в посока Зоопарка, преди отбивката за “Ловен парк”Разрешената скорост в рамките на София е 50км/ч, пише ", "date": "2018.10.23", "title": "Камера за скорост на “Симеоновско шосе”"}
{"url": "https://www.novinite.bg/articles/166346/Bezplatnite-zakuski-za-decata-do-IV-klas-shte-sa-dva-vida-finansiraneto-s-8-mln-leva-poveche", "text": "Безплатните закуски за децата в подготвителните групи и учениците от първи до четвърти клас ще са два вида от 2019 година: основна и подкрепяща. За да се предлага по-здравословно и разнообразно меню, предвидените средства от държавата за осигуряването на безплатната за децата храна ще се увеличат с 8 милиона лева догодина, съобщи министърът на образованието и науката пред OFFNews.\"Увеличаваме парите с 1/3, тъй като досега се получаваше много ниска стойност за едно дете. Предстоят и промени в нормативната уредба, чрез които ще кажем, че закуските трябва да отговарят на наредбите на Министерството на здравеопазването за качествена храна. Ще дадем също така възможност на децата да избират между основна и подкрепяща закуска - каза министър Вълчев и обясни защо. - Някои деца отиват нахранени и искат само подкрепяща закуска, други не са закусвали и искат основна.\"Повече пари ще има и за транспорт на децата и учениците, които пътуват до друго населено място, за да посещават детска градина или училище.Предвидени са 43,2 милиона лева за 2019 г. Те са с 4,3 млн. повече, отколкото през 2018 г. Сумата ще подсигури не само транспорта, но и поддръжката на автобусите.Налице е тенденция за нарастване на броя на пътуващите деца и ученици, като за учебната 2017/2018 година той достига 88 282.През последните две години правото на транспорт бе разширено - първата година бяха включени всички пътуващи ученици до завършването им на гимназиалния етап, като автобусът ги оставяше до най-близкото училище. Миналата година маршрутите бяха разширени и се включиха и най-близките професионални гимназии. Така ако най-близкото до дома училище е неспециализирано, но учиш в професионална гимназия в района, държавата осигурява разходите за транспорта до нея.", "date": "2018.10.23", "title": "Безплатните закуски за децата до IV клас ще са два вида, финансирането - с 8 млн. лева повече"}
{"url": "https://www.novinite.bg/articles/166323/BSP-se-sreshta-s-Kamarata-na-stroitelite-v-Balgariya", "text": "На 23.10.2018г. (вторник), от 16:00 часа, в централата на БСП на ул. „Позитано” № 20, ще се проведе пресконференция след среща на ръководството на БСП и на ПГ на \"БСП за България\" с Камарата на строителите в България. От страна на КСБ, на срещата ще присъстват: инж. Симеон Пешов – почетен председател на КСБ (\"Главболгарстрой Холдинг\" АД);  инж. Илиян Терзиев - председател на УС на КСБ („АТ Инженеринг 2000” ООД); Велико Желев - член на ИБ и УС на КСБ („Водстрой 98“ АД); Руен Панчев - член на ИБ и УС на КСБ („Съником“ ЕООД); Владимир Житенски - зам.-председател на УС на КСБ („ДЖИ ПИ ГРУП“ ООД); инж. Николай Николов - зам.-председател на УС на КСБ („Билдникс“ ЕООД); Калин Пешов, зам.-председател на УС на КСБ (\"Главболгарстрой Холдинг\" АД); инж. Благой Козарев - член на ИБ и УС на КСБ („Райкомерс Конструкшън“ АД); инж. Мирослав Мазнев - изпълнителен директор на КСБ; инж. Любомир Качамаков, член на ИБ и УС  на КСБ, вицепрезидент на FIEC („Команс 2000“ ООД); Ренета Николова - ПР на КСБ и главен редактор на в-к \"Строител\".", "date": "2018.10.23", "title": "БСП се среща с Камарата на строителите в България"}
{"url": "https://www.novinite.bg/articles/166332/Povdigat-obvineniya-na-zadarjanite-v-nelegalnata-pechatnica-v-Slanchev-bryag", "text": "Очаква се днес Спецпрокуратурата да повдигне обвинение срещу членовете на престъпната група, задържани в нелегална печатница в Слънчев бряг.Машината за фалшиви пари се намирала в подземието на хотел \"Кантилена\". При акцията бяха открити над 11,5 млн. евро.При акцията на Специализираната прокуратура и ГДБОП са открити и 1,9 млн. долара  на още адреси. Това е най-голямата фабрика за фалшиви пари за последните 11 години.  Задържани са четирима мъже, сред които и собственикът на хотела, който е един от членовете на групата. Групата е наблюдавана от януари тази година.", "date": "2018.10.23", "title": "Повдигат обвинения на задържаните в нелегалната печатница в Слънчев бряг"}
{"url": "https://www.novinite.bg/articles/166340/Hvanah-falshivi-parfyumi-na-Kapitan-Andreevo", "text": "Парфюми и тоалетни води с логата на световноизвестни марки са задържани от митнически служители на ГКПП Капитан Андреево, съобщиха от Агенция \"Митници\".Стоката е открита при проверка на лек автомобил с румънска регистрация, влизащ от Турция. Колата е била отклонена за щателна митническа проверка. Шофьорът, румънски гражданин, който пътувал сам, заявил, че не пренася стоки за деклариране.При инспекцията обаче във всички възможни естествени кухини на автомобила - в таблото, пода, седалките, вратите, калниците, както и в няколко куфара, са били намерени общо 1419 парфюма и тоалетни води със знаците на световноизвестни брандове.Парфюмите и тоалетните води са били задържани, както и автомобилът, послужил за извършване на нарушението. На шофьора е съставен акт, а по случая ще бъде образувано административнонаказателно производство.От началото на годината досега на Капитан Андреево за задържани 32 000 парфюма и тоалетни води, сочи статистиката на митницата.Повече от 90 процента от спрените аромати са иззети във връзка с нарушаване на регламента за защита на правата върху интелектуалната собственост.", "date": "2018.10.23", "title": "Хванах фалшиви парфюми на \"Капитан Андреево\""}
{"url": "https://www.novinite.bg/articles/166350/Izzeha-cigari-bez-banderol-i-tyutyun-v-Kardjali", "text": "52-годишен мъж е задържан за контрабанда на безакцизни цигари, съобщиха от МВР в Кърджали.Органите на реда са дали ход на операция за противодействие на контрабандата около 18:00 часа вчера. Полицаите са намерили 2 200 къса цигари без бандерол и 100 кг тютюн. 52-годишният кърджалия е крил незаконния товар в колата и дома си.Разследващите дават информация, че са намерили 460 къса цигари в автомобила на гражданина, а в обитавано от  него жилище в града са открити още 1760 къса безакцизни цигари.Контрабандните стоки са иззети, а притежателят им е задържан за 24 часа в полицейското управление. Работата по изясняване на случая продължава.", "date": "2018.10.23", "title": "Иззеха цигари без бандерол и тютюн в Кърджали"}
{"url": "https://www.novinite.bg/articles/166326/Rumen-Radev-za-Valeri-Simeonov-Bezkontrolnata-vlast-rajda-cinizam", "text": "Безконтролната власт ражда цинизъм. С цинизъм не може да има ефективно управление, не можем да мислим за проблемите на хората. Така президентът Румен Радев коментира в Пловдив искането на оставката на вицепремиера Валери Симеонов. Това, което виждам в момента е, че цялата енергия ще се фокусира върху личността на г-н Валери Симеонов, допълни държавният глава, цитиран от БНР. По думите на Радев \"това не решава проблема - с липсата на контрол и с цинизъм\". Президентът е в ПУ \"П. Хилендарски\", където пред студенти ще изнесе лекция на тема \"Ценности, лидерство, образование в демократичното общество\".", "date": "2018.10.23", "title": "Румен Радев за Валери Симеонов: Безконтролната власт ражда цинизъм"}
{"url": "https://www.novinite.bg/articles/166339/Nadziratelite-v-zatvorite-iskat-sreshta-s-Cecka-Cacheva", "text": "Синдикатът на служителите в затворите поиска нова среща с правосъдния министър Цецка Цачева. Поводът и този път е бюджетът за следващата година, става ясно от писмо на синдиката до правосъдния министър, предоставено на медиите.От синдиката искат да разберат колко са реализираните икономии през тази година, рисковете от инциденти и опасност по отношение на личната сигурност и безопасност на служителите, както и заплаха за вътрешната сигурност на контролираните обекти.Униформените смятат, че са нужни трайни и удачни решения, съобразно стандарти за подобряване и обезпечаване на охраната в затворите. Не на последно място остава и искането за адекватно увеличение на заплатите.", "date": "2018.10.23", "title": "Надзирателите в затворите искат среща с Цецка Цачева"}
{"url": "https://www.novinite.bg/articles/166355/Davat-hod-na-megadeloto-KTB-po-sashtestvo-sled-Nova-godina", "text": "\r\nДават ход на мегаделото КТБ по същество след Нова година. Това заяви един от прокурорите в процеса Антоанета Софрониева. И днешното заседание продължи с изчитане на обвинителния акт.\"Прочели сме около една четвърт от него. Надявам се, че до края на годината ще съумеем да приключим тази част от хода на съдебното производство и ще преминем към даване на ход на съдебното следствие. Предстоят разпити на свидетели, съответно на вещи лица и всички други доказателства, които са били събрани в хода на досъдебното производство\", коментира прокурор Софрониева.\r\n", "date": "2018.10.23", "title": "Дават ход на мегаделото КТБ по същество след Нова година"}
{"url": "https://www.novinite.bg/articles/166308/Ochakva-ni-slanchev-den", "text": "Днес облачността ще продължи да намалява и над по-голямата част от страната ще е предимно слънчево. По-значителна ще се задържи облачността над планините и южните райони. В Дунавската равнина вятърът постепенно ще започне да се ориентира от запад-северозапад и ще е слаб до умерен. Максималните температури ще са между 15° и 20°. В планините облачността ще е предимно значителна, но до вечерта временно ще се разкъса и намалее. Валежи са малко вероятни. Ще духа слаб, предимно източен вятър, който привечер ще започне да се ориентира от запад-северозапад и да се усилва. Максималната температура на височина 1200 метра ще е около 11°, на 2000 метра – около 4°.Над крайните южни райони на Черноморието облачността ще е предимно значителна, но ще е почти без валежи. Над останалата част и ще преобладава слънчево време. Ще духа слаб до умерен северен вятър. Максималните температури ще са 17-19°, близки до температурата на морската вода. Вълнението на морето ще е 1-2 бала.", "date": "2018.10.23", "title": "Очаква ни слънчев ден"}
{"url": "https://www.novinite.bg/articles/166309/Zelena-zona-navsyakade-v-Lozenec", "text": "Почти навсякъде в горната част на кв. “Лозенец” вече са поставени колчета по тротоарите, защото от 1 ноември целият квартал става “Зелена зона”.До момента обаче тротоарите остават разбити и трудно достъпни за майки с колички и хора с увреждания. От район “Лозенец обещаха, че тротоарите ще започнат да се ремонтират, когато се свалят всички автомобили от тях, пише Зелените зони се разширяват и в районите “Възраждане”, “Красно село” и “Оборище”. ", "date": "2018.10.23", "title": "“Зелена зона” навсякъде в \"Лозенец\""}
{"url": "https://www.novinite.bg/articles/166320/Maya-Manolova-Zakonite-koito-majkite-iskat-da-se-priemat-do-dekemvri", "text": "Очаквам законите, които майките на деца с увреждания искат, да бъдат приети от парламента до края на декември. С екипа ми и този на социалното министерство работихме по тях през целия август, каза омбудсманът Мая Манолова.„Абсурдни са твърденията, че искам да сваля кабинета. Най-лесният начин да бъде дискредитиран един протест е той да бъде политически оцветен. Уврежданията не са леви и десни, заболяванията не са либерални и консервативни, а протестът на майките е многоцветен”, каза тя по повод протестите срещу вицепремиера Валери Симеонов пред Нова телевизия. „Аз съм с майките от 1 юни. Моята цел е приемането на законите, които майките искат. Да спрат да се гаврят с този протест и нещастието на майките. Стоя с майките и ще стоя с тях до края”, посочи Манолова. Тя съобщи, че е била потресена, когато разбрала, че мантинелата в Своге, където автобус излезе от пътя в края на август и 20 души загинаха, още не е сменена. Спорът е между община Своге и АПИ чия е и кой трябва да я смени, каза Манолова.", "date": "2018.10.23", "title": "Мая Манолова: Законите, които майките искат, да се приемат до декември"}
{"url": "https://www.novinite.bg/articles/166310/Puskat-parnoto-v-stolicata-poetapno", "text": "Парното в София се пуска първо на детските градини, училища и болници. Вече е започнало пускането, съобщават от “Топлофикация-София”. Топлото ще тръгне поетапно в цялия град. Едно от задължителните условия за пускането му е да има три денонщия подред със средна температура от 12 градуса.Засега се очаква затопляне към края на седмицата и затова парното се пуска поетапно, пише", "date": "2018.10.23", "title": "Пускат парното в столицата  поетапно"}
{"url": "https://www.novinite.bg/articles/166311/Strelba-v-stolicata-vdigna-policiyata-na-krak", "text": "Столична полиция бе вдигната на крак от произведени изстрели в жк “Яворов” тази вечер. Полицаите започнаха оперативни действия, след като към 20.15 часа чути изстрели и е подаден сигнал на спешния телефон 112. Стрелбата е била в района на ул. “Бойчо войвода”.Според първоначалната информация няма пострадали хора. На мястото веднага са изпратени екипи на СДВР. Първите изстрели са произведени от улицата към офис. В района продължават огледи. Предприети са издирвателни дейности за търсене на стрелеца, пише ", "date": "2018.10.23", "title": "Стрелба в столицата вдигна полицията на крак"}
{"url": "https://www.novinite.bg/articles/166319/Zapochva-remontat-na-patya-Sofiya-Pernik-prez-Vladaya", "text": "Започва ремонтът на пътя София - Перник през Владая. Движението няма да се спира изцяло, съобщиха от Агенция „Пътна инфраструктура“ и уточниха, че се търсят варианти, при които трафикът няма да се ограничава изцяло. Една от възможностите е да се работи през нощта, както беше направено миналата година.Алтернативен маршрут е автомагистрала \"Люлин\". Там обаче в ремонт е отсечката в района на свлачището при 9-ти километър., предаде ТОП новини Плановете са ремонтните работи по близо 1.5 километровия участък от пътя през Владая да приключат до началото на ноември.", "date": "2018.10.23", "title": "Започва ремонтът на пътя София - Перник през Владая"}
{"url": "https://www.novinite.bg/articles/166315/Katastrofa-s-TIR-zatvori-AM-Trakiya", "text": "Катастрофа с тир затвори магистрала \"Тракия\" в нощта срещу вторник. Камионът пътувал към Пловдив, но така се преобърнал, че затворил платното в посока София. Инцидентът станал при 108-ия километър., предаде Нова телевизия.Трафикът към столицата се пренасочва по обходен маршрут от пътен възел „Цалапица“ до пътен възел „Гелеменово“.", "date": "2018.10.23", "title": "Катастрофа с ТИР  затвори АМ \"Тракия\""}
{"url": "https://www.novinite.bg/articles/166318/Ninova-Borisov-izbra-vlastta-pred-majkite", "text": "\"Днес всички трябва да кажем, че не приемаме цинизма на Валери Симеонов и правителството срещу майките на деца с увреждания“. Това каза председателят на НС на БСП на тържеството по случай 125-та годишнина от създаването на Старозагорската партийна организация. Тя заяви, че социалистите не приемат и двойно по-големия цинизъм на Бойко Борисов, който каза, че ако приеме оставката на вицепремиера, правителството ще си отиде.„Днес Борисов плаши народа, че ако той си отиде, ще настъпи хаос. По-голям хаос от неговото правителство няма“, категорична бе Корнелия Нинова. Лидерът на левицата заяви, че Борисов ще остави след себе си пустиня, разсипана система на образование и здравеопазване, нищета, бедност и съсипана икономика.„Ние няма да се оправдаваме с това тежко наследство. Ще има ред и правила в държавата. Ще има модерна икономика, образование обвързано с нея, достъпно и качествено здравеопазване и балансирана външна политика. Ще работим за това - достойни българи да живеят в достойна държава“, заяви още Нинова.Тя призова премиера да не плаши народа с хаос и служебен кабинет на Румен Радев. „Разчитаме на енергията на хората, за да покажем, че БСП е отговорна партия, че може да изведе страната ни на нов път със своята „Визия за България“, каза още лидерът на социалистите. Корнелия Нинова изтъкна, че от БСП се изисква не само да даде пример - каква трябва да е визията за развитието на България, но и да събере националната енергия, да я реализира, защото изчезваме като народ.„Неравенствата и бедността стават чудовищни след всички тези години на преход\", заяви Нинова. Тя допълни, че левицата предлага разговор за край на модела на прехода. „Искаме да върнем държавата в икономиката. Няма повече да правим икономика за 5-6 олигархични фирми и те да смазват малкия и среден бизнес. Няма да даваме на концесии държавните богатства, БДЖ, летища, ВиК сектора. Няма държавните предприятия да се управляват на партиен принцип“, категорична бе Корнелия Нинова.Председателят на БСП обясни, че левицата иска икономика, в която е планирано, че България има възможност да развива пет сектора и те ще получат своето регионално развитие и тази икономика да бъде свързана с образованието. „Търсим подкрепа от хората, за да знаят, че когато управляваме, болниците няма да са търговски дружества. Ще има регионални структури на здравеопазването, защото не може 80% от болниците да са в три града в страната“, отбеляза Корнелия Нинова. Тя каза още, че БСП ще спре и подмяната на съдържанието на българските учебници. Левицата иска един учебник по предмет в цялата държава и не приема джендър идеологията в училище. „С „Визия за България“ заставаме пред вас, за да тръгне България напред“, обърна се Корнелия Нинова към старозагорци.", "date": "2018.10.23", "title": "Нинова: Борисов избра властта пред майките"}
{"url": "https://www.novinite.bg/articles/166328/Dni-na-karierata-v-Tehnicheskiya-universitet-v-Sofiya", "text": "За тринадесета поредна година на територията на ТУ-София се провежда изложението на работодатели „Дни на кариерата“, което ще се състои в рамките на три дни. На 23 и 24 октомври 2018 г. изложението  ще се проведе в три учебни корпуса на ТУ-София – 1-ви, 2-ри и 12-ти, а на 25-ти октомври – във филиалите на ТУ-София в Пловдив и Сливен. Център „Кариера и възпитаници (Алумни)“ на ТУ-София е основен организатор на събитието. „Преди 13 години „Дни на кариерата“ започна с около 20-на работодатели и шепа студенти. Днес броят на участниците е рекорден – близо 150, а изложението се провежда и във филиалите на ТУ-София в Пловдив и Сливен,“ заяви по време на откриването член-кореспондент проф. д.т.н. Георги Михов, ректор на ТУ-София. „Изложението е един от начините студентите на ТУ-София да се свържат с потенциалния си работодател още по време на следването си. Благодарение и на това традиционно за университета събитие, реализацията на нашите студенти на пазара на труда е близо 100 %“, допълни ректорът. „Традиция стана студентите на ТУ-София да правят първите си стъпки в кариерата си именно от тази среща на образованието с бизнеса. 106 на брой са българските и международните компании и организации, които са днес и утре тук, на едно място, за да представят своята дейност и да осъществят директен контакт със студентите на ТУ-София,“ заяви Силвия Янева, директор на Център „Кариера и възпитаници (алумни)\" на ТУ-София.Васил Велев, председател на Асоциацията на индустриалния капитал в България, също отправи приветствена реч по време на откриването. „Скъпи студенти, поздравявам ви от името на Асоциацията на индустриалния капитал в България, която обединява браншове като машиностроене, електротехника и електроника. Много от нашите членове са изложители на днешната проява, а ние имаме нужда от вас, от вашите знания и умения. Пожелавам успех на изложението!“ В  \"Дни на кариерата\" ще се включат близо 150 представители от различни бизнес сектори в направленията, по които обучава ТУ-София. По време на изложението работодателите ще представят своите дейности пред студентите и преподавателите, ще предложат стажантски позиции, работни места и стипендиантски програми на младите специалисти. ", "date": "2018.10.23", "title": "„Дни на кариерата“ в Техническия университет в София"}
{"url": "https://www.novinite.bg/articles/166324/Izgrajdaneto-na-Pulse-Fitness-Mladost-varvi-po-plan", "text": "Напредва строежът на Pulse Fitness Mladost. Клубът се изгражда на територията на столичния квартал Младост, в непосредствена близост до най-големия бизнес парк в България. Обектът, разположен на внушителна площ, ще предлага над 5 000 кв.м фитнес зони, 5 зали за групови занимания, специализирани студия за Spining и зала за бокс, просторен SPA център, паркинг за над 400 автомобила и био ресторант.Проектът е уникален за територията на България и се изпълнява по най-високите световни стандарти -  цялостният облик на сградата съчетава в себе си модерна архитектура, био-елементи, функционалност и разбира се - красота. Комплексът, чието официално откриване се очаква през 2019, ще предлага удобства, от най-висок клас в комфорта на истински Healtliving оазис.Pulse Fitness Mladost ще се намира на бул. „Александър Малинов“ в „Младост 4“. ", "date": "2018.10.23", "title": "Изграждането на Pulse Fitness Mladost върви по план"}
{"url": "https://www.novinite.bg/articles/166317/Dneven-horoskop-za-vtornik", "text": "Ако имате твърде много амбиции, рискувате да имате твърде много разочарования! Спазвайте дългия си списък от неща, които трябва да направите, но не пракалявайте с амбициите и най-вече с очакванията. Наслаждавайте се на всичко около себе си. Днес ще имате възможността да бъдете в центъра на събитията и това ще бъде от полза за вас. Ще изпъкнете с положителните си качества. Следвайте стратегията, която ви се струва най-подходяща. Не позволявайте на хората да ви влияят. Обстоятелствата днес изискват да вземете важно решение бързо и докато сте под напрежение. Не обичате да взимате решения по този начин, но понякога се налага. Просто опитайте да вземете най-доброто решение.  Вижте повече на : ", "date": "2018.10.23", "title": "Дневен хороскоп за вторник"}
{"url": "https://www.novinite.bg/articles/166330/Speshnata-pomosht-shte-bade-obnovena-sas-1635-mln-lv", "text": "237 обекта на спешната медицинска помощ в страната ще бъдат напълно обновени и модернизирани със 163,5 млн. лв. по Оперативна програма „Региони в растеж“ 2014-2020 г. Договорът за изпълнение на проекта беше подписан на церемония в МРРБ в присъствието на министъра на регионалното развитие и благоустройството Петя Аврамова от министъра на здравеопазването Кирил Ананиев и зам.-регионалния министър и ръководител на Управляващия орган на ОПРР Деница Николова.„С реализацията на големия инвестиционен проект за модернизацията на спешната помощ в България ще подобрим качеството на медицинската дейност в страната и по този начин максимално ще се приближим до българските граждани. Благодарение на проекта ще преструктурираме болничната медицинска помощ в страната, така че тя напълно да отговаря на потребностите на всички граждани“, каза Кирил Ананиев.„Проектът за модернизация на спешната помощ е изключително важен и ще обхване цялата страна, а целта ни е да осигурим подходяща, ефективна здравна инфраструктура\", каза Петя Аврамова. Тя допълни, че се предвижда реконструкция и строителство на нови сгради на спешната помощ в 34 лечебни заведения с над 50% държавно участие в капитала и купуване на 400 съвременни линейки с нова апаратура. Срокът на изпълнение е 36 месеца.Здравният министър подчерта, че вече има класиран изпълнител по обществената поръчка за купуване на 280 линейки, като договорът с него се очаква да бъде подписан утре, 24 октомври. Стойността му е 38 300 000 лв. До края на годината се очаква да бъде извършена и първата доставка на линейките за спешна медицинска помощ. На 20 ноември ще бъдат отворени офертите по стартираната в началото на месец октомври процедура за купуване на 120 високопроходими линейки. До края на този месец предстои да бъде обявена обществена поръчка за купуване на медицинско оборудване и апаратура за нуждите на всички центрове за спешна медицинска помощ, техните филиали и за спешните отделения на областните многопрофилни болници. Прогнозната стойност на тази поръчка е 22 млн. лв. Министерството финализира документацията по обявяване на обществена поръчка за офис оборудване за спешните медицински центрове за 2,8 млн. лв. Работи се и по стартиране на процедурите за строителната дейност, обясни министър Ананиев.", "date": "2018.10.23", "title": "Спешната помощ ще бъде обновена със 163,5 млн. лв."}
{"url": "https://www.novinite.bg/articles/166313/Reshavat-dali-da-ima-referendum-v-Sofiya-za-zavoda-za-izgaryane", "text": "Столичният общински съвет ще решава, дали да има референдум в София за завода за изгаряне В Столичния общински съвет започва разглеждането на внесеното от 15 общински съветници искане за провеждане на местен референдум за завода за изгаряне на отпадъци в центъра на София. Заводът за изгаряне на отпадъци трябва да бъде изграден в географския център на София, район Сердика, бул. „История Славянобългарска”, на територията на ТЕЦ „София”. Решението на Столичния общински съвет беше прието след доста оспорвана дискусия и при липса на политически консенсус. Това толкова важно стратегическо за София решение беше взето с едва 36 гласа \"за\", 16 \"против\" и 6 \"въздържал се\" от общо 58 гласували общински съветници.Проектът за изграждане на завод за изгаряне на отпадъци в центъра на София и поемането на общински дълг в размер на 67 млн. евро за изграждането му, не само че не се приема еднозначно от жителите на София, но породи множество протести и въпроси в различни аспекти, в т.ч. екологични и финансови. Именно поради тези причини 15 общински съветници от всички опозиционни политически групи в Столичният общински съвет внесоха искане за провеждане на местен референдум по темата. На 23-ти октомври (вторник) докладът с искането за провеждане на референдум за завода за изгаряне започва да се гледа в постоянните комисии на Столичният общински съвет.От 10 часа в зала 1 на ул. Московска 33 ще се проведе заседание на Постоянната комисия по инженерна инфраструктура и енергийно планиране, в чиито дневен ред е включен обсъждането на Доклада за референдума. От 11 часа в същата зала 1, докладът ще бъде обсъден и от Постоянната комисия по опазване на околната среда, земеделие и гори, а в 13 часа отново в зала 1 искането за референдум ще бъде разгледано и от Постоянната комисия по финанси и бюджет. „Изграждането на завод за изгаряне на отпадъци е от изключително важно стратегическо значение за София и нейните жители и смятам, че всеки един гражданин трябва пряко да участва при взимането на това решение, защото то пряко засяга здравето и интереса му, както и околната среда на София”, каза общинския съветник и съпредседател на „Политическа група 5” инж. Симеон Славчев, който е един от инициаторите и вносителите на доклада с искането за провеждане на референдум по темата. Инж. Симеон Славчев призова всички жители на София активно да се включат при обсъждането на доклада в постоянните комисии към Столичния общински съвет и припомни, че всички заседания на постоянните комисии са отворени за граждани и медии.", "date": "2018.10.23", "title": "Решават  дали да има референдум в София за завода за изгаряне"}
{"url": "https://www.novinite.bg/articles/166334/Priem-promenya-dvijenieto-v-stolicata", "text": "От 15:00 часа до приключване на пирема на 24.10.2018 г. се забранява престоят и паркирането на пътни превозни средства на бул. \"Янко Сакъзов\" между ул. \"Панайот Волов\" и ул. \"Кракра\" - двустранно, с изключение на автомобилите на гостите поканени на приема.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.23", "title": "Прием променя движението в столицата"}
{"url": "https://www.novinite.bg/articles/166325/Protest-sreshtu-spiraneto-na-toka-v-Boboshevo", "text": "Протест срещу спирането на тока организираха в Бобошево. Около 100 служители на общината, водени от кмета Крум Маринов, бизнесмени, както и от местното училище и детската градина, местни жители протестираха тази сутрин за половин час до площада в града срещу честите и безразборни спирания на тока.Има дни, в които спиранията са 3-4. Без обяснения и предварително обявяване. Другият проблем е, че напрежението е с напрежение  не повече от 190 волта. Проблемът не е само за Бобошево, а и за повечето от селата на общината, казаха протестиращи. Местните считат, че от страна на ЧЕЗ има дискриминация и тенденциозно проблемът със слабия  и нередовен ток не се решава от месеци. В града се заканват да продължат с протестите, ако от  компанията не реагират и не отстранят причините за нередовното електроподаване за Бобошево и района.  ", "date": "2018.10.23", "title": "Протест срещу спирането на тока в Бобошево"}
{"url": "https://www.novinite.bg/articles/166335/Organizaciya-na-dvijenieto-s-cel-otrazyavane-na-koncert-v-stolicata", "text": "От 09:00 до 20:00 часа на 25.10.2018 г. се забранява престоят и паркирането на пътни превозни средства, с изключенеи на автомобилите на снимачния екип и извън местата в режим на платено паркиране \"служебен абонамент\" на ул. \"Иван Вазов\" между ул. \"Кузман Шапкарев\" и ул. \"Георги Бенковски\" - 11 /единадесет/ паркоместа.", "date": "2018.10.23", "title": "Организация на движението с цел отразяване на концерт в столицата"}
{"url": "https://www.novinite.bg/articles/166329/Darjavata-veche-misli-za-po-strogi-nakazaniya-za-stroitelniya-nadzor", "text": "Да се отнема лицензът на фирма за строителен надзор при две нарушения, а не при три. Това e една от промените, които ще залегнат при промяната на нормативната уредба, каза министърът на регионалното развитие и благоустройството Петя Аврамова след подписването на договора за изпълнение на проекта за модернизация на Спешната медицинска помощ в страната, предаде БГНЕС. \"В момента работна група обсъжда промени в нормативната уредба, касаеща дейността и отговорността на всички участници в инвестиционния процес като се започне от възложител, проектант, строителен надзор и накрая строител. Обмисляме известни промени, които касаят дейността на лицензираните фирми за строителен надзор в посока ефективен надзор по време на целия инвестиционен процес от оценката на проекта до извършването на контрол по време на строителните дейности\", уточни Аврамова.Иначе, относно Спешната помощ ще бъдат отпуснати безвъзмездно 163,5 млн. лева по \"Регионална здравна инфраструктура\". С тях трябва да бъдат купени 400 линейки, оборудвани със съвременна медицинска апаратура, както и да бъдат обновени 27 центъра за спешна медицинска помощ в областните градове с техните 170 филиала и 6 изнесени екипа.", "date": "2018.10.23", "title": "Държавата вече мисли за по-строги наказания за строителния надзор"}
{"url": "https://www.novinite.bg/articles/166336/Pochistiha-300-kvm-grafiti-v-stolicata", "text": "Над 300 кв.м. графити в София са почистени от Столичния инспекторат от началото на годината досега.  Все още обаче има доста места за почистване, тъй като непрекъснато има драскачи. “На някои места сме чистили по два и по три пъти”, коментираха пред  от инспектората.За да се спре тази вандалска порява, нарушителите трябва да бъдат хванати на място и санкционирани, надяват се от Столичния инспекторатДрасканици, графити и знаци, призоваващи към насилие са почистени от фасадите на сгради с машината по екологичен способ, така че да не се навреди на мазилка и изобщо на стените. С нея могат да се почистват каменни повърхности. Проблем обаче си остават графитите по сградите, които са частна собственост, защото не могат да бъдат чистени от Столична община.Столичани подкрепят инициативата „Да изчистим омразата от улиците“. Тя съдейства за премахване на надписи, призоваващи към омраза и с неприлично съдържание. Така бе изчистена и фасадата на „Св. Седмочисленици“ през септември месец. Графитите, появили се на ул.“Г.С.Раквоски“, ул. „Бачо Киро“ и бул. „Дондуков“ също бяха заличени по линия на тази кампания, подкрепена от Израелското посолство.Столична община и район „Подуяне“ инициираха изрисуването с графити  на фасади на блокове, а изображението на дядо Добри стана особено популярно.", "date": "2018.10.23", "title": "Почистиха 300 кв.м графити в столицата"}
{"url": "https://www.novinite.bg/articles/166341/Toplofikaciya-Sofiya-pusna-parnoto-na-blizo-70-sgradi", "text": "Отоплението на близо 70 сгради в столицата вече е пуснато, съобщиха от „Топлофикация - София“. Стана дума най-вече за детски градини, училища, болници.Парното е пуснато и в 12 жилищни сгради, чийто домоуправители са подали молби с такова искане.Вчера беше обявено, че заради очакваното в края на седмицата затопляне, „Топлофикация-София“ все още няма да пуска парното на целия град.  ", "date": "2018.10.23", "title": "„Топлофикация - София“ пусна парното на близо 70 сгради"}
{"url": "https://www.novinite.bg/articles/166345/Banyata-v-Ovcha-kupel-se-prevrashta-v-nauchen-centar", "text": "Започва изграждането на научен център изследване на полезните свойства на минералните води в сградата на старта баня в „Овча купел“. Това става възможно след като Софийският университет получи аванс от 6 млн. лв.Ръководителят на проекта проф. Иван Илчев споделя, че проектът, чийто инициатор е консорциума „Наследство БГ“, ще се финансира по оперативна програма “Наука и образование за интелигентен растеж” с приблизително 30 млн.лв, предаде В консорциума участват 4 университета, един от тях е СУ, Националната библиотека “Св. св. Кирил и Методий”, 7 института на БАН. Бизнес партньор е Столична община, а няколко организации, работещи вобластта на туризма и културното наследство, са асоцирани партньори. Те ще могат да използват за своите интереси резултатите от проучванията на центъра, споделя Дневник.Основната база на научния център ще е в старата баня, а останалите бази ще бъдат разположени в ресторант „Яйцето“ в Ректората и в университетската сграда срещу Кукления театър. Инженеринговият проект е поверен на Регионалния исторически музей, защото банята е паметник на културата. Там ще се разположат конферентна зала, компютърна зала и две лаборатории. В тях ще текат изследвания за въздействието на минералната вода върху човешкия организъм. В тези проучвания ще се включи екип на Националната спортна академия. В центъра се предвижда да бъдат назначени 270 иследователи.Строителните дейности са планирани за месец март. Все още се подготвят документите за обществените поръчки.", "date": "2018.10.23", "title": "Банята в „Овча купел“ се превръща в научен център"}
{"url": "https://www.novinite.bg/articles/166338/Premierat-Bojko-Borisov-se-sreshtna-s-prezidenta-na-Egipet-Abdel-Fattah-As-Sisi", "text": "Египет е сред стабилните търговски партньори на България в района на Близкия изток и Африканския континент. От взаимен интерес е да работим за още по-голямо активизиране на двустранния диалог в търговско- икономическата област. Това заяви министър-председателят Бойко Борисов по време на срещата си в Кайро с президента на Арабска република Египет Абдел Фаттах Ас-Сиси.Премиерът Борисов изтъкна, че стокообменът между България и Египет бележи устойчива тенденция към нарастване, като за миналата година е надвишил 1 млрд. щ.д. Същевременно според българския министър-председател е налице все още неизползван потенциал и страната ни полага усилия за допълнително стимулиране на сътрудничеството. Премиерът Борисов отбеляза необходимостта от набелязване на стъпки, така че да се оползотворят възможностите за разширяване на инвестициите. По думите му би било добре да се обмисли подновяването на дейността на Смесената комисия за икономическо, научно и техническо сътрудничество. Министър-председателят акцентира върху енергетиката като друга сфера, в която страната ни има желание диалогът да се задълбочи.Премиерът Борисов посочи, че за България Египет е потенциален доставчик на природен газ и имаме интерес да се включим в газовия проект между Египет, Гърция и Кипър. Задълбочаване на двустранното сътрудничество би могло да се търси и по линия на земеделието, транспорта и туризма. Премиерът отбеляза също, че България разглежда Египет като държава с ключова роля за постигането на стабилност в региона на Близкия изток и Африка – проблематика, която по думите на Борисов има отношение както към българската национална сигурност, така и към процесите в Европа. Министър-председателят каза още, че борбата с тероризма, екстремизма и радикализацията е обща кауза за България и Египет. Добави, че страната ни е заинтересована от развитието на двустранните връзки в сферата на правоприлагането, контра-тероризма, борбата срещу трансграничната организирана престъпност и трафика на хора. Министър-председателят Бойко Борисов благодари за гостоприемството. Изрази също така увереност, че след срещата с президента на Египет в рамките на 73-ата сесия на ОС ООН през миналия месец и след настоящата визита в Кайро, конструктивният диалог ще продължи и занапред по значими за двете страни теми от двустранен и регионален характер.", "date": "2018.10.23", "title": "Премиерът Бойко Борисов се срещна с президента  на Египет Абдел Фаттах Ас-Сиси"}
{"url": "https://www.novinite.bg/articles/166337/Chastna-bolnica-se-vklyuchva-v-kampaniyata-za-kravodaryavane", "text": "Кампанията по кръводаряване на Министерството на здравеопазването и Националния център по трансфузионна хематология набира все повече съмишленици. На 26 октомври УМБАЛ “Софиямед” и ДКЦ “Софиямед” също ще приемат кръводарители.Служители на болницата, техни близки, както и всички желаещи да дарят кръв, могат да го направят в Блок 1 на лечебното заведение, което се намира на бул. “Г.М. Димитров 16”, пише Доброволците трябва да са на възраст от 18 до 65 години и да са здрави. Важно за всеки, който иска да дари кръв е да знае, че това не се прави на гладно.Процедурата на самото кръводаряване трае около 40 мин. След него доброволецът трябва да приема повече калорични течности и храни.За около едно денонощие се  възстановява количеството на кръвта, а качествено – за 3-4 седмици.", "date": "2018.10.23", "title": "Частна болница се включва в кампанията за кръводаряване"}
{"url": "https://www.novinite.bg/articles/166343/Simeonov-prizova-da-ne-se-provejda-protest-v-negova-zashtita", "text": "„Протестът срещу мен беше тюрлюгювеч”. Така вицепремиерът Валери Симеонов определи демонстрацията пред Министерския съвет в понеделник, на която майки на деца с увреждания и граждани поискаха оставката му. Недоволството им предизвика изказване на Симеонов, в което той нарече майките „кресливи жени с уж болни деца”.За оттегляне на вицепремиера от поста му настояха и от „Атака” и обявиха, че снемат политическото си доверие от него.„Не бях изненадан, че те поискаха оставката ми”, заяви Симеонов на брифинг в МС във вторник. И увери, че към момента конфликт в коалицията „Обединени патриоти” няма.„Дори да подам оставка, правителството може да продължи да функционира”, каза още Симеонов.Той обяви, че редица организации готвят контрапротест в негова защита, който трябва да се проведе в сряда сутрин. Вицепремиерът обаче призова демонстрацията да бъде отменена, защото самият той не приемал „средствата на уличния натиск”.„Обръщам се към тях да не провеждат този митинг, защото аз се чувствам достатъчно уверен в това, което правя. Не приемам морални оценки от всякакви посоки – отгоре, отдолу, отляво, отдясно”, категоричен бе Симеонов.", "date": "2018.10.23", "title": "Симеонов призова да не се провежда протест в негова защита"}
{"url": "https://www.novinite.bg/articles/166344/Zakonoproektat-za-horata-s-uvrejdaniya-na-parvo-chetene-v-NS", "text": "Законопроектът за хората с увреждания влиза на първо четене в Народното събрание.В петък депутатите гласуват новите поправки в закона, които предвиждат 150 милиона лева допълнителна финансова помощ, въвеждане на комплексна индивидуална оценка на потребностите. Заложени са и квоти за заемане на работа на хора с увреждания и подкрепа за бизнеса да приспособява работни места за тях.  Заради предвидени квоти и санкциите за всеки незает, бизнесът се обяви против.В парламента на първо четене, като втора точка в петък, влизат и двата законопроекта за личната помощ, внесени от БСП и \"Воля\".", "date": "2018.10.23", "title": "Законопроектът за хората с увреждания на първо четене в НС"}
{"url": "https://www.novinite.bg/articles/166333/BSP-predstaviha-Viziya-za-Balgariya-v-Pravec-i-Botevgrad", "text": "Приоритетите на левицата, заложени в проекта “Визия за България” бяха представени на срещи в Правец и Ботевград. “Ние предлагаме един съвсем нов режим на управление на държавната собственост. Казваме повече държава там, тогава, където и когато това е необходимо.”- каза в Правец народния представител от ПГ на \"БСП за Бълария\" инж. Петър Кънев. “10 години след като влязохме в ЕС, България изгуби 1 млн. население. Ако през 2007 г. покупателната ни способност беше 46% от средната за ЕС, сега тя е 49 %\", допълни председателят на икономическата комисия в НС. В дискусията взе участие и депутатът от левицата  проф. д-р Светла Бъчварова-Пиралкова, която обърна внимание върху въпросите, свързани със земеделието. Пълна зала посрещна народните представители д-р Валентина Найденова, Надя Клисурска и Иван Ченчев в Ботевград. И в Ботевград, както в други градове на страната, хората се вълнуват от въпроси, свързани с демографската криза, в която се намира България. Народните представители от ПГ на “БСП за България” представиха основните политики, които са заложени във “Визия за България” и отговориха на редица въпроси.", "date": "2018.10.23", "title": "БСП представиха Визия за България в Правец и Ботевград"}
{"url": "https://www.novinite.bg/articles/166349/Karakachanov-Az-poveche-rolyata-na-sinya-kaska-nyama-da-igraya", "text": "Аз повече ролята на синя каска няма да играя. Това каза лидерът на ВМРО Красимир Каракачанов, цитиран от БГНЕС.\"Една година и половина се правих на синя каска. Опитвам се да балансирам между някакви такива настроения. Оттук нататък губим много време. Вместо да се занимаваме с нещата, които сме заложили в програмата на „Обедини патриоти” – миграцията, битовата престъпност, демографската криза и още много други неща, се занимаваме с глупости. Аз не съм влязъл в политиката, за да бъда съдия”, добави Каракачанов.\"Като гледам как всички ме сочат мен и казват: \"Ето, от Kаракачанов зависи\". Какво мислите, че ще направя? Да падне правителството, или да остане? Какво мислите\", попита лидерът на ВМРО.Каракачанов заяви, че на коалиционния съвет на патриотите днес няма да бъде обсъждан вариантът за коалиция без участието на Валери Симеонов. „Има много по-важни неща, отколкото да си изясняваме отношенията кой е по-по-най”, беше категоричен съпредседателят на \"Обединени патриоти\".", "date": "2018.10.23", "title": "Каракачанов: Аз повече ролята на синя каска няма да играя"}
{"url": "https://www.novinite.bg/articles/166331/Majkite-na-deca-s-uvrejdaniya-otnovo-izlizat-na-protest", "text": "Протестите на майките на деца с увреждания продължават. В 17.30 ч. във вторник те се събират отново пред Министерския съвет, за да поискат оставката на Валери Симеонов.Родителите настояват вицепремиерът сам да се оттегли от поста си или това да бъде поискано. И още - той по никакъв начин да не участва в управлението на страната.В понеделник в протеста на майките се включиха и много граждани и семейства с деца. Стигна се и до блокиране на движението по булевард \"Дондуков\" на два пъти. ", "date": "2018.10.23", "title": "Майките на деца с увреждания отново излизат на протест"}
{"url": "https://www.novinite.bg/articles/166342/Karakachanov-na-125-godishninata-na-VMRO-Nyamame-vreme-za-gubene", "text": "В София пред Паметника на революционерите от Македония, Одринско и Тракия, отдали живота си за целокупна България, се проведе честване на 125 години от основаването на родолюбивата организация ВМРО.В словото си вицепремиерът, министър на отбраната и лидер на ВМРО Красимир Каракачанов отбеляза, че Организацията от създаването си до сега се бори за отстояването на историческата истина за българщината в Македония. Нито един българин, където и да се намира по света, не бива да бъде мачкан и да бъде каран насила да се чувства друг освен българин, заяви Каракачанов.В тази връзка той направи аналог как в днешно време се опитват да ни налагат чужди, небългарски ценности, срещу което ВМРО твърдо се противопоставя. Нямаме нужда от нови ценности, каквито се опитват да ни налагат, продължи Красимир Каракачанов и обясни какви са нашите: уважение към език, народ, семейство, Родината. Всичко останало, по думите му, е на следващо място.В годините назад, а и сега, се говори дали сме ориентирани на изток или на запад. Още Тодор Александров го е казал в 1920 г. „ВМРО не обръща своите погледи нито на изток, нито на запад, ни другаде, тя разчита предимно на своите сили, не става оръжие никому и не ще позволи никой да си служи с нейното име и престиж за лични или други цели. Досега тя е показала и ще докаже това и в бъдеще, че в своите дела изхожда от интересите на борческа Македония и българското племе“, цитира Каракачанов.Той заяви, че днес при участието на ВМРО вече година и половина в управлението, нещата започват да се случват, но за съжаление не с темповете, които ни се иска. Вътрешно коалиционни разправии единствено губят ценно време. Нямаме време за губене! ВМРО продължава да следва пътя, който е следвала в последните 125 г. Вървим смело напред, заяви лидерът на родолюбивата организация.Във ВМРО не се влиза заради пост и облага, а ако имаш желание да служиш на българската национална кауза. Да живее България, завърши словото си пред паметника Красимир Каракачанов.Организационният секретар на ВМРО и народен представител от Обединени патриоти Юлиан Ангелов говори пред събралото се множество за приемствеността на каузата и идеалите на ВМРО.  Той припомни чл. 3 от устава на старата организация, за да няма спекулации за това какви хора са живели в Македония и Тракия – българи.Ангелов изрази голямо задоволство, че пред паметника да почетат годишнината на ВМРО са се събрали българи не само днешните граници на България, но и българи от Западните покрайнини, Македония, Украйна, Молдова.Александър Гребенаров, председател на Македонския научен институт, заяви, че едно време никой не е и предполагал, че от тези шестима съзаклятника ще се потресе цялата Османска империя, визирайки основателите на ВМРО. Историкът припомни, че на първия устав и правилник на Организацията пише „Български македоно-одрински революционни комитети“, което и еднозначно определя какви хора са организирали и участвали в Илинденското въстание и какви хора са живели по тези земи – именно българи.Народният певец Илия Луков изпълни песни, посветени на героите, отдали живота си в борбата за единна и целокупна БългарияНа Паметника на българските революционери от Македония, Беломорска и Одринска Тракия бяха поднесени цветя и венци.На тържеството отбелязване на 125 години от основаването на ВМРО присъстваха лидерът на ВМРО, министър на отбраната и вицепремиер Красимир Каракачанов, министърът на екологията Нено Димов, организационният секретар на ВМРО и депутат в 44-ото НС Юлиан Ангелов, народите представители Красимир Богданов, Атанас Стоянов, Александър Сиди, Борис Вангелов, Искрен Веселинов, доц. Милен Михов, Емил Димитров, Александър Сабанов, както и заместник-министрите д-р Султанка Петрова, проф. Николай Проданов и Стефан Балабанов, общински съветници, кметове, членове и симпатизанти на ВМРО, българи от Македония и Западните покрайнини, представители на Сдружението на родовете от Македония, СПС „Защита“, НСКЗВ „За честа на пагона“, Македонския научен институт, Национално движение „БГ Патриот“.", "date": "2018.10.23", "title": "Каракачанов на 125-годишнината на ВМРО: Нямаме време за губене!"}
{"url": "https://www.novinite.bg/articles/166352/Borisov-Balgariya-gradi-mostove-na-satrudnichestvo-s-Egipet", "text": "България и Египет, наред с изключителните природни, исторически и културни ценности, които притежават двете държави, имат и еднакво отношение към етническата толерантност. Това заяви министър- председателят Бойко Борисов на брифинг в Кайро след срещата с президента на Арабска република Египет Абдел Фаттах Ас-Сиси. Българският премиер изтъкна сферите, които имат потенциала да бъдат „мостове“ на сътрудничество между двете държави – образованието и науката, информационните технологии и иновациите. Борисов отбеляза и готовността на египетската страна да се направи университет, който да може да поеме това, което нашите университети, училища и БАН създават. По време на срещата е договорено да се активизира работата на Смесената комисия за икономическо, научно и техническо сътрудничество, както и работата на ресорните министри именно в сферите от взаимен интерес, сред които са също здравеопазването, строителството и туризма.„Запознах президента с възможностите на България, на Балканите, за изграждане на хранителни хъбове. Можем да осигурим много повече прехрана за местата, където хората живеят в Африка в голяма бедност“, добави премиерът Борисов. Българският министър-председател акцентира още върху сътрудничество в борбата с миграцията, с незаконния износ на културно- исторически ценности, с транснационалната престъпност, в сферата на сигурността и борбата с тероризма. Премиерът Борисов благодари за изключителното гостоприемство и отбеляза значението на програмата на президента Ас-Сиси за това Египет да бъде стабилна, сигурна и безопасна страна, така че да се увеличи туристическия поток. Министър-председателят предаде на египетския президент поздрави от името на председателя на Европейския съвет Доналд Туск, като отбеляза, че се подготвя Срещата ЕС-Египет през февруари. По думите на Борисов настоящата визита е изключително навременна на фона на глобалното решение на ЕС да работи все по-близо с Египет. Благодаря на България, че дава възможност гласът на Египет да достигне до ЕС и да се чуе посланието, че Египет е важен фактор на стабилност в региона, отбеляза от своя страна президентът Абдел Фаттах Ас- Сиси. Той изрази надежда, че Смесената комисия за икономическо, научно и техническо сътрудничество ще се събере още в началото на следващата година. „Разговорите ни протекоха прекрасна атмосфера“, отбеляза египетският президент и добави, че са били засегнати редица теми като миграцията и трансграничната престъпност.", "date": "2018.10.23", "title": "Борисов: България гради „мостове“ на сътрудничество с Египет"}
{"url": "https://www.novinite.bg/articles/166354/Volen-Siderov-ne-otide-na-Koalicionniya-savet-na-patriotite", "text": "Не присъствам на Коалиционен съвет. НФСБ преди 6 дни свали политическо доверие от мен като председател на ПГ на ОП. Това е написал на официалната си страница в социалната мрежа Facebook лидерът на ПП „Атака“ Волен Сидеров.В момента в кабинета на Искрен Веселинов в Народното събрание (пл. „Княз Александър I“ 1) се провежда заседанието на \"Обединени патриоти\", предаде репортер на Агенция \"Фокус\". На заседанието присъстват вицепремиерът Красимир Каракачанов и вицепремиерът Валери Симеонов.„ВМРО не взе никаква позиция по този въпрос, а мълчанието е знак на съгласие с НФСБ. При това положение няма логика да бъда на тази среща“, пише още Волен Сидеров. Заседанието е по повод искането за оставка на Валери Симеонов след обидите, които той отправи по адрес на майките на деца с увреждания.", "date": "2018.10.23", "title": "Волен Сидеров не отиде на Коалиционния съвет на \"патриотите\""}
{"url": "https://www.novinite.bg/articles/166322/Balgariya-beleji-rast-v-dobiva-na-zarneni-kulturi", "text": "България отбелязва ръст в добива на някои зърнени култури през 2017 г. Това става ясно от писмен отговор на депутатски въпрос от министъра на земеделието, храните и горите Румен Порожанов, предаде БГНЕС.Справката е изготвена от отдел „Агростатистика“ на министерството и обхваща периода 2015 г. – 2017 г. От данните става видно, че през 2017 г. в страната са добити 6 132 671 тона пшеница, като през 2016 г. реколтата е 5 662 721 тона, а през 2015 г. - 5 011 597. Ръст се наблюдава и в добива на ръж, където за 2017 г. са произведени 17 304 тона. За 2016 г. количеството е 15 178 тона, а през 2015 г. - 11 210 тона.По-малко е увеличението в добива на овес, който за миналата година е 31 849 тона. За 2016 г. количеството е 31 372 тона, а за 2015 г. - 21 694. Страната ни е отбелязала увеличение на добивите още на царевицата за зърно и трикале, където стойностите за 2017 г. са съответно 2 562 569 тона и 59 140. Спад се наблюдава единствено в производството на ориз и ечемик. Добитият ориз през 2017 г. 58 523 тона, при 64 773 тона за 2016 г. и 67 684 тона за 2015 г. Ечемикът е 595 237 за миналата година, при 689 850 тона за 2016 г. и 697 863 за 2015 г. При всички зърнени култури обаче се наблюдава увеличение на средните добиви от декар площ.За настоящата година данните ще станат известни след прибиране на реколтата и провеждане на анкета за добивите.", "date": "2018.10.23", "title": "България бележи ръст в добива на зърнени култури"}
{"url": "https://www.novinite.bg/articles/166348/Radev-prizova-za-politicheska-sreda-koyato-da-osiguri-efektivna-predstavitelnost-na-grajdanite", "text": "В България е необходима политическа среда, която да осигури широка, реална и ефективна представителност на гражданите в управлението и да не допуска безконтролност при упражняването на властта. Ускореното икономическо и социално развитие на страната няма как да се случи, без да бъде решен проблемът за субектността на властта и кой я упражнява. В институциите трябва да влязат високообразованите и достойните, а не послушните. Това заяви президентът Румен Радев на среща на тема „Ценности, лидерство и образование в  демократичното общество“ със студенти в Пловдивския университет „Паисий Хилендарски“. Държавният глава благодари на организаторите за възможността да бъде част от дебата за бъдещето на България, в който участват активно младите хора у нас, и оцени високо приноса на висшите училища за изграждането на модели на публично гражданско поведение. По думите на президента днес обществото ни има проблем не само с користта, но и с опростачването на политическия живот, които ни връщат назад в икономическото и социално развитие, покваряват обществения морал и ни отдалечават от цивилизования свят и надеждата за изграждане на просветено, справедливо, съпричастно и проспериращо общество. „Образованието в една страна е от ключово значение и със своите възпитателни функции. Наред с усвояването на важните научни дисциплини, усвоявате ежедневно и най-важната наука – тази да бъдете свободни граждани, да се вълнувате, да мислите и да дебатирате”, подчерта Румен Радев. Президентът призова младите хора да се развиват като добри специалисти, но и да отстояват своята  активна гражданска позиция. „Ежедневно слушаме за стабилност, икономически ръст, усвоени евросредства, а в същото време незадоволството в обществото расте и протестите са ежедневни. Каквито и позитиви да се изтъкват, от отсрещната страна са унизителни пенсии и милионите бедни. Страната ни не само заседна устойчиво на дъното на Европа, но и се откъсна далеч назад от бившите социалистически страни, с които преди години споделяше сходни условия”, каза в лекцията си държавният глава.Президентът посочи още, че по редица ключови показатели – доходи, социално неравенство, престъпност, корупция, агресия, смъртност, свобода на словото и качество на живот, България се нарежда до страните от Субсахарска Африка и все по-трудно се вписва в „европейския пейзаж“. „България провали почти напълно възможностите, които предоставяше членството в ЕС. Много и разнообразни са причините за днешното състояние на страната. В основата на повечето от тях стоят неравенствата и бедността. Ако искаме да намерим работеща формула за бъдещето на България, трябва да намерим отговор на въпроса: Защо и как стигнахме дотук?”, попита държавният глава.Румен Радев припомни за проведената наскоро по инициатива на президентската институция кръгла маса на тема „Неравенства и бедност в България“, вкоято  участваха представители на изпълнителната власт, работодателски и синдикални организации, университетски преподаватели и учени от Българската академия на науките. На форума бяха изнесени доклади и тревожна статистика за състоянието на системите на образованието, здравеопазването, икономиката, данъчния и социалния модел в страната. „Чуха се разумни предложения. Често се изразяваше убеденост, че ако пипнем пропорциите в бюджета или ако променим данъчните ставки, или механизма на клиничните пътеки, нещата в България ще се оправят. Слушайки всички тези безспорно верни и полезни неща, си дадох ясна сметка, че проблемът не е в борбата за цифрите”, заяви Румен Радев и подчерта, че големите въпроси пред обществото ни остават: Защо сме бедни и изоставащи, с растящи неравенства?; Защо нашите модели са нискоефективни?; Защо не прилагаме очевидно добри модели, които в други страни дават определен положителен резултат?Държавният глава отново припомни, че в страни с приобщаващи политически и икономически институции има прогрес и просперитет, основан на конкурентоспособност, а силната централизирана държава провежда ефективни данъчни политики, отстоява правата и собствеността на гражданите и гарантира техните свободи и сигурност.Обратен ефект по думите на президента произвежда т.нар. ексклузивен модел на управление, неглижиращ гражданското общество и създаващ държава, която не може да защити правата, собствеността и бизнеса на гражданите и да гарантира тяхната сигурност. „Такъв модел на управление не може да наложи и ефективна и справедлива данъчна и социална политика, да гарантира достъп до образование и здравеопазване. При тези институции публичните средства се изразходват с липса на достатъчно прозрачност, а управляващите са безотчетни и безотговорни, гражданите са слабо представени в управлението и управляващият елит е слабо контролиран, а основната му цел е личното облагодетелстване“, посочи още Румен Радев.Държавният глава посочи, че досегашният ни опит показва достатъчно убедително, че без промяна на политическата ситуация, не може да се постигне желаната промяна в икономиката и разрешаване на проблемите с върховенството на закона, несправедливостта, бедността, престъпността и корупцията. „Радикалната промяна е единственият изход от блатото, в което сме заседнали от години”, категоричен беше президенът Радев.В отговор на въпрос на студент дали е време в България да бъде въведена  президентска република и дали ще създаде своя политическа партия, държавният глава подчерта, че политически партии може да бъдат създадени от младите хора, защото именно те трябва да решават своето бъдеще. „Вие трябва да прецените дали партиите чуват вашия глас. Аз вече заявих, че ще подкрепя всяко политическо движение, което работи за възстановяването на демократичните принципи и модернизацията на България, което има за свое кредо суверенитета, справедливостта и законността“, заяви президентът. „Националното единение, трябва да е ясно, не е индулгенция за извършени престъпления или за погазването на закона. Единението не трябва да отнема от нашата обществена енергия и да решаваме проблемите на миналото вместо да гледаме напред. Единението не е отказ от плурализъм, напротив, то е търсене на консенсус около националнозначими теми при един демократичен дебат“, подчерта Румен Радев, запитан дали националното единение е достатъчно, за да може България да върви напред. Президентът добави, че единението се гради на ясни принципи – законността, свободата на словото и суверенитета. Запитан за доминиращото обществено усещане, че в България престъпността не се наказва, а това унищожава демокрацията, президентът подчерта, че безнаказаността поражда още по-голяма безнаказаност, ако не се пресече навреме. „Тя дава самочувствие на престъпниците да вършат още по-големи престъпления. Това е първото нещо, което трябва да решим. Трябва всеки ден да бъдем фокусирани върху този проблем и трябва да настояваме правителството и съдът да постъпват с цялата строгост на закона“, апелира президентът. За да има устойчива промяна обаче, са нужни промени в модела на образованието, на социалните политики и приобщаването, защото колкото и строго да се наказва, ако не се заложи като възпитание участието в едно много по-справедливо общество, няма да има желания ефект, посочи държавният глава. “Нужен е всеобхватен подход. Когато има гражданска безконтролност върху институциите, тя се изражда и в безнаказаност на институциите“, подчерта още Румен Радев. Помолен да коментира каква би била мотивацията му да останете в България, ако беше студент днес, президентът заяви, че всеки сам определя за себе си своята мотивация и решава къде да застане в процеса на т.нар. „оздравяване на държавността“. „Според мен мотивацията няма само материални измерения. България в момента е много динамично общество – предстоят ни сериозни промени. Тези промени, наред с много проблеми и предизвикателства пред вас, младите, раждат и много възможности. А самите промени са историческа задача и участието в такава историческа задача само по себе си е голям мотивиращ фактор. Особено за хора, които не гледат на живота си само през призмата на материалното благополучие“, заяви още пред младите хора президентът Румен Радев.", "date": "2018.10.23", "title": "Радев призова за политическа среда, която да осигури ефективна представителност на гражданите"}
{"url": "https://www.novinite.bg/articles/166358/Ministarat-na-zdraveopazvaneto-Kiril-Ananiev-se-sreshtna-s-rumanskiya-si-kolega-Sorina-Pinteya", "text": "През месец април 2019 г. министрите на здравеопазването на Р България и Р Румъния ще подпишат ново Споразумение за сътрудничество за достъп до ефективно лечение, което ще бъде от полза на гражданите на двете държави при необходимост от лекарства и здравна грижа.До тогава министерствата ще изработят текстовете, които да подобрят Споразумението от края на 2016 г. и да отчитат динамиката на сегашното състояние на здравеопазването в световен мащаб. За това се договориха министър Кирил Ананиев и министърът на здравеопазването на Румъния Сорина Пинтея, която е на работно посещение у нас по покана на българския си колега, отправена през юли, когато Кирил Ананиев посети северната ни съседка.Министър Сорина Пинтея пое ангажимент да предостави на България цялата законова рамка на румънската страна, която регламентира използването на въздушен и наземен транспорт за спешна медицинска помощ. В Букурещ действа Оперативен център за спешни ситуации, който представлява успешен интегриран модел, включващ дейности по гражданска защита, спешна медицинска помощ, пожарна безопасност, действия при бедствия, аварии и катастрофи. Министър Ананиев посочи, че е впечатлен от румънския модел и има намерение да го приложи с цел подобряване на въздушния и наземния транспорт за спешна медицинска помощ и у нас. За тази цел ще бъде подготвен стандарт, който ясно да указва в кои случаи как да се действа. Когато министерството е готово с предложенията, които ще стъпят и на румънския опит, министър Ананиев ще ги представи пред колегите си в Министерския съвет.Двамата министри обсъдиха и изминалото българско председателство на Съвета на Европейския съюз, като министър Ананиев сподели опита, който страната ни натрупа през този период. Румъния поема председателството в началото на 2019-та година и от месеци работи активно в тази посока, коментира министър Пинтея. Приоритетите в сектор здравеопазване, които страната е определила, са: антибактериална резистентност, ваксини, достъп до иновативни лекарствени продукти и електронно здравеопазване. „Най-важното е да бъдете честен посредник в комуникацията с държавите-членки на ЕС“, това е основният съвет, който българският здравен министър отправи към румънския си колега.Трансплантацията на органи, и специално на бял дроб, бяха във фокуса на разговорите между двамата министри, тъй като и България и Румъния имат сходни проблеми в тази област. Северната ни съседка също е асоцииран член на Евротрансплант и в Румъния проблемът с липсата на донори е огромен. Румънският здравен министър обясни, че за да решат проблема са стартирали Национална трансплантационна програма, която да работи с координаторите по места. В ход е и кампания за насърчаване на донорството. Сменили са и ръководството на агенцията, която управлява процесите, свързани с трансплантациите. Предвидили са и законова промяна за облекчаване на донорството, която до две седмици ще бъде направена. Румъния вече осъществява сътрудничество с чужди специалисти по трансплантации. Министър Ананиев сподели, че същите стъпки е предприела и България, за да се справи с липсата на донори и да осигури възможност за трансплантация на нуждаещите се български граждани.", "date": "2018.10.23", "title": "Министърът на здравеопазването Кирил Ананиев се срещна с румънския си колега Сорина Пинтея"}
{"url": "https://www.novinite.bg/articles/166321/EVN-Toplofikaciya-e-v-gotovnost-za-nachalo-na-otoplitelniya-sezon-v-Plovdiv", "text": "EVN Топлофикация е в готовност да стартира топлоснабдяването по-рано при желание на отделни клиенти. Условията за цялостен старт на сезона са да има три последователни дни, в които средноденонощната температура да е по-ниска от +12°С градуса, както и прогноза за ниски температури в следващите 7-10 дни. Въпреки че тези условия към момента не са налични, EVN Tоплофикация напомня, че клиентите имат възможност да поискат по-ранно включване на абонатната станция в тяхната сграда. За целта е необходимо представяне на протокол от общо събрание на сграда етажна собственост, в който 2/3 от собствениците писмено са изразили съгласието си за това. Протоколът се предоставя в EVN Офис в Пловдив или при съответната фирма за дялово разпределение (ФДР). Всички над 1200 абонатни станции на дружеството имат монтирани датчици за външна температура, които автоматично преустановяват топлоподаването, когато температурата се повиши над нормативно приетите температури. Съответно при понижение на външната температура топлоподаването за всяка една абонатна станция се възстановява автоматично с цел осигуряване на максимален комфорт на клиентите. EVN Топлофикация напомня, че централното топлоснабдяване е сред най-екологичните, комфортни и безопасни начини за отопление. EVN Топлофикация денонощен телефон 0700 1 7898", "date": "2018.10.23", "title": "EVN Топлофикация е в готовност за начало на отоплителния сезон в Пловдив"}
{"url": "https://www.novinite.bg/articles/166312/Uvelichavat-kontejnerite-za-razdelno-sabirane-v-Sofiya", "text": "Столична община иска нови минимални изисквания в предложението си за сключване на договори с организации за оползотворяване на отпадъците (ООООп), съобщиха от столичната управа. Ще се увеличи броят и обхвата на контейнерите за разделно събиране на опаковки от домакинствата – пластмаса, стъкло, хартия и метал.Това предложение обаче трябва да бъде одобрено от СОС, ако бъде одобрено ще има покана към всички организации с разрешение от Закона за участие в нова процедура за сключване на договори. Новите договори са наложителни, тъй като досегашните са с 5-годишна давност и изтичат за 22 района през декември 2018 г., пише Според изискванията на ЕС до 1 януари 2018 г. общините трябваше да имат 41% рециклируемост на отпадъците., а за София този процент 51. Сред критериите за оценка в новата процедура ще има допълнителен обем на съдове за домакинства, а също и осигуряване на съдове и чували за заведенията за обществено хранене и търговските обекти.В предложението си до СОС Столична община за първи път включва и разделно събиране на стари дрежи и други ненужен текстил.Масирани проверки пък е извършил Столичен инспекторат. Инспекторите са порверили търговски обекти за разделно събиране на отпадъци. В центъра на София са проверени обекти в район “Средец”. От седемте търговски обекта на ул. “Г. С. Раковски”, ул. “Ген. Й. Гурко” и ул. “Съборна”. Инспекторите са констатирали нарушения във всички. Съставени са глоби с фиш на стойност 50.00 лв. за смесване на отпадъци от опаковки и тяхното изхвърляне в съдовете за битови отпадъци.", "date": "2018.10.23", "title": "Увеличават контейнерите за разделно събиране в София"}
