{"url": "https://www.novinite.bg/articles/174908/V-5-ot-gradovete-ni-teche-akciya-sreshtu-izmami-s-evrofondove", "text": "Акция срещу измами с евросредства подхванаха три ведомства. Специализираната прокуратура, съвместно с МВР е ДАНС, извършва действия по разследване на територията на София, Пловдив, Сливен, Карнобат и Бургас, съобщиха от прокуратурата. Следствените действия са за престъпления по чл. 248а, ал. 2 и ал. 5 от Наказателния кодекс – измами със средства от европейски фондове. ", "date": "2019.05.02", "title": "В 5 от градовете ни тече акция срещу измами с еврофондове"}
{"url": "https://www.novinite.bg/articles/174925/Zashtitavat-ot-hakeri-gazoprenosnata-ni-sistema-s-pari-ot-Evropa", "text": "„Булгартрансгаз” получи одобрение от Европейската комисия за две проектни предложения в областта на киберсигурността, които ще бъдат финансирани по Механизма за свързване на Европа, сектор „Телекомуникации”. Общата стойност на проектите е близо 760 хил. лв., като безвъзмездната помощ е в размер на 75%, съобщиха от държавната компания. Първият проект предвижда в рамките на дружеството да се създаде лаборатория за киберсигурност и среда за защита на критични данни и информационни системи. По този начин ще бъде увеличена степента на защита на системите и информацията, устойчивостта и потенциала за превенция на инциденти, както и ще бъде повишена квалификацията на специалистите в дружеството. Със средствата по втория проект ще бъде внедрена и сертифицирана система за управление на сигурността на информацията в съответствие с изискванията на стандарт БДС EN ISO/IEC 27001. Така ще се повиши надеждността на предлаганите от „Булгартрансгаз” услуги -съществени за поддържането на критични обществени и икономически дейности на България и на Европейския съюз.Дейностите по двата проекта допринасят за постигането на целите по проекта от общ интерес \"Оперативно съвместими трансгранични онлайн услуги\" и са в пълен синхрон с изискванията на европейското и националното законодателство в областта на киберсигурността. Очаква се реализацията им да завърши в края на 2020 г.", "date": "2019.05.02", "title": "Защитават от хакери газопреносната ни система с пари от Европа"}
{"url": "https://www.novinite.bg/articles/174912/Vashigton-i-Pekin-s-krachka-napred-kam-kraya-na-targovskata-vojna", "text": "Преговарящите постигнаха напредък относно деликатни въпроси, засягащия търговския спор между САЩ и Китай, включително по отношение на достъпа до ключови пазари и как да бъдат премахнати съществуващите наказателни тарифи, като и двете страни се подготвят за нови разговори през следващата седмциа, надявайки се да постигнат окончателно споразумение. Остават обаче нерешени някои въпроси, включително и тези, касаещи китайските субсидии, съобщава \"Уолстрийт джърнъл\", предаде БНР.По време на краткото си пътуване до Пекин през тази седмица, търговският представител на САЩ Робърт Лайтхайзър и министърът на финансите Стивън Мнучин проучиха с китайските преговарящи начините за преодоляване на разделението по няколко от нерешените от дълго време въпроси, според източници на \"Уолстрий джърнъл\", близки до преговорите. Този списък обхваща чуждестранния достъп до китайския пазар на т.нар. \"изчисления в облак\" (форма на интернет базирани изчисления, които предоставя споделени компютърни ресурси за обработка и данни на компютри и други устройства при поискване), както и каква част от двустранните митнически тарифи ще останат в сила след подписване на търговското споразумение.Остават нерешени и други въпроси, особено по отношение на подкрепата на Пекин за местните компании, преди новия кръг от преговори през следващата седмица във Вашингтон, когато се очаква част от фокуса на внимание да бъде поставен върху конкретното проектоспоразумение на китайски и на английски език.Според източниците на \"Уолстрийт джърнъл\" вицепремиерът на Китай Лю Хъ ще- ръководи делегация от над 100 служители от над десет правителствени агенции за преговорите през следващата седмица в знак, че властите в Пекин смятат, че могат да бъдат изгладени окончателните подробности.Скорошното постигане на окончателно споразумение обаче може да означава, че ще бъдат приети условия, които да са по-меки, отколкото настояваха някои от американските преговарящи. Така наречените \"китайски ястреби\" в администрацията на Белия дом, както и част от американският бизнес, призоваха президента Доналд Тръмп да остане твърд по отношение на споразумение, което да принуди Пекин да направи фундаментални промени в политиките, защитаващи китайските пазари и компании, докато китайските преговарящи продължават да се съпротивляват.", "date": "2019.05.02", "title": "Вашигтон и Пекин с крачка напред към края на търговската война"}
{"url": "https://www.novinite.bg/articles/174926/Bez-tejki-kamioni-po-patishtata-v-pikovite-chasove-utre-i-v-ponedelnik", "text": "Утре - 3 май, последният работен ден преди трите почивни дни за Гергоьовден, от 16 ч. до 20 ч. ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността и увеличаване на пропускателната способност на инфраструктурата. Във връзка с очаквания интензивен трафик Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата.Съвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа:• автомагистралите;• път I-1 с. Ребърково - Ботевград, като движението се пренасочва по път II-16 Ребърково – Своге - Софийски околоврестън път в посока София;• път I-1 - от Благоевград до ГКПП „Кулата“;• път I-4 п. в. „Коритна“ - Велико Търново - Шумен;• път I-5 Русе - Велико Търново;• път I-8 ГКПП „Калотина“ - София;• път I-9 Варна - Бургас;• път II-18 Околовръстен път на град София;• път II-99 Бургас - Царево.Тежкотоварните превозни средства ще бъдат спрени и в последния почивен ден 6 май (понеделник) от 14 ч. до 20 ч. Забраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).За улеснение на трафика и повишаване безопасността на движение от 10 ч. в петък - 3 май, до 10 ч. в неделя - 5 май, ще има две ленти за Бургас и за Варна и една за София в района на виадуктите, които се ремонтират на автомагистралите „Тракия“ и „Хемус“. От 10 ч. в неделя - 5 май, до 10 ч. във вторник - 7 май, когато много хора ще пътуват към столицата, в същите участъци ще има по две ленти за София и една за Бургас или Варна. Целта е по-лесно предвижване в пиковите дни и часове в участъците с ремонт на двете магистрали. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.На АМ „Тракия“ се ремонтира платното за Бургас на виадуктите - при 13- ти, 15-ти и 20-ти километър и над река Елшишка при 89-ти км на автомагистралата.За да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“; пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“; пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“.На АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“.В участъците при 19-ти км /виадукт „Потоп“/ и при 36-ти и 37-ми км /виадукт „Коренишки дол“/ от 10 ч. в петък - 3 май, до 10 ч. в неделя - 5 май, ще има две ленти в посока Варна и една за София, а от 10 ч. в неделя - 5 май, до 10 ч. във вторник - 7 май, съответно две ленти за София и една за Варна.На виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението за превозните средства до 12 тона се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност.В участъците с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.За улеснение на трафика през Владая и повишаване на пътната безопасност на 6 май ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.Всички граждани и транспортни фирми могат да получават информация за актуалната пътна обстановка от интернет страницата на АПИ –  , и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.Карта с временната организация на движението по участъците от републиканската пътна мрежа в празничните дни през 2019 г. в приложения линк - ", "date": "2019.05.02", "title": "Без тежки камиони по пътищата в пиковите часове утре и в понеделник"}
{"url": "https://www.novinite.bg/articles/174927/Osnoven-remont-na-gara-Poduyane-za-parvi-pat-ot-1930-g-nasam", "text": "Очаквам жп гара Подуяне да бъде част от културно-историческо наследство на България след обновяването й. Това заяви министърът на транспорта, информационните технологии и съобщенията Росен Желязков по време на официалното начало на реконструкцията на гаров комплекс Подуяне. Той припомни, че железопътната гара в Подуяне е една от първите построени в София през далечната 1930 г. и до този момент там не е правен основен ремонт. „Проектът има за цел да запази не само автентичния вид на гарата, но и да го подчертае. Това е голямо предизвикателство към изпълнителя, който пое ангажимент реконструкцията да приключи в предвидения срок от 15 месеца“, добави Желязков.„Гражданското общество вече е изключително взискателно при изпълнението на всички инфраструктурни обекти, тогава когато е ангажиран обществен ресурс. Самият надзор на обекта ще бъде не само от страна на възложителя, но и от страна на гражданите.  Това е и моето изискване към изпълнителя – да бъде стриктен, внимателен, коректен, за да може да се гордее с реконструкцията на този обект“ подчерта министър Желязков.Росен Желязков информира, че предстои да започнат ремонтни дейности в още няколко гари в страната, сред които са Искър, Карнобат, Нова Загора, както и изграждането на изцяло нови гари в Обеля и Костенец. \"Инвестициите, които се правят последните години в железопътната инфраструктура са реални и видими\", отбеляза той.Пред журналисти министър Желязков коментира, че очакванията са му през следващите 10-15 години железопътният транспорт да се превърне в основен като това е и общоевропейската тенденция за развитие на сектора. „Европа, а и целият свят, инвестира в железопътната инфраструктура и транспорт. Това е по-евтин, по-удобен, по-целесъобразен и екологичен транспорт, така че ние трябва да продължим да поддържаме инфраструктурата и да я модернизираме“ каза още Желязков.Железопътната гара Подуяне е една от първите построени в София през 1930 г. и до този момент не е правен основен ремонт.  Гаровият комплекс Подуяне е част от жп линията София-Пловдив, която е най-натоварената в страната. За 2017 г. броят на пристигащите и заминаващи пътници по това направление са 1,4 млн. Обхватът на проекта включва пълно обновяване на приемното здания, нови енергоефективни, високотехнологични модерни инсталации – електрическа, отоплителна, вентилационна, климатична, ВиК, охранителна, видеонаблюдение, оповестителна, както и проектиране и изпълнение на конструктивно укрепване и саниране на елементи на сградата. След реконструкцията железопътната гара ще предостави благоприятна, безопасна и достъпна среда за пътниците и персонала.Реконструкцията на гаров комплекс Подуяне се осъществява със съфинансиране от Европейския фонд за регионално развитие (ЕФРР) чрез Оперативна програма „Транспорт и транспортна инфраструктура” 2014-2020 г. ", "date": "2019.05.02", "title": "Основен ремонт на гара „Подуяне“ за първи път от 1930 г. насам"}
{"url": "https://www.novinite.bg/articles/174921/Evrosayuzat-se-zakani-na-SASht-zaradi-svoite-kompanii-v-Kuba", "text": "Европейският съюз може да изправи Съединените щати пред Световната търговска организация (СТО) или да използва налагането на ответни мерки, за да защити своите компании в Куба, след като американският президент Доналд Тръмп отмени забраната за граждани на САЩ да подават съдебни дела срещу инвеститори в карибската островна държава, предаде БНР.\"ЕС смята, че екстратериториалното прилагане на едностранни ограничителни мерки противоречи на международното право и ще използва всички подходящи мерки\", заяви шефът външната политика в съюза Федерика Могерини, цитирана от Ройтерс.Могерини посочи, че тези стъпки биха могли да включват разглеждане на спорния казус в рамките на Световната търговска организация, или използване на т.нар. \"Блокиращ статут\", който позволява на компании от ЕС, съдени в Съединените щати, да възстановят всички понесени вреди от американски ищци в съдилищата на Европейския съюз.Повод за това даде решение на администрацията на Доналд Тръмп през миналия месец да вдигне дългогодишната забрана за граждани на САЩ да завеждат дела срещу чуждестранни компании, които използват имоти, конфискувани от комунистическото правителство на Куба след революцията на Фидел Кастро от 1959 година.Основната политическа промяна, която според Държавният департамент може да доведе до стотици хиляди съдебни искове за десетки милиарди долари, има за цел да засили натиска върху Хавана във време, когато Вашингтон настоява за прекратяване на кубинската подкрепа за социалистическия президент на Венецуела Николас Мадуро.", "date": "2019.05.02", "title": "Евросъюзът се закани на САЩ заради своите компании в Куба"}
{"url": "https://www.novinite.bg/articles/174924/20-000-dopalnitelni-karti-za-patuvane-po-programata-DiscoverEU", "text": "Днес започва новата кампания на Европейската комисия за подаване на заявления за картите за пътуване DiscoverEU (Опознай ЕС). Всички 18-годишни младежи в ЕС могат да кандидатстват до 16 май 2019 г. за възможността да опознаят Европа в периода 1 август 2019 г. — 31 януари 2020 г. чрез безплатно пътуване с влак.След една много успешната първа година на инициативата новата кампания поставя акцент върху образователното измерение на проекта. Участниците ще получат информация и съвети за това какво да посетят в Европа. Ако желаят, те могат също така да получат и дневник за пътуването, за да могат да записват своите впечатления. По време на пътуването младежите също така ще имат възможност да участват в организирани мероприятия и да общуват помежду си.Успоредно с това Комисията се стреми да превърне DiscoverEU в по-приобщаваща и достъпна за всички инициатива, като допълнително улеснява използването на системата за подаване на заявления, предлага съвети за намаляване на разходите за пътуване, както и като взема под внимание, доколкото е възможно, нуждите на младите хора с увреждания, така че те също да могат да пътуват.Досега благодарение на DiscoverEU около 30 000 младежи получиха възможност да пътуват в Европа, за да опознаят богатото културно наследство на континента, да се срещнат с други хора, да се докоснат до чуждите култури и да усетят духа, което обединява Европа.", "date": "2019.05.02", "title": "20 000 допълнителни карти за пътуване по програмата DiscoverEU"}
{"url": "https://www.novinite.bg/articles/174932/ES-shte-zamenya-ruskiya-gaz-s-vtechnen-ot-SASht", "text": "ЕС ще се стреми да удвои вноса на втечнен природен газ (LNG) от САЩ до 2023-а година, като част от усилията на съюза да облекчи трансатлантическото търговско напрежение и да намали зависимостта си от руски природен газ, съобщава Ройтерс, предаде БНР.Европейската комисия, която координира търговската политика на съюза, заяви в четвъртък, че планира да увеличи вноса на LNG до 8 млрд. кубически метра (bcm) годишно, което е повече от два пъти спрямо нивото от 2018 година.Ройтерс напомня, че президентът на САЩ Доналд Тръмп се договори с председателя на ЕК Жан-Клод Юнкер през миналия юли да не налага митнически тарифи за вноса на европейски автомобили, тъй като двете страни се стремят да подобрят икономическите връзки, включително и посредством увеличаване на вноса на американски втечнен газ.Европейската комисия също така посочи, че от тогава насам вносът на LNG от САЩ е нараснал с цели 272% в сравнение със същия период година по-рано, като само в рамките на март се е повишил с над 1,4 млрд. кубически метра.\"Европейският съюз е готов да улесни по-големия внос на втечнен природен газ от САЩ, ако пазарните условия са правилни и цените са конкурентни\", заяви ЕК.ЕС работи отдавна, за да диверсифицира огромната си зависимост от руски природен газ, която се равнява на почти 40% от газовите нужди на съюза, чрез развитие на инфраструктурата за LNG за достъп и до други доставчици. Трябва да се има предвид, че Катар и Австралия са други от големи световни доставчици на втечнен природен газ.Официалните представители на ЕС обаче подчертаха, че степента, до която вносът на втечнен природен газ може да спечели от общия пазарен дял, ще зависи от пазарните сили.Вносът от Съединените щати се увеличи през европейската зима заради мекото време в Азия, което намали цените до около 5 щатски долара за един милион британски термични единици (MMBtu) в съответствие с цените на газа, минаващ по газопроводите. Само година по-рано азиатската цена на втечнен природен газ беше около 12 долара за MMBtu.Междувременно еврокомисарят по енергетиката и климата Мигел Ариас Канете и американският секретар по енергетиката Рик Пери дадоха в четвъртък старт на енергийна конференция ЕС- САЩ в Брюксел.Канете отбеляза, че европейският капацитет за внос на втечнен природен газ се увеличава, като ЕС е готов да инвестира в газопроводи, които да позволят на втечнения природен газ да достигне до повече части на стария континент.От своя страна Рик Пери посочи, че намаляването на доставките на Москва за Украйна през зимите на 2006 и на 2009 година показа, че не трябва да бъде взимана  предвид единствено цената на газа. \"Получаваш това, за което плащаш\", отбеляза Пери и допълни: \"Същото важи и за руския газ. Ако попитате приятелите ни от Украйна, те вероятно ще ви кажат, че на доставките не може да се разчита денонощно и по всяко време“.", "date": "2019.05.02", "title": "ЕС ще заменя руския газ с втечнен от САЩ"}
{"url": "https://www.novinite.bg/articles/174902/I-dnes-oblachno-s-prevalyavaniya-i-na-mesta-s-gramotevici", "text": "Днес ще има променлива, често значителна облачност. На места, главно в източната половина от страната и планинските райони ще превали и прегърми. Ще духа до умерен северозападен вятър. Преобладаващите минимални температури ще бъдат между 6 и 11 градуса, а максималните - между 18 и 23. През нощта срещу петък от запад облачността ще намалее до незначителна.Атмосферното налягане ще продължи бавно да се понижава, но ще остане по-ниско от средното за май.Над планините ще има променлива, често значителна облачност. На места ще превали краткотраен дъжд, над 1800 метра – сняг. Ще духа умерен северозападен вятър. Максимална температура на височина 1200 метра около 11 градуса, на 2000 метра – около 4.Над Черноморието ще има променлива, често значителна облачност и на места ще превали краткотраен дъжд, възможно е и да прегърми. Ще духа до умерен северозападен вятър. Максимални температури на въздуха: 17-19 градуса. Температурата на морската вода е 14-16. Вълнението на морето ще бъде 1-2 бала.", "date": "2019.05.02", "title": "И днес облачно с превалявания и на места с гръмотевици"}
{"url": "https://www.novinite.bg/articles/174917/Transprotna-stachka-blokira-balgari-na-o-Krit", "text": "Група български туристи бяха блокирани до днес на остров Крит заради 24-часовата транспортна стачка в Гърция, съобщи Българите са били предупредени да изчакат един ден, защото предстои стачка и транспортът няма да работи. Към момента няма информация дали в групата има малки деца и дали блокирането е създало допълнителни трудности на нашите сънародници.", "date": "2019.05.02", "title": "Транспротна стачка блокира българи на о. Крит"}
{"url": "https://www.novinite.bg/articles/174930/Loshoto-vreme-udaljava-remonta-na-Zapadniya-park-v-Sofiya", "text": "Ремонтът на Западния парк в столицата ще се забави заради лошото време. Той трябва да бъде завършен до 18 октомври. Това стана ясно след проверка на ремонтните дейности от зам.-кмета по екология Йоана Христова, предаде БНТ.По думите й пробемът с необезопасените изкопи е поставян многократно, работи се по разрешаването му и се обезопасяват местата, където има строителни дейности. Санкциите за забавяне по договор са 42 000 лева на ден, за некачествено изпълнение могат да достигнат до 1,6 млн. лева. До момента е изградена изцяло нова подземна инфраструктура. Предстои поставяне на ново осветление. Изпълнява се ремонт на езерото, алпинеум и зелено училище. ", "date": "2019.05.02", "title": "Лошото време удължава ремонта на Западния парк в София"}
{"url": "https://www.novinite.bg/articles/174922/Vavejdta-novi-testove-za-fizicheskoto-sastoyanie-na-uchenicite", "text": "Физическата дееспособност на учениците от I до XII клас по учебния предмет “Физическо възпитание и спорт” ще може да се оценява по съвременна система, която включва тестове, нормативи, оценъчна скала, методика за измерване и оценяване на физическите качества и електронни таблици за автоматично изчисляване на оценките по отделните тестове и на общатаоценка. Системата е разработена от Националната спортна академия „Васил Левски“ след проведено изследване сред 9050 ученици на възраст от 6 до 18 години в 27 средни училища в 22 града, предложени от Център за оценяване в предучилищното и училищното образование и със съдействие на учители, директори и експерти в системата на училищното образование.За оценка на основните физически качества учениците ще изпълняват 5 контролни упражнения (тестове) – за бързина, взривна сила на долните крайници и на горните крайници и торса, издръжливост и ловкост. Тестовете са: бягане на 30 м, скок на дължина от място, хвърляне на плътна топка с две ръце над глава, бягане на 200 м и тест за ловкост.Системата за оценката на резултатите от отделните тестове е изработена в зависимост от пола и възрастта на учениците. Отчитат се навършените години към датата на провеждане на тестовете в началото на учебната година (месец октомври). Възрастовият диапазон на нормативната база е от 6 до 18 години, включително. Окончателната оценка на физическата дееспособност на учениците се изчислява само при наличие на оценки по всичките 5 теста. В системата не са включени тестове и нормативи за учениците със специални образователни потребности. Няма да се оценяват и тези ученици, които са освободени дълготрайно от часовете по физическо.Новата система ще замени прилагането на въведените през 1992 г. и 1995 г. подобни методики за оценяване. Използваните в момента тестове за измерване на физическите качества на учениците „Бягане на 300 м“ за момичета, „Бягане на 600 м“ за момчета, “Изправяне от тилен лег (коремни преси)” за момичета, тестовете за пъргавина и за двата пола няма да се включват в новата система.", "date": "2019.05.02", "title": "Въвеждта нови тестове за физическото състояние на учениците"}
{"url": "https://www.novinite.bg/articles/174907/Shoforite-da-vnimavat-v-tunel-Praveshki-hanove-na-Hemus", "text": "От 9:30 до 15:00 ч. движението в тунел \"Правешки ханове\" в посока Варна на магистрала \"Хемус\" ще се осъществява само в изпреварващата лента. За това предупредиха от АПИ. Временната организация е заради ремонтни дейности на осветителната система.Необходимо е шофьорите да карат с повишено внимание и съобразена скорост, спазвайки пътната сигнализация, призовават от Агенцията.", "date": "2019.05.02", "title": "Шофьорите да внимават в тунел „Правешки ханове“ на „Хемус“"}
{"url": "https://www.novinite.bg/articles/174905/Dneven-horoskop-za-chetvartak", "text": "Ден на променливи настроения, но и нараснала увереност в собствените сили. Днес ще е малко по-нервен ден от вчера, но пък ще получите добри финансови новини. Вечерта прекарайте в приятна компания и не мислете за работата.Днес до обяд ще ви е малко напрегнато. Следобедът ще можете по-бодро да се заемете с нещата си. Не преглеждайте набързо кореспонденцията си, отделете повече време, може би в някое писмо се крие нещо важно.Днес ще имате доста неща за уреждане. Преди обяд гледайте да ограничите разходите си и работете повече. Следобеда отделете за телефонни обаждания и уреждане на срещи, това ще ви зареди с добро настроение.Представителите на останалите зодии могат да намерят дневния си хороскоп ", "date": "2019.05.02", "title": "Дневен хороскоп за четвъртък"}
{"url": "https://www.novinite.bg/articles/174919/Kak-da-zashtitim-kojata-si-v-goreshto-lyato-5-saveta-kak-da-izberem-slancezashtiten-krem", "text": "Ние описваме колко често е необходимо да се прилага слънцезащитен крем и какъв фактор на защита се препоръчва да се използва SPF, за да се запази здравето, красотата и младостта на кожата.На първо място, лятната топлина е опасна за кожата чрез пресушаване. Това намалява производството на колаген и еластан - основните вещества за поддържане на младостта и красотата.Загубата на влага, кожата става суха, се раздробява и започва процесът на фотостареене - бръчките стават по-забележими, тенът избледнява, пигментацията се увеличава.Прекаленото слънце е опасно: Лятната грижа, както и всеки друг сезон, се състои от няколко етапа: почистване, интензивна влага и защита от слънцето, възстановяване на храненето.През лятото е необходимо да се съсредоточи върху нежно и нежно почистване - да се измие с пяна, мусове, гелове, които нямат алкали и сапунена основа, или със специално мляко с кадифена текстура.Основната характеристика на горещия сезон е бързата загуба на влага от клетките на кожата. Трябва да се попълни с термална вода. Това ще спести от изсушаване и ще поддържа нормален хидробаланс.20-30 минути преди излизане, трябва да приложите слънцезащитен крем. За да може наистина да се предпази, тя трябва да се постави добре върху лицето - около 2 мг продукт на квадратен сантиметър на кожата.Добър бонус - много слънцезащитни продукти имат подмладяващ ефект. Дерматолозите са разработили линия от кремове за нуждите на различни видове кожа: грижа за бебешката кожа, слънцезащитен крем за мазна кожа, с минерални филтри за суха, с оцветяващ ефект за кожата с раздразнения и слънцезащитен  за възрастта.Не забравяйте и за възстановяващата сила. Това ще помогне за отстраняване на микродефектите и щетите. Ето защо, през нощта си струва да се приложи летен подхранващ крем. Неговият състав за предпочитане е: витамини С и D, антиоксиданти и хидратиращи съставки.Основната задача на слънцезащитните продукти е да блокира вредните слънчеви лъчи, да предпазва кожата от изгаряния и да предотвратява преждевременното стареене.Доброто слънцезащитно средство абсорбира бързо, не оставя усещане за стягане, лепкавост и ефекта на \"филма\" и не запушва порите.За да не се бърка с избора, си струва да си припомним:Тези прости съвети ще ви помогнат да получите здравословен тен, без да навредите на кожата си. ", "date": "2019.05.02", "title": "Как да защитим кожата си в горещо лято: 5 съвета, как да изберем слънцезащитен крем"}
{"url": "https://www.novinite.bg/articles/174931/Google-Maps-pomaga-da-se-dvijim-s-gradski-transport-veche-i-v-Sofiya", "text": "От днес маршрутите на градския транспорт в София са налични в картовата услуга на Google - Google Maps, предаде БНТ. Опцията в приложението съществува за много други големи градове в света от 2012 г. За сега обаче София е единственият град у нас, за който е добавена опцията.Информацията се появява, след като напишете адреса на вашата дестинация. Досега наличните възможности бяха само пътуване с автомобил или пеша, но от днес вече можете да проверите и кои линии стигат до желаното от Вас място.Приложението също сравнява в реално време видовете транспорт и изчислява кой е най-бързият маршрут на база разписание, трафик и закъснения. Дава информация за времетраенето на пътуването и за общата сума.", "date": "2019.05.02", "title": "Google Maps помага да се движим с градски транспорт вече и в София"}
{"url": "https://www.novinite.bg/articles/174913/Kyustendilski-narkoman-obral-sasedi-otiva-na-sad", "text": "Районна прокуратура – Кюстендил е внесла обвинителен акт срещу Р.Р. за извършена от него кражба – престъпление по чл. 196, ал. 1, т. 1, вр. чл. 194, ал. 1, вр. чл. 26, ал. 1, вр. чл. 29, ал. 1, б. „а“ и б. „б“ от Наказателния кодекс.Обвиняемият Р. е наркозависим и към 30.12.2018 г. бил в абстинентна криза. Изпитвал нужда от наркотик, но не разполагал с парични средства за закупуването му. Било му известно, че неговите съседи отсъстват, поради което решил да извърши кражба от къщата им в гр. Кюстендил.Р.Р. влязъл в чуждия имот, качил се на втория етаж, откъде взел покривала за спалня, одеяла, пердета, тонколона. Занесъл тези вещи в дома си и отново се върнал в къщата на съседите. На първия етаж открил телевизор, преносим компютър със зарядно устройство и чифт дамски работни обувки. Всичко това също взел, а на следващия ден откраднатите вещи продал на различни лица в кв. „Изток“ в града.Съгласно заключението на назначената на досъдебно производство експертиза, стойността на отнетите от Р.Р. чужди вещи е 1294 лева.Обвиняемият е многократно осъждан, като деянието е било извършено от него в условията на опасен рецидив. Понастоящем мъжът е с мярка за неотклонение „задържане под стража“.Предстои наказателното производство срещу него да продължи в съда.", "date": "2019.05.02", "title": "Кюстендилски наркоман, обрал съседи, отива на съд"}
{"url": "https://www.novinite.bg/articles/174923/Iskat-postoyanen-arest-za-trima-ot-pobojnicite-ot-Kuklen", "text": "Днес, 2 май 2019 г., Районна прокуратура-Пловдив внесе искане в съда за определяне на мярка за неотклонение „задържане под стража“ спрямо Р.К., на 22 г., привлечен като обвиняем за хулиганство, причиняване на лека телесна повреда на полицейски служител при изпълнение на служебните задължения и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив  – престъпления по чл. 325 ал.1 във вр. чл.20  ал.2 във вр. ал. 1 от Наказателния кодекс и по чл. 131 ал.2 т.4 във вр. чл.130 ал.2 от Наказателния кодекс по чл. 216 ал.1 във вр. чл. 20 ал. 2 във вр. ал. 1 от Наказателния кодекс,и спрямо В.К., на 25 г., привлечен като обвиняем за хулиганство и за унищожаване на чужди движими вещи – предно обзорно стъкло на патрулен автомобил на ОД на МВР-Пловдив, извършени на 28 април 2019 г., в гр. Куклен, обл. Пловдив  – престъпления по чл. по чл. 325 ал.1 във вр. чл.20  ал.2 във вр. ал. 1 от Наказателния кодекс и по чл. 216 ал.1 във вр. чл. 20 ал. 2 във вр. ал. 1 от Наказателния кодекс,и спрямо И.А., на 21 г., за това, че на 28 април 2019 г., причинил лека телесна повреда на втори полицейски служител при изпълнение на служебните задължения – престъпление по чл. по чл. 131 ал.2 т.4 във вр. чл.130 ал.2 от Наказателния кодекс.Спрямо 40-годишната З.К., привлечена като обвиняема за извършени хулигански действия на 28 април 2019 г., в гр. Куклен, обл. Пловдив, е определена мярка за неотклонение „Подписка“, а спрямо непълнолетния К.К., на 16 г.,  привлечен като обвиняем за това, че на същата дата и място, извършил хулигански действия и унищожил чужда движима вещ – задно обзорно стъкло на патрулен автомобил на ОД на МВР-Пловдив, е определена мярка за неотклонени „Под надзора на родител“.Районен съд-Пловдив ще заседава днес по искането на прокуратурата за определяне на мярка за неотклонение „задържане под стража“ спрямо тримата обвиняеми.", "date": "2019.05.02", "title": "Искат постоянен арест за трима от побойниците от Куклен"}
{"url": "https://www.novinite.bg/articles/174934/Marinov-Napalno-kontrolirame-situaciyata-po-granicite-ni", "text": "„В резултат на последователните ни усилия днес можем уверено да отчетем, че миграционната обстановка е спокойна и предвидима, а българските власти напълно контролират ситуацията по българските граници“. Това заяви министърът на вътрешните работи Младен Маринов, цитиран от БГНЕС.Министър Маринов взе участие в кръглата маса на тема: „Защита на външната граница на ЕС и миграционни политики на Република България“, провела се в София. „Отчитаме като потенциален риск присъствието на големи групи хора в съседните страни, особено в Турция, а в последните месеци и Северна Гърция“, заяви вътрешният министър пред участниците.Той бе категоричен, че нашата страна, вземайки предвид своето географско положение, е поставила граничната сигурност като постоянен приоритет. Това се налага от факта, че ние охраняваме една от най-чувствителните сухопътни граници на ЕС – тази с Турция.„Първата миграционна вълна по Източно-средиземноморския маршрут достигна страната ни през август 2013 година, когато за няколко дни опитите за незаконно преминаване на българската граница са се увеличили 7 пъти“, припомни Маринов.През 2015 година, когато беше пикът на вълната, на българо-турската граница са задържани над 10 000 граждани на трети страни, а над 74 000 сами са се завърнали във вътрешността на Турция, след като са установили присъствието на български патрули по границата. България бързо предприе мерки за сигурност в няколко направления – изграждане на възпиращо съоръжение по границата, засилване на средствата за контрол и наблюдение и сериозна инвестиция в сътрудничеството със съседните държави. Увеличена бе и физическата охрана на границата чрез командироване на служители на МВР от вътрешността на страната.Само за няколко години страната успя да изгради ограда по цялата дължина на границата ни с Турция и то изцяло със собствени средства.„Чрез законодателни изменения от 2015 г. пък бе дадена възможност армията да участва в охраната на държавната граница. При неочакван силен миграционен натиск те имат възможност да изпратят над 350 военнослужещи в рамките на 24 часа“, припомни още вътрешният министър Младен Маринов.Той отчете и важната роля на Frontex, както и добрият диалог, който България поддържа със своите съседи. България и Сърбия имат съвместни патрули на границата си, а на ГКПП „Капитан Андреево е изграден най-големият съвместен контактен център за полицейско и митническо сътрудничество и общи разследвания. Там работят служители на българската, гръцката и турските гранични служби, които обменят информация в реално време.„Полагаме последователни усилия за поддържане на добро сътрудничество с Турция, както на политическо, така и на професионално ниво. С турския министър на вътрешните работи сме установили непосредствени работни контакти“, каза още министър Маринов и припомни, че през 2017 година, благодарение на съдействията между българската гранична полиция и турската брегова охрана, е предотвратено създаването на маршрут през Черно море. ", "date": "2019.05.02", "title": "Маринов: Напълно контролираме ситуацията по границите ни"}
{"url": "https://www.novinite.bg/articles/174933/Borisov-30-000-migranti-gotovi-da-pochukat-na-vratata-ni", "text": "“България се справя много добре с охраната на външните граници, но повече не може да го прави сама и има нужда да й се помага. Издъхваме\", заяви премиерът Бойко Борисов пред баварския си колега Маркус Зьодер на конференцията по темата, организирана от вътрешния министър Младен Маринов и фондация \"Ханс Зайдел\". \"Ние сме разтревожени от този Поход на надеждата, който се организира в лагерите в Турция. В момента има над 30 хил. души, които са организирани да тръгнат по Балканския път. И ако тръгнат жени, деца и с тях се атакуват границите напред, ще стане голям проблем, но такава организация тече\", оповести Борисов на форума. \"Това е все едно някой да ти дойде в дома неканен и затова полагаме всичките тези усилия\", обясни още премиерът, цитиран от Канал 3.И напомни, че в Турция мигрантите са 4 млн., а на този фон към несигурността на Балканите се добавят и проблемите в Косово и Крим. \"България сама срещу толкова сериозни проблеми не може да се справи. Трябва да й се помага. Показваме, че го правим, но дето се вика – издъхваме. Това са години наред. Няма никакъв шанс това да приключи, то ще става по-тежко\", предрече премиерът. Борисов не се съгласи с твърденията за \"нашата лоша Европа\", както казват някои заради мигрантската ни политика и охраната на границите. \"Всъщност, Европа е най-хубавото място в света. Най-хубавото място за живеене.\", продължи Борисов. Но не е съгласен с това, че всички искат да дойдат в Европа наготово, някои - дори без да се трудят. Той се върна към генезиса на проблема с мигрантската вълна, когато Европа е постъпила най-хуманно, защото медиите показвали как вълните лашкат \"детски трупчета\".\"Тогава може би чисто по европейски и по женски канцлерът Меркел каза: \"Елате ще ви спасим, няма да ви оставим да се давите\", което впоследствие донесе многото проблеми, констатира премиерът. Той упрекна обаче германците, че са им предлагали по 1000 евро, което означавало не да спрат вълната, а направо покана за още желаещи да се настанят в Европа. Допуснало се е и лавината от мигранти да уплаши гражданите на Стария континент.\"Когато имаме възможност да си кажем всичко като приятели в очите, тогава има и ефект. Безгрешни хора няма, всеки може да сгреши, но ако повториш грешката, ако потретиш - значи си глупав. Това не искам да го правим\", отсече Бойко Борисов пред баварския премиер.", "date": "2019.05.02", "title": "Борисов: 30 000 мигранти готови да почукат на вратата ни"}
{"url": "https://www.novinite.bg/articles/174909/Lavrov-Namesata-na-amerikancite-vav-Venecuela-e-nezakonna", "text": "Руският външен министър Сергей Лавров предупреди американския си колега Майк Помпео, че продължаването на “агресивните стъпки” на САЩ спрямо Венецуела е заплаха от “сериозни последици”, предаде БГНЕС.“Само венецуелският народ има право да определя съдбата си, за която е необходим диалог между всички политически сили в страната и за който правителството призовава от дълго време. Разрушителният натиск отвън, особено силов, няма нищо общо с демократичния процес“, заяви Лавров според изявление, публикувано на уебсайта на руското външно министерство.По-рано американският държавен секретар Майк Помпео потвърди, че САЩ могат да използват въоръжени сили във Венецуела, за да свалят демократично избраното правителство “ако това е необходимо”.Лавров разговаря с Помпео по телефона днес, ден след като лидерът на венецуелската опозиция Хуан Гуайдо обяви “заключителната фаза” в стремежа на опозицията да завземе властта в латиноамериканската страна.Телефонният разговор беше изискан от американска страна по въпроси като бъдещите руско-американски контакти и хуманитарната ситуация в Сирия освен венецуелския, предаде Спутник.", "date": "2019.05.02", "title": "Лавров: Намесата на американците във Венецуела е незаконна"}
{"url": "https://www.novinite.bg/articles/174910/Anglichani-i-severnoirlandci-izbirat-kmetove", "text": "Днес в Англия и Северна Ирландия се провеждат избори за местни органи на властта. Това са най-големите местни избори в Англия в рамките на 4-годишния избирателен цикъл, като ще станат известни повече от 8 400 членове в 248 общини, съобщи БНР. На фона на голямата политическа несигурност и хаос около Брекзит резултатите от тези избори са трудно предвидими.На предишните местни избори през 2015 г. Консервативната партия, оглавявана тогава от Дейвид Камерън, се представи много добре, спечелвайки близо 5 000 от местата. След референдума за Брекзит през 2016 г. обаче нещата сега са трудно предвидими. Очакванията са, че именно заради Брекзит всички тези места трудно ще бъдат защитени.Добра новина за управляващите консерватори е, че двете нови партии –  „Брекзит“ на Найджъл Фарадж и центристката „Промяна за Обединеното кралство“ - не участват в местните избори, но въпреки това се очаква много от гласоподавателите, които са за излизане от ЕС или да гласуват за Партията за независимост - бившата партия на Фарадж, или просто да се въздържат от гласуване.Политическите наблюдатели очакват при отсъствието на „Промяна за Обединеното кралство“ либералдемократите да се представят добре като единствената партия по-близо до центъра в политическото пространство. Трудно предвидимо е поведението на привържениците на Лейбъристката партия. Гласуването приключва в полунощ българско време. Първи резултати се очакват в петък около 20 часа българско време.", "date": "2019.05.02", "title": "Англичани и северноирландци избират кметове"}
{"url": "https://www.novinite.bg/articles/174916/Iznenada-Majski-snyag-natrupa-v-Smolyansko", "text": "Майски сняг изненада шофьорите в Смолянско и тази сутрин, след като снощи заваля в района на Пампорово и прохода „Превала“, предава \"Дарик\".За броени минути пътните плана са побелели, като по данни на Областното пътно управление, снежната покривка е около 2-3 см в различните райони.Температурите в областта през денонощието са варирали от 4 до 12 градуса, което е допринесло и за бързото разтопяване на снега по шосето.„Пътищата в областта са мокри, но няма сигнали за проблеми. По двата прохода има сняг, но той е в страни на пътните платна“, добавиха от Областното пътно управление.", "date": "2019.05.02", "title": "Изненада! Майски сняг натрупа в Смолянско"}
{"url": "https://www.novinite.bg/articles/174911/Stachkata-na-SAS-bavi-pratki-ot-i-do-Balgariya", "text": "Стачката, която остави на земята стотици самолети на Скандинавските авиолинии, е причина за забавянето на пратки от и до тези страни. Това съобщиха от Български пощи.Пощенските оператори в Швеция, Норвегия и Дания уведомяват, че във връзка с отменените стотици полети през времето на стачните действия на пилотите от скандинавската авикомпания SAS, се очакват забавяния в обработката и доставката на всички пратки, се казва в съобщението на нашите пощи.", "date": "2019.05.02", "title": "Стачката на SAS бави пратки от и до България"}
{"url": "https://www.novinite.bg/articles/174906/Albanskata-opoziciya-obyavi-che-shte-se-radikalizira-dovechera-blokira-patishta", "text": "Обединената опозиция ще радикализира своите действия. Това обяви лидерът на най-голямата албанска опозиционна Демократическа партия Лулзим Баша, който вчера се срещна с председателката на Социалистическото движение за интеграция Моника Круемади, предаде БГНЕС.Баша обяви, че днес в 18:00 часа всички главни пътища, които свързват страната със столицата Тирана, ще бъдат блокирани. Тези действия трябва да се разглеждат като знак, че гражданското неподчинение ескалира. Преди пладне, в 11.00 часа ще бъдат определени задачите, които стоят пред преходното правителство.„Ние сме в дълбока политическа, конституционна, икономическа и социална криза и както стана ясно през последните 24 часа страната е в пълна криза и по отношение на най-важния процес – интеграцията на Албания в Европейския съюз. Причината за това е престъпността при провеждането на избори. В 18 часа ще започнем действия в цялата страна, като блокираме най-важните пътни маршрути в знак за гражданско неподчинение. В 11 часа заедно с опозиционната коалиция ще определим задълженията на преходното правителство, което трябва да гарантира свободни и честни избори. Ще обсъдим и нашата платформа, която ще бъде представена на албанците“, каза Баша.Той подчерта, че няма никакви промени в позицията на обединената опозиция, което според него представлява „новото мнозинство“.„Оттеглянето на Еди Рама е въпрос, по който не може да се преговаря. То ще доведе до формирането на преходно правителство, което ще проведе честните и свободни избори“, добави Баша. ", "date": "2019.05.02", "title": "Албанската опозиция обяви, че ще се радикализира, довечера блокира пътища"}
{"url": "https://www.novinite.bg/articles/174904/Noviyat-ni-kontingent-zaminava-za-Afganistan-ot-Haskovo", "text": "Заместник-министърът на отбраната Атанас Запрянов и заместник-началникът на отбраната генерал-лейтенант Димитър Илиев ще участват в тържествената церемония по изпращане на 38-ия контингент от въоръжените сили за участие в мисията на НАТО в Афганистан „Решителна подкрепа”. Ритуалът ще се проведе от 14:00 часа на площад „Свобода“ в Хасково. Контингентът е в състав до 160 военнослужещи. Той включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Иван Иванов от Дирекция „Логистика” в Министерството на отбраната. Това не е първото участие на полковник Иванов в международни мисии – през 2014 г. е участвал в мисията на Европейския съюз „Алтеа” в Босна и Херцеговина, а през 2016 г. в мисията на НАТО в Афганистан. Помощник-национален командир на контингента е полковник Валери Димитров от дирекция „Операции и подготовка“.Ротата за охрана на летище Кандахар е сформирана от над 100 военнослужещи, като по-голямата част от състава й е от 31-ви механизиран батальон на 2-ра Тунджанска механизирана бригада. Повече от половината военнослужещи са с опит от мисии зад граница. Командир на ротата е капитан Светлин Симеонов – заместник-началник на щаба по огневата поддръжка във военно формирование 52 740. Участвал е в мисии зад граница през 2008 и 2012 г. в Афганистан и през 2009 г. в Босна и Херцеговина. На ритуала по изпращането на 38-ия военен контингент за участие в мисията на НАТО в Афганистан „Решителна подкрепа” ще присъстват още командващият на Съвместното командване на силите генерал-лейтенант Любчо Тодоров и командирът на Сухопътните войски генерал-майор Михаил Попов.Международната мисия на НАТО в Афганистан „Решителна подкрепа” е фокусирана върху подготовката, подпомагането и предоставянето на екипи от съветници за афганистанските държавни институции и националните сили за сигурност във взаимодействие с афганистанското правителство, партньорите и другите международни организации, ангажирани в региона. Участието ни в мисията е съгласно отговорностите на България като страна-членка на НАТО.", "date": "2019.05.02", "title": "Новият ни контингент заминава за Афганистан от Хасково"}
{"url": "https://www.novinite.bg/articles/174903/Bavarskiyat-premier-pristiga-na-poseshtenie-v-Sofiya", "text": "Министър-председателите на България и Свободна държава Бавария – Бойко Борисов и Маркус Зьодер ще проведат среща на четири очи в сградата на Министерския съвет. Зьодер е на посещение в България по покана на българския премиер.Двамата ще обсъдят сътрудничеството между България и Бавария в областта на вътрешните работи, сигурността, икономиката и финансите, както и теми от европейския дневен ред. След двустранната среща на Борисов и Зьодер ще бъдат проведени и пленарни разговори между делегациите на България и Бавария.По-късно премиерите Бойко Борисов и Маркус Зьодер ще участват в кръгла маса на тема „Защита на външната граница на ЕС и миграционни политики на Република България“, организирана от Министерството на вътрешните работи и фондация „Ханс Зайдел“.Новият ни контингент заминава за Афганистан от Хасково", "date": "2019.05.02", "title": "Баварският премиер пристига на посещение в София"}
{"url": "https://www.novinite.bg/articles/174915/Dumite-na-bavarskiya-premier-tejat-v-pati-poveche-ot-glupostite-na-BSP", "text": "Благодаря за добрите думи за България. Българският народ с много усилия постига всичко това, за което говори премиерът на Бавария, която е икономическия мотор на Германия. Неговите думи са с много по-голяма тежест от предизборните агитации на разни партии тук в България. Вчера чух, че съм щял да извадя България от ЕС. Не разбирам докъде може да стигне глупоста им. И вчера казах във Варшава, че трябва да бъдем единни и можем да бъдем само благодарни на ЕС, защото ни изведоха от мракобесните години на комунизма. Нашата партия се казва Граждани за европейски развитие и това казва всичко. Категорично няма да тръгна по пътя на колегата Виктор Орбан, който ми е приятел. Аз гласувах за замразяването на партията му в ЕНП. Въпреки това, Германия ще строи завод за автомобили в Унгария. Мога да кажа, че България е едно прекрасно място за инвестиции.Това каза на брифинг в Министерски съвет премиерът Бойко Борисов след срещата си с министър-председателя на Свободна държава Бавария - Маркус Зьодер.\"Охраняваме перфектно външната граница на ЕС. Със сигурност сме на първо място по осъдени каналджии. Не сме допуснали мигрантски вълни. Казах на колегата Зьодер, че в момента имаме проблем на границата с Гърция, тоест имаме проблем с Шенгенското пространство. В момента се пазим от Шенгенското пространство. \"Фронтекс\" има голяма и важна роля, но те трябва да пишат доклади за това кой и как се справя с охраната на границите. Ангажиментът на държавите трябва да бъде много ясен. Разбира се \"Фронтекс\" винаги са добре дошли, но се опасявам да не се похарчат пак едни милиарди ненужни. Казах на колегата Зьодер, да си направят ревизия на парите, които са дали за охрана на границите, и колко мигранти са преминали. Тогава ще стане ясно, че България заслужава много повече. Българският народ е инвестирал много и продължава да прави всичко за бъдещето на единна Европа. При нас няма мигрантски проблем. Инвестираме непрекъснато в охрана на границата. Всички, които са посетили границата ни с Турция, са заявявали, че се справяме отлично\", каза още Бойко Борисов.\"Шенген не е панацея. България е изпълнила всички критерии за членство, но има егоизъм от една страна. Ние охраняваме границата перфектно. И канцлерът Ангела Меркел каза, че по въздух и вода сме напълно готови за Шенген. Колегата Зьодер също беше против, но сега виждате, че е променил мнението си. Това е защото направихме много през последните години и работим непрестанно. Имаме отлични финансови показатели - най-малък външен дълг, фискалният резерв расте, почти няма безработица, БВП расте. Отличници сме в Европа и сме чудесно място за инвестиции\", добави премиерът.", "date": "2019.05.02", "title": "Думите на баварския премиер тежат в пъти повече от глупостите на БСП"}
{"url": "https://www.novinite.bg/articles/174929/Za-da-nyama-otnovo-15-15-za-preferencialen-kandidat-shte-se-glasuva-sas-115", "text": "Централната избирателна комисия (ЦИК) утвърди образеца на бюлетината за предстоящите избори за Европейски парламент, които ще се проведат на 26 май, предаде БГНЕС.В нея са вписани общо 27 политически партии, коалиции и независими кандидати, а съгласно промените в Изборния кодекс от 2016 година в бюлетината фигурира и квадратче „не подкрепям никого“. От ЦИК напомнят, че бюлетината задължително трябва да бъде попълвана от гласоподавателите единствено с химикал със син цвят. Различна в нея ще бъде номерацията на преференциите, за които тази година депутатите решиха да бъдат отбелязани с трицифрени числа, като към всяка цифра се прибавя 100. Комисията е утвърдила и специфичен начин на сгъване на бюлетината, който да гарантира тайната на вота на всеки избирател.Александър Андреев от ЦИК отрече до комисията да е достигала информация за проблем със софтуера на машините за гласуване, които ще бъдат използвани на евровота и увери, че те ще бъдат щателно тествани. „На машините софтуерът ще бъда качен към 15 май и до доставката на 25 май е срокът, в който трябва да бъдат сертифицирани, заедно със софтуера. Тестването ще бъда извършено от специалисти, които могат да го извършат и да одитират машините“, допълни още Андреев. Софийският университет „Св. Климент Охридски“ и БАН дори са заявили готовност да подпомогнат чрез експерти ЦИК при осъществяването на машинното гласуване.За местните избори наесен пък съществува вероятност страната ни да закупи машините за гласуване, а не да ги наема.За предстоящите евроизбори вече има подадени заявления от 3 сдружения с нестопанска цел, които искат да бъдат наблюдатели.„Жалби в ЦИК към момента са постъпили 22 броя и 8 сигнала. От тези жалби 2 са висящи във ВАС, във връзка с решения на ЦИК“, съобщи Андреев. Той обърна внимание и на някои от важните срокове до деня на изборите. До 4 май ЦИК трябва да приеме решение за местата и броя на секциите извън страната, а до 9 май да се проведат консултациите за назначаване на СИК-овете зад граница.До 11 май българските граждани могат да подават заявления за издаване на удостоверения за гласуване на друго място и по настоящ адрес. Тогава изтича и срокът за избирателите с увреждания, които искат да гласуват в подвижна секция.", "date": "2019.05.02", "title": "За да няма отново „15/15“, за преференциален кандидат ще се гласува със 115"}
{"url": "https://www.novinite.bg/articles/174920/Maksim-Behar-izbran-za-Predsedatel-na-PR-Komiteta-na-Svetovnata-federaciya-na-konsulite", "text": "Максим Бехар, Почетен генерален консул на Република Сейшели в България и PR експерт със световно признание, бе избран днес за Председател на Комитета по PR и медии към Световната федерация на консулите (FICAC). Това е поредно признание за Бехар, след като до края на 2017 г. той беше Президент на Световната PR организация (ICCO), а в момента е в състава на петчленния Изпълнителен комитет. Също така Максим Бехар е Вицепрезидент и говорител на Асоциацията на почетните консули в България (АПКБ).Освен Бехар, FICAC избра Борислав Боянов, Председател на Асоциацията на почетните консули в България и Почетен генерален консул на Малта, за член на Юридическия комитет, както и Виктор Меламед, Почетен генерален консул на Тайланд – за член на Икономическия комитет.Имената на председателите и членовете на комитетите можете да намерите .FICAC e неправителствена организация, акредитирана към Организацията на обединените нации, чиято цел е да обедини консулства и консулски асоциации от цял свят и да представи нови възможности за обмяна на опит и добри практики. Федерацията работи за оптимизация на консулската дейност и осигуряване на по-добри крайни резултати чрез създаването на глобална мрежа за развитие на международните отношения.  „Радвам се, че представители на Асоциацията на почетните консули в България ще вземат активно участие в работните комитети на Световната федерация. АПКБ отскоро е пълноправен член на FICAC, но представя отлични проекти и организира полезни месечни срещи. Сигурен съм, че работата ни с колегите от България ще бъде много ползотворна“ – каза Н.Пр. Никос Маргалополус, Генерален секретар на FICAC.За Световната федерация на консулите (FICAC):Световната федерация на консулите е неправителствена организация на ООН, основана през 1982 г. в Копенхаген. Тя представлява световна мрежа от консулски асоциации, създадена с цел обединяване и обмяна на опит между консулите по света. Сред целите на организацията са още укрепване на взаимоотношенията между отделните консулства, внасяне на яснота по отношение на задълженията и отговорностите, правата и привилегиите на почетните и кариерните консули. Резултатите, към които се стреми Федерацията, са координирани решения и цялостно подобряване на ефективността и статута на консулските институции. За Асоциацията на Почетните консули в България:Асоциацията на Почетните консули в България, създадена през 2004 г. в София, е пълноправен член на Световната федерация на консулите и работи в сътрудничество с Европейската асоциация на Почетните консули, със седалище в Брюксел. Асоциацията има свой собствен Етичен кодекс и активно участва в обществения и дипломатически живот в много страни. За Максим Бехар:Максим Бехар е български бизнесмен, журналист и дипломат. Освен CEO на водещата българска PR агенция M3 Communications Group, Inc., той е и Почетен генерален консул на Република Сейшели в България, а в края на 2017 г. приключи своя мандат като Президент на Световната PR организация ICCO.", "date": "2019.05.02", "title": "Максим Бехар избран за Председател на PR Комитета на Световната федерация на консулите"}
{"url": "https://www.novinite.bg/articles/174914/Bavariya-tvardo-podkrepya-Balgariya-za-vlizane-v-Shengen", "text": "Подкрепяме България за Шенген, заяви премиерът на Бавария Маркус Зьодер след срещата на четири очи с българския си колега Бойко Борисов, предаде БГНЕС.Зьодер е на посещение в България по покана на българския премиер, а двамата обсъдиха двустранното сътрудничество в областта на вътрешните работи, сигурността, икономиката и финансите, както и много други теми от европейския дневен ред.В изказването си той определи страната ни като „важен фактор за стабилността на целия регион“ и изрази похвалата си за успешното опазване на външните граници на ЕС. „България се доказва като много стабилен европейски партньор“, заяви Зьодер. „В една все по-слаба Европа, България показва колко силна е тя и колко усилия полага за опазване на сигурността на границата на ЕС“, допълни още той.Двамата премиери положиха подписите си под съвместна декларация за сътрудничество в областта на сигурността и противодействие на престъпността.Според Зьодер в тази област страната ни постига „много над средното ниво“, за което получава уважението на своите европейски партньори. „Много е важно да работим заедно за засилването на обединените в Европа“, заяви още баварският министър-председател и призова за подкрепа на проевропейските сили на Стария континент.От своя страна българският премиер Бойко Борисов заяви, че сме на първо място в Европа по задържани и осъдени каналджии. Той увери баварския си колега, че страната ни непрекъснато инвестира собствени средства в охраната на границите си, не само за нова техника, но и за развитието на личния състав. „Значително е това, което България прави за защита на външните граници“, каза Борисов.Той благодари за добрата оценка за борбата ни срещу нелегална миграция и подкрепата, която от баварска страна бе изразена за приемането ни в Шенген и заяви: „Българският народ с много усилия постига това, което вие отчитате. Когато най-мощната икономика в Германия два тази оценка, тя е по-меродавна от казаното от нашите политически опоненти“. Българският премиер не пропусна да отчете и икономическа стабилност, ниският външен дълги ниският дял на безработицата  в страната и подчерта, че тя продължава да бъде добро място за инвестиции. „Нашата партия се нарича Граждани за европейско развитие на България. Тя има само един път – европейският“, каза още Борисов. ", "date": "2019.05.02", "title": "Бавария твърдо подкрепя България за влизане в Шенген"}
{"url": "https://www.novinite.bg/articles/174928/Markus-Zoder-Balgariya-pazi-otlichno-granicite-na-ES-ot-migranti", "text": "България е надежден и сигурен партньор, тя има огромен принос за защитата на външната граница на ЕС,  изтъкна баварският премиер Маркус Зьодер. По думите му е много важно страната ни да получи признание и на европейско ниво.  На форума, посветен на сигурността на външната граница на съюза и миграционната политика на страната ни, премиерът Маркус Зьодер посочи, че България е постигнала много и категорично подкрепя присъединяването ни към Шенгенското пространство. Министър-председателят Бойко Борисов отбеляза, че България стриктно спазва ангажиментите си и запозна баварската делегация как страната ни се справя с охраната на външната граница на Европа. България е пример и по отношение на задържането на нелегални мигранти, подчерта още премиерът и посочи, че правораздавателните органи работят много успешно в това направление. За 2018 г. са осъдени 133 лица за каналджийство у нас, а през първите три месеца на тази година те са 30. 5492 чужденци от почти 7000 са се завърнали самостоятелно в Турция от границата ни, отбеляза още Борисов.По време на форума вътрешният министър Младен Маринов посочи, че 80 процента са усвоените средства за укрепване на „Гранична полиция“ от финансирането, осигурено от ЕС. Той уточни, че на този етап миграционната обстановка е спокойна и предвидима, а българските власти контролират ситуацията по границите.  По думите му много е важно да запазим постигнатото и да гарантираме неговото надграждане при необходимост. Една от стъпките в тази посока е изграждането на Европейско интегрирано управление на външните граници. Всички държави в ЕС трябва да работим съвместно за тази цел, бе категоричната позиция на министър Маринов. Превенция на нелегалната миграция и противодействие на каналджийството, ефикасна политика на връщане и обща европейска политика за убежището, основана на баланса между отговорност и солидарност, остават водещи приоритети, допълни още вътрешният министър.Директорът на \"Гранична полиция\" главен комисар Светлан Кичиков представи статистически данни, според които на българо-турската граница са регистрирани 5311 опита за нелегално преминаване през 2018 г., а за тази година опитите са 390. По границата с Гърция е имало около 4600 опита за нелегално преминаване, а през 2019 г. те са 305. На сръбската граница опитите за нелегално преминаване през тази година са били 85.", "date": "2019.05.02", "title": "Маркус Зьодер: България пази отлично границите на ЕС от мигранти"}
{"url": "https://www.novinite.bg/articles/174918/Pochti-milion-indijci-evakuirani-zaradi-ochakvan-ciklon", "text": "Близо 800 000 души в източните крайбрежни райони на Индия са евакуирани преди очакваното пристигане на голям циклон, придружаван от ветрове със скорост до 200 километра в час, съобщиха официални представители.Индийската метеорологична служба заяви, че се очаква извънредно тежката буря Фани да пристигне на сушата в петък следобед близо до свещения индуски град Пури.Служител на държавната институция за помощ е казал пред Франс прес, че 780 000 души са били преместени на по-безопасни места за една нощ от най-малко 13 области на щата Одиша, които ще понесе най-големи проблеми от мощния циклон., заяви служителят.Създадени са около 1000 убежища в училищата и правителствените сгради, където да бъдат настанени над един милион души.В четвъртък бурята, за която се казва, че е най-голямата, която ще се стовари върху Източна Индия за почти две десетилетия, беснееше в Бенгалския залив на около 450 км от брега и се движи на запад.Очаква се скоростта на ветровете, придружаващи циклона, да бъде устойчиво около 180-190 км / ч, някои пориви ще бъдат и до 200 км / ч, което е еквивалентно на ураган от категория 3 до 4.Това ще бъде четвъртата такава буря, която ще удари източното крайбрежие на страната за три десетилетия.", "date": "2019.05.02", "title": "Почти милион индийци евакуирани заради очакван циклон"}
