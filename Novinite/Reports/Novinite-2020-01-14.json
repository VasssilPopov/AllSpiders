{"url": "https://www.novinite.bg/articles/184611/Manolova-60-sa-zagubite-na-voda-v-Gabrovo-Podobno-e-polojenieto-v-cyalata-strana", "text": "Близо 60% са загубите на вода в Габрово – 59,17% през 2018 година, според КЕВР и 56,72% към 30 септември 2019 година, според данни на местното ВиК. Подобно е положението в цялата страна. Въпреки водния цикъл, от доклад на КЕВР за 2018 година става ясно, че ВиК-Габрово има оценка пълно неизпълнение по шест показателя, сред които и общи загуби на вода при водоснабдяване.Това заяви председателят на гражданската платформа „Изправи се.БГ“ Мая Манолова в Габрово след мобилната безплатна приемна за граждани, която бе организирана в града.„Тревожно е нивото и на други показатели, които КЕВР посочва за напълно неизпълнени. Такива например са броят аварии по водопроводната мрежа. В Габрово има по 48 аварии на 100 километра всяка година“, заяви Манолова и допълни, че за 2019 година са ремонтирани 0,81 % от водопроводната мрежа в града.Манолова обясни още, че за миналата година инвестиционният план на ВиК-Габрово не е изпълнен, тъй като са били заложени 750 000 лева за инвестиции, а са инвестирани 690 000 лева.Тя допълни, че четири села около Габрово са на воден режим, а в приемната за граждани хората са подали сигнал за това, че във високите квартали имат проблеми с водата и има случаи, при които няма вода по цяла седмица.По-късно Манолова се срещна с хората в Севлиево и създаде там клон на гражданската платформа „Изправи се.БГ“.„Днес създаваме клон на гражданската платформа „Изправи се.БГ“ в Севлиево, където наши партньори ще бъдат гражданско сдружение „Граждани за Севлиево“, заяви Манолова пред обществеността в Севлиево.Преди това тя и екипът й посетиха севлиевското село Ловнидол, където хората от близо 30 години са с воден режим.„Възмутително е безхаберието на институциите. За да се предприемат мерки, явно трябва да се стига до трагедии като тези край Своге и в село Бисер и до кризи, като тази в Перник“, заяви Манолова.От „Изправи се.БГ“ посетиха и село Яворец, откъдето хората изпратиха жалби до гражданската платформа за преработка на отпадъци близо до селото.Хората са притеснени, че площадката, където се складират 200-300 тона балирани отпадъци, се намира на 250 метра от последните къщи в селото и на 150 метра от река Янтра.По думите им инвеститорът е поискал да се извършва мокро преработване на боклука, при което да се използва вода от водопровода, а отпадъчните води да се изхвърлят в река Янтра, което може да доведе до екокатастрофа.Другото предложение на инвеститора е било да се използва суха преработка на отпадъците, но жителите на село Яворец се опасяват от фините прахови частици, които ще се отделят при процеса.Манолова пое ангажимент да направи проверка за какъв срок е разрешителното за сепариране, кой го е издал, има ли изработен ОВОС и какъв е съставът на суровината, която се преработва.", "date": "2020.01.14", "title": "Манолова: 60 % са загубите на вода в Габрово. Подобно е положението в цялата страна"}
{"url": "https://www.novinite.bg/articles/184588/SASht-sa-izlagali-za-Syulejmani", "text": "Cлужитeли нa Държaвния дeпaртaмeнт, oтгoвaрящи зa cигурнocттa нa пocoлcтвaтa нa CAЩ, нe ca имaли дaнни зa пoдгoтoвкa зa aтaкa cрeщу диплoмaтичecкитe миcии нa CAЩ oт Ирaн. Тoвa cъoбщи Cи Eн Eн, пoзoвaвaйки ce нa изтoчници oт Държaвния дeпaртaмeнт. Cпoрeд тях миниcтeрcтвoтo нa външнитe рaбoти нa CAЩ нe e билo зaпoзнaтo c кaквaтo и дa e зaплaхa зa пocoлcтвaтa нa CAЩ в oчaквaнe нa убийcтвoтo в Бaгдaд нa кoмaндирa нa cпeциaлнитe чacти нa Иcлямcкaтa рeвoлюциoннa гвaрдия Aл Кудc - Кaceм Cюлeймaни.В cъщoтo врeмe вcички пocoлcтвa пoлучихa прeдупрeждeниe oт Държaвния дeпaртaмeнт тoчнo прeди удaрa в нoщтa нa 3 януaри. Тoй oбaчe нe зacягa прякa зaплaхa зa някoя oт диплoмaтичecкитe миcии, прeдaдe Nеws.bg. Държaвният дeпaртaмeнт в oчaквaнe нa убийcтвoтo нa Cюлeймaни нe e нaпрaвил aнaлиз нa cигурнocттa нa пocoлcтвaтa, кoeтo, aкo бъдe уcтaнoвeнa прякa зaплaхa, мoжe дa бъдe причинa зa пoдoбнo нaпaдeниe. Eдин oт изтoчницитe нa тeлeвизиятa, кoйтo зaeмa виcoк пocт в Държaвния дeпaртaмeнт, зaяви, чe e \"зaшeмeтeн\" oт фaктa, чe aмeрикaнcкaтa aдминиcтрaция oбяcнявa убийcтвoтo нa ирaнcкия гeнeрaл c уж нaличнитe дaнни зa нaпaдeния пoд нeгoвo ръкoвoдcтвo върху aмeрикaнcки диплoмaтичecки миcии. Прeзидeнтът нa CAЩ Дoнaлд Тръмп зaяви, чe cпoрeд нeгo Cюлeймaни плaнирa aтaки cрeщу чeтири aмeрикaнcки пocoлcтвa.", "date": "2020.01.14", "title": "САЩ са излъгали за Сюлеймани"}
{"url": "https://www.novinite.bg/articles/184597/Snimki-koito-pokazvat-ujasyavashtata-sila-na-vulkana-Taal-kojto-izrigna-vav-Filipinite", "text": "Вулканът Таал, разположен на големия остров Лусон, изригна на 12 януари 2020 г., като се съобщава, че изпраща пепел и пара до 6-9 мили в небето.Нивото на тревога на Филипинския институт по вулканология и сеизмология (PHIVOLCS) ескалира от ниво на предупреждение 2 до ниво 4, сега се смята, че \"опасно експлозивно изригване е възможно в рамките на часове до дни\". Филипинският институт по вулканология и сеизмология нареди евакуация в градовете Балете, Сан Николас и Талисей в Батангас и други градове по бреговете на езерото Таал.Докато хората гледаха със страхопочитание и ужас, някои успяха да направят снимки на изригващия вулкан. Изображенията показват дима и пепелта, издигащи се от Таал, достигащи високо в небето. Поради това операторът на международното летище в Манила беше принуден да спре всички полети до и от всички терминали на международното летище Ninoy Aquino, четете още в ", "date": "2020.01.14", "title": "Снимки, които показват ужасяващата сила на вулкана Таал, който изригна във Филипините"}
{"url": "https://www.novinite.bg/articles/184599/Moreto-izhvarli-zapazena-kofichka-ot-kiselo-mlyako-na-44-godini", "text": "Жена, събираща боклуци в Дения, на испанското крайбрежие Коста Бланка, намери пластмасова кофичка от кисело мляко с надпис за Олимпийските игри в Монреал от 1976 г., съобщи Метро.Маите Момпо разказа, че вниманието й е привлякла марката - \"Йопле\", защото тя е изчезнала от испанските супермаркети отдавна - от 2001 г. \"Вгледах се по-внимателно и открих, че е от около 1976 г.\" - уточни Маите Момпо.Тя подчерта, че находката й показва колко спешно трябва да бъдат спрени от употреба пластмасовите опаковки, предаде БТА.Върху пластмасовата кофичка пише \"Официален доставчик на Олимпийските игри в Монреал 1976\" на испански език. Според Маите Момпо, за да се разгради тя, ще й трябват 150 години. \"Това е екоцид на планетно ниво - каза Маите Момпо. - Пластмасата не само убива милиони животни годишно, но е и в хранителната ни верига.Изследвания показаха напоследък, че 90 процента от солта ни съдържа микропластмаса. Същият процент е и в питейната вода.\" Микропластмасата се образува от разграждане на по-големи парчета пластмаса.Тя също така се произвежда за целите на козметичната индустрия.Малките парченца лесно преминават през филтрационните системи и навлизат в световния океан, където са заплаха за морския живот. Въздействието й върху човешкото здраве още не е уточнено, но се смята, че човек поглъща около 50 000 пластмасови частици годишно и вдишва още толкова.", "date": "2020.01.14", "title": "Морето изхвърли запазена кофичка от кисело мляко на 44 години"}
{"url": "https://www.novinite.bg/articles/184608/Garciya-e-s-naselenie-ot-107-mln-dushi", "text": "\r\nПрез 2019 г. в Гърция са се родили 86 440 бебета, а са починали 119 446 души, поради което населението на южната ни съседка е намаляло с 33 006 души и е наброявало 10 724 599 души, сочи агенция АНА-МПА.\r\n\r\n\r\n\r\n\r\n\r\n\r\n", "date": "2020.01.14", "title": "Гърция е с население от 10,7 млн. души"}
{"url": "https://www.novinite.bg/articles/184579/Dneven-horoskop-za-vtornik", "text": "Прекарайте малко време насаме със себе си днес. Много неща се случват в главата ви и трябва да сте изключително организирани, за да се справите с всичко и да запазите добрите си отношения с хората.Балансът е изключително важен за вас днес. Както за щастието ви, така и за енергията. Днес ви предстои голяма промяна в живота ви. Тя може да бъде или ново начало или край, но вие ще се справите, каквото и да е.  Вкарайте ред в живота си. Ако искате да постигнете напредък, трябва да бъдете много организирани. Ще бъдете крачка напред пред конкуренцията, така че не се притеснявайте. Вижте повече на:", "date": "2020.01.14", "title": "Дневен хороскоп за вторник"}
{"url": "https://www.novinite.bg/articles/184578/Temperaturite-se-vdigat-oshte-malko-nad-po-golyamata-chast-ot-stranata-shte-e-slanchevo", "text": "Днес над по-голямата част от страната ще бъде предимно слънчево и почти тихо. Преди обяд на много места в равнините и котловините ще бъде мъгливо. Максималните температури ще са между 7 и 12 градуса, но в районите с трайна мъгла ще останат по-ниски, прогнозират синоптиците от НИМХ.Атмосферното налягане ще се понижи, но ще остане по-високо от средното за месеца.В планините ще е предимно слънчево. Вятърът ще е слаб от западната четвърт. Максималната температура на височина 1200 метра ще е около 6 градуса, на 2000 метра - около 2.В сутрешните часове на места по Черноморието ще има мъгла или ниска слоеста облачност. През деня ще е предимно слънчево и почти тихо. Максималните температури ще са между 6 и 9 градуса, близки до температурата на морската вода. Вълнението на морето ще е 1 - 2 бала. ", "date": "2020.01.14", "title": "Температурите се вдигат още малко, над по-голямата част от страната ще е слънчево"}
{"url": "https://www.novinite.bg/articles/184584/Pojarite-v-Avstraliya-prodaljavat-da-goryat-Dimat-shte-premine-po-cyaloto-zemno-kalbo-VIDEO", "text": "\r\nПожарите в Австралия продължават да горят на почти целия континент.\r\n\r\n\r\n\r\n\r\n\r\n\r\n\r\n", "date": "2020.01.14", "title": "Пожарите в Австралия продължават да горят: Димът ще премине по цялото земно кълбо (ВИДЕО)"}
{"url": "https://www.novinite.bg/articles/184603/Spasyavat-avstralijskite-jivotni-kato-hvarlyat-hrana-ot-samoleti", "text": "Австралийците намират иновативни начини да помогнат на животните, засегнати от пожарите, които продължават да опустошават страната.Правителството на Нов Южен Уелс използва самолети, за да осигури хиляди килограми моркови и сладки картофи за хранене на гладуващите животни.Спасяват австралийските животни като хвърлят храна от самолети  2/13 помощ на Австралия Защо австралийците имат дълга продължителност на живота? Красивият остров Тасмания Тази зашеметяваща и креативна идея е наречена „Operation Rock Wallaby“ и се ръководи от Националните паркове и дивата природа в Нов Южен Уелс. Основната цел на операцията е да нахрани животните, тъй като нестихващите огньове силно ги засегнаха. Досега самолетите са хвърлили над 2 200 килограма пресни зеленчуци от небето. Вижте повече на: ", "date": "2020.01.14", "title": "Спасяват австралийските животни като хвърлят храна от самолети"}
{"url": "https://www.novinite.bg/articles/184592/VICTORIA-shte-izpee-pesenta-si-za-Evroviziya-pred-10-hilyadi-dushi-v-Amsterdam-na-4-april", "text": "Българският представител на Евровизия 2020 Виктория Георгиева - VICTORIA е сред първите изпълнители, потвърдили участие в тазгодишното издание на Eurovision In Concert. Промоционалният концерт в Амстердам, който ще се проведе на 4 април, е част от събитията, съпътстващи Евровизия и има 10- годишна история. На сцената в столицата на Нидерландия, Виктория ще изпълни песента, с която ще представи България на Евровизия 2020, пред близо 10 хиляди души в модерната зала AFAS Live. Концертът в Амстердам ще събере голяма част от участниците в тазгодишното издание на музикалната надпревара, която ще се проведа в Ротердам през май.На събитието в столицата ще присъстват и десетки журналисти от цял свят, които ще вземат интервюта от най-атрактивните участници и ще отразят тяхното представяне на сцената. Виктория работи активно по подготовката на своята песен за Евровизия 2020. Тази седмица тя ще участва в музикален лагер в Лондон, където работи с композитори и текстописци от Обединеното кралство. Подобен лагер беше организиран и в София от 8 до 13 януари, като в него взеха участие български и международни композитори. Българската песен за Ротердам ще бъде представена в началото на март. Двата полуфинала и големият финал на Евровизия 2020 ще бъдат излъчени на живо по БНТ 1 на 12, 14 и 16 май. На 28 януари ще стане ясно в кой от двата полуфинала ще участва България.", "date": "2020.01.14", "title": "VICTORIA ще изпее песента си за Евровизия пред 10 хиляди души в Амстердам на 4 април"}
{"url": "https://www.novinite.bg/articles/184605/Razkriha-tajnata-na-mnogovekovnite-darveta", "text": "Учени разгадаха как дървото гинко билоба може да живее повече от 1000 години, съобщи BBC, цитирана от БТА. Те откриха, че растението създава защитни химически вещества, които спират болестите и вредния ефект на сушата. Освен това, за разлика от други растенията, гените на гинко билоба не са програмирани да отключат безмилостния процес на стареене, когато младостта им отмине.Гинко може да се открие в паркове и градини по света, но вече е почти изчезващ вид в природата.\"При стареенето си дърветата гинко не показват отслабване на способността да се защитават от стреса\", казва Ричард Диксън от университета на Северен Тексас, Дентън.Учени от САЩ и Китай са изследвали дървета на възраст от 15 г. до 667 г. Те установили, че и младите, и старите дървета произвеждат защитни химикали, които отблъскват стреса, предизвикван от патогени или суша. Гинко се защитава чрез антиоксиданти, антимикробни вещества и растителни хормони. Генетичните изследвания пък показали, че гените, свързани със стареенето, не се включват автоматично в определен етап от развитието на дървото, както е при другите растения.Д-р Диксън смята, че и при други вековни дървета като секвоите могат да се открият подобни характеристики.", "date": "2020.01.14", "title": "Разкриха тайната на многовековните дървета"}
{"url": "https://www.novinite.bg/articles/184582/Bango-Vasil-Romite-praznuvat-Nova-godina", "text": "Банго Васил, Банго Васили, Банго Василий (Васильовден), наричан още Василица, е най-големият празник на ромите. Това е ромската Нова година.Традиционно ромският празник се празнува три дни – от 13-и до 15-и януари. 14-и януари обаче е най-важният ден, тогава от най-голямо значение е първият гост в къщата. Смята се, че какъвто човек прекрачи пръв прага на дома, такава ще бъде и цялата Нова година.Василица се отбелязва като начало на Новата година от много ромски групи в България, а от няколко години и като ден на ромската култура. Празнуването на Василица е свързано с легенда, че Свети Васил, застъпник и защитник на ромите, възстановява моста, по който преминавали ромите, след като този мост бил разрушен от Дявола и по този начин ги спасил.Вечерта на 13-ти срещу 14-ти януари се повтарят християнските ритуали на Бъдни вечер – цялото семейство се събира вкъщи, майката готви птица с ориз или с кисело зеле. Докато я приготвя, мълчи. Във всяка къща се точат баници, баклави, младите жени чистят къщата и лъскат съдовете, всичко трябва да блести от чистота. Правят и сарми. Когато всичко е готово, слагат трапезата на пода в средата на стаята, и нареждат хляба и гозбите. Запалват свещи, по-младите целуват ръка на по-възрастните и искат прошка. Стопанинът разчупва питката, в която има златна пара, пазена и предавана от баща на първородния син. Чак тогава сядат около трапезата. Ядат, пият, играят, веселят се.Посред нощ пристига Банго Васил, който е пътувал три дни и се е борил големи трудности по пътя. Затова е ранен, брадясал, уморен. Той е обикновено едър, гласовит, сръчен и щедър. Има добра дума за всеки, пожелава късмет и здраве, щастие на възрастните, а на децата раздава подаръци.На Василица сутринта децата обикалят съседските къщи и сурвакат за здраве, благополучие, късмет, плодородие. Вярва се, че от тяхната благословия и \"лек крак\" зависят щастието и късметът.", "date": "2020.01.14", "title": "Банго Васил: Ромите празнуват Нова година"}
{"url": "https://www.novinite.bg/articles/184585/Vodachite-da-shofirat-s-povisheno-vnimanie-i-po-golyama-distanciya-poradi-magla-v-uchastaci-ot-patnata-mreja", "text": "Участъци с мъгла по пътната мрежа изискват шофиране с повишено внимание и по-голяма дистанция, съобщават от Националния координационен център за безопасно движение по пътищата.Намалена видимост:- до 10 м: на места в района на АМ Струма /обл. Перник/;- до 20 м: - в района на Нова Загора /обл. Сливен/;- до 30 м: - в района на АМ Тракия /обл. Бургас/; Драгоман /обл. София/;- до 50 м: в района на Първомай, с. Трилистник, с. Граф Игнатиево /обл. Пловдив/;  с. Раднево, с. Гълъбово, с. Мъдрец, с. Средец /обл. Стара Загора/;- до 70 м: с. Скравена /обл. София/;- до 100 м: в района на Сливен и Твърдица /обл. Сливен/; с. Езерово, АМ Тракия, АМ Марица /обл. Стара Загора/; Видин; АМ Хемус /обл. Шумен/; Балчик /обл. Добрич/; както и на територията на Хасковска област;- до 150 м: в района на Враца; с. Дядово /обл. Сливен/; с. Камен /обл. Велико Търново/; АМ Тракия /обл. София/; Гулянци, Левски, Българене /обл. Плевен/.", "date": "2020.01.14", "title": "Водачите да шофират с повишено внимание и по-голяма дистанция поради мъгла в участъци от пътната мрежа"}
{"url": "https://www.novinite.bg/articles/184587/Avtoinstruktori-na-protest-blokirat-golyam-bulevard-v-Sofiya", "text": "Автоинструктурите у нас се вдигат на протест. Те ще изразят недоволството си днес от 12:00 ч. на площад Батенберг. Очаква се повече от 1000 учебни автомобила от цялата страна да затворят движението по бул. \"Цар Освободител\" от ул. \"Раковска\" до площад \"Независимост\".В 13:30 ч. протестиращите ще бъдат приети от министъра на образованието, а в 14:30 в протестно шествие от Министерство на образованието ще отидат до Министерство на транспорта, където ще бъдат приети от Росен Желязков.Те ще изразят недоволството си срещу налаганите промени в обучението, с които се прикрива корупционна схема. Безхаберието на държавата за условията, при които работят автоинструкторите. Желанието на държавната администрацията да пристъпи към осъвременяване на обучението на водачите.", "date": "2020.01.14", "title": "Автоинструктори на протест, блокират голям булевард в София"}
{"url": "https://www.novinite.bg/articles/184604/Do-kraya-na-meseca-stava-yasno-kak-se-e-otrovilo-deteto-ot-Kardam", "text": "Нови две съдебно-медицински експертизи са възложени на специалисти във Военномедицинската академия в София по случая с откритата отрова срещу гризачи в дома на многодетно семейство в село Кардам. Това съобщи изпълняващият длъжността административен ръководител на Окръжната прокуратура в Добрич Златко Тодоров на пресконференция, предаде БТА. При инцидента 9-годишно момче почина, а две от сестрите му - на 10 и 11 години, бяха лекувани в болница.По думите му до края на януари вещите лица трябва да дадат заключение какъв е механизмът на действие на отровата, която съдържа фосфин. След анализ на доказателствата следствието трябва да приключи.Малолетното момче почина на 27 октомври 2019 година. Според изготвените досега експертизи отровният газ фосфин е предизвикал сърдечен арест у детето. Отровата е била открита зад леглото му - в процепи в стената, замазани с кал.Семейството, в което се отглеждат пет деца, вече обитава друго жилище, предоставено от съсед, а благотворителна кампания в община Генерал Тошево събира средства за ремонт на стария дом.", "date": "2020.01.14", "title": "До края на месеца става ясно как се е отровило детето от Кардам"}
{"url": "https://www.novinite.bg/articles/184589/Anka-obesila-kucheto-si-na-darvo-v-Rakovski-Stana-mi-mnogo-machno", "text": "„Кучето беше кротко гледах го от малко. После ми беше много мъчно“, това каза на влизане в съдебната зала 52-годишната ромка Анка Маринова, която в края на месец юни 2019 години обеси кучето си на дърво.  Жената разказа още, че  досега животното не било проявявало агресия, държала го вързано на двора, имала четири внуци, които си играели с него. Нахранила го вечерта, сутринта към шест часа чула шум на двора, кучето се било отвързало и давело кокошките. Хванало седем кокошки за врата, след което ги пускало мъртви.Тръгнало да проявява агресия и към нея. Затова го закачила на най близкото дърво. Не знаела какво я грози и че извършва престъпление. В момента гледа още три кучета.\"Храня си ги обичам си ги, няма да се повтори\", заяви пред магистратите разкаяната Анка.Преди много години се опитала да прекоси нелегално границата с Турция за да иде при мъжа си, други криминални прояви твърди, че няма.Припомняме, че зверството бе извършено на 27 юни на една от улиците в населеното място. Ранната сутрин, хора живеещи до къщата на Анка били шокирани от гледката – кучето на Маринова висяло на сезал, обесено на дърво.Смаяни хората са я попитали „Защо”, а тя само е повдигнала рамене и заявила, че незнае. Още тогава очевидци разказаха, че това не е първото зверство от страна на Маринова към животни. Преди време на дървета до близките ниви, тя е бесила кучета и котки, хвърляла е новородени в канала.", "date": "2020.01.14", "title": "Анка, обесила кучето си на дърво в Раковски: Стана ми много мъчно"}
{"url": "https://www.novinite.bg/articles/184595/Barometar-543-ot-balgarite-sa-dovolni-ot-ikonomicheskiya-klimat-v-stranata", "text": " Това показва проучване на „Барометър България“ в първите седмици на новата година. Позитивната оценка за развитието на България намира отражение и върху политическите им пристрастия и стабилната подкрепа към управляващата коалиция.Усилията на управляващите за финансова стабилност в страната явно не остават незабелязани, като 54,3% от респондентите са доволни от икономическия климат и възможности в България. На противоположно мнение са 35,7%, според които икономическата ситуация в България е негативна, а 10% не могат да преценят.Традиционно при проучвания българите са недоволни от личната си финансова ситуация или смятат, че би могла да бъде и по-добра. И при сегашното ни проучване Относително малък е делът на анкетираните, които нямат мнение или им е трудно да преценят позицията си по този въпрос – 5,6%. Преизчислените данни от заявилите, че ще гласуват показват, че водеща политическа сила остава ГЕРБ с 35,5% подкрепа, следвани на отчетлив интервал от БСП с 28,2%. Третата позиция е оспорвана от ДПС и „Обединени патриоти“ с по 11% одобрение. Евентуалната партия на Слави Трифонов остава под чертата за парламентарна представеност, подкрепена от 3,6% от анкетираните, а Демократична България може да разчита на 3,2%.Значителен и леко нарастващ в сравнение с месец е делът на негласуващите – 41,9%.", "date": "2020.01.14", "title": "\"Барометър\": 54,3% от българите са доволни от икономическия климат в страната"}
{"url": "https://www.novinite.bg/articles/184598/250-000-leva-godishno-izrazhodva-Obshtina-Ruse-za-pochistvane-na-nereglamentirani-smetishta", "text": "\"Почистването на нерегламентирани сметища струва на Община Русе 250 000 лева годишно\", обяви пред журналисти вчера заместник-кметът по комунални дейности Димитър Недев.Той призова за повече отговорност от страна на гражданите и спазване на обществените и законови норми. \"Това да ни е чисто пред дома и в града ни зависи от всички нас. Можем да го определим и като израз на родолюбие - ежедневно да пазим средата, в която живеем“, заяви Недев. Община Русе прилага цялата законова строгост при доказани случаи на нерегламентирани сметища, като огласеното на скоро струпване на множество отпадъци в двора на частен имот в квартал Средна кула. \"Извършихме проверки, предписание, акт, наказателно постановление и глоба. Почистихме терена пред имота, който е общински\", обяви зам.-кметът.От Отдел Екология на Община Русе поясниха, че случаи като този са единични. По-масови са нерегламентираните сметища в града, прилежащи територии около града или в малките населени места. Пример за такова е почистеното от Община Русе, след сигнал на граждани, на изхода на село Басарбово по пътя за село Иваново. Друго подобно сметище в квартал Здравец-Изток в град Русе, също вече е почистено от служители на общината. Не рядко и междублоковите пространства биват замърсени от недобросъвестни хора. Затова от Община Русе призовават гражданите да съблюдават за спазване на чистотата в града, което ще спести обществени средства и ще спомогне за по-здравословен и приветлив начин на живот.", "date": "2020.01.14", "title": "250 000 лева годишно изразходва Община Русе за почистване на нерегламентирани сметища"}
{"url": "https://www.novinite.bg/articles/184600/MZ-Prokuraturata-i-BLS-shte-ogranichavat-nasilieto-nad-medicinski-lica", "text": "\r\nМинистърът на здравеопазването Кирил Ананиев, главният прокурор Иван Гешев и председателят на Българския лекарски съюз д-р Иван Маджаров подписаха споразумение за сътрудничество и взаимодействие за предотвратяване и разследване на престъпления, свързани с дейността на медицинското обслужване, съобщиха от пресцентъра на здравното министерство.\r\n\r\n\r\n\r\n\r\n\r\n\r\n\r\n\r\n\r\n", "date": "2020.01.14", "title": "МЗ, Прокуратурата и БЛС ще ограничават насилието над медицински лица"}
{"url": "https://www.novinite.bg/articles/184601/Nova-versiya-Visoka-skorost-prichinila-katastrofata-v-Hitrino", "text": "Допълнителна специализирана комплексна съдебно- техническа експертиза, изготвена от вещите лица Коста Костов и проф. Мая Йорданова, бе представена по делото за железопътното произшествие в Хитрино. То продължава в Шуменския окръжен съд. Обвиняеми са машинистите Димитър Михнев и Радослав Петков. Те управлявали дерайлиралата в ранната сутрин на 10 декември 2016 г. в района на гара \"Хитрино\" влакова композиция, превозваща пропилен и пропан-бутан, предаде БТА.При представяне на експертизата, в съдебната зала Йорданова каза, че причина за железопътното произшествие е високата скорост, с която се е движела влаковата композиция. При стрелка с номер едно на железния път тя е преминала с 81 км/час, а при стрелка с номер пет - със 78 км/час, като максималната допустима скорост в гаровите коловози е 40 км/час.Адвокатите на подсъдимите казаха, че приемат експертизата само в писмения й вид, тъй като имало различия при представянето й в съдебната зала. Те поискаха почивка, за да се запознаят с протокола от предходното съдебно заседание от 10 януари, към което се присъедини и прокурор Маргарита Георгиева. Заседанието бе отложено за 14.00 часа.„Съдържащото се в писмения вид на експертизата беше нещо различно от изложено от вещото лице Йорданова в с съдебната зала. В писмения вид пише, че предвид състоянието на железния път не може да се определи безопасната скорост, а тук на въпрос на частното обвинение даже каза коя е безопасната скорост\", каза Димитър Стефанов - адвокат на един от подсъдимите машинисти.Относно казаното от Йорданова в съдебната зала, че причина за железопътното произшествие е високата скорост, с която се е движела влаковата композиция, адвокат Стефанов отбеляза, че тя не е имала такава задача.\"Задачата й бе да определи безопасната скорост за преминаване през стрелката и тя е написала, че не може да я определи\", уточни той.Адвокатът на загиналите и пострадалите при инцидента в Хитрино Николай Димитров каза, че последните експертизи по делото, по искания на защитата на подсъдимите, са изключително фрагментарно построени. Те съдържали въпроси, с които се опитват чрез фрагментарни отговори да се разколебае обвинението на прокуратурата.\"Дори някой вещи лица не искаха да отговорят на някой от въпросите им, тъй като извадени от контекста на събитието би могло да се стигне до други изводи. За нас предните три експертизи, които бяха изслушани, също не бяха обективни, тъй като също бяха с фрагментарни въпроси. Пак казвам - единствената причина за инцидента е скоростта\", заяви Димитров.„Очакваме след почивката съдията да се произнесе кога ще бъде последното съдебно заседание в Шуменския окръжен съд и се надяваме това да е резервната дата по делото - 16 януари. Нашите очаквания са за осъдителна присъда, в максимален размер”, допълни Димитров.", "date": "2020.01.14", "title": "Нова версия: Висока скорост причинила катастрофата в Хитрино"}
{"url": "https://www.novinite.bg/articles/184581/Sled-jestokoto-ubijstvo-Naprejenie-v-Galiche", "text": "Напрежение в Галиче след жестокото убийство на 18-годишно момиче. Местните жители се събраха на протест с искане за промяна в закона и доживотна присъда за Аксел, който призна, че е убил Андреа.„Хората са съпричастни  с болката ми. Детето ми беше убито по най-бруталния начин. Ако нямах друго дете, нямаше да искам да живея. Трябваше да работя в чужбина, за да ги издържам. Държавата гони хората. Тук няма сигурност”, каза в ефира на „Здравей, България” бащата на убитото дете. Той допълни, че всеки ден се е чувал с детето си по телефона. „Андреа не е имала никакви отношения с Аксел. Всички го знаят какъв е. Той е психически недобре”, каза още бащата на Андреа. По думите му момичето е имало приятел, който също е в тежко състояние след случилото се.Аксел е криминално проявен. Преди година той пребил жестоко жител на Галиче с камъни.  „Битият е с леки психически отклонения, но е безобиден. Обадих се на кмета. Полицията веднага дойде и го отведоха. Имам 4 внучки и се страхувам какво може да стане, ако излезе на свобода”, каза Веселин.Според местните цялото семейство на Аксел е опасно. „Баща му е същият. Насилвал е майка му. След 10 години убиецът на Андреа ще излезе на свобода, ще създаде семейство и ще го възпита по същия начин. Ще има още почернени семейства”, споделиха жителите на Галиче. В селото се говори, че по-малкият брат на Аксел му е помогнал да прикрие престъплението.Темата с тежките престъпления, извършени от деца, коментира и социалният антрополог Харалан Александров.„Това дете да убие дете е възможно, когато няма възпитание, отглеждане. Няма ги родителите, няма го добрият пример. Обикновено такива хора още като деца бият животни, нападат съучениците си. Тоест, от ранна детска възраст може да разберем дали детето има подобни наклонности ”, заяви Александров.", "date": "2020.01.14", "title": "След жестокото убийство: Напрежение в Галиче"}
{"url": "https://www.novinite.bg/articles/184606/Sadat-opredeli-stipendiite-za-romcheta-kato-diskriminacionni-spryamo-vsichki-ostanali-balgarcheta", "text": "Със свое решение от 13 януари 2020 г. Върховният административен съд (ВАС) уважи решението на Административен съд София град (АССГ). През декември 2018 г. той определи като дискриминационен проекта на Центъра за образователна интеграция на децата и учениците от етнически малцинства (ЦОИДУЕМ) към образователното министерство - „Подкрепа на ромските ученици за успешно завършване на средно образование“.С това решение на върховната съдебна инстанция се увенча с успех над 3- годишната борба на „Сдружение Азбукари“. Неговият председател Цвета Кирилова в жалбата си до Комисията за защита от дискриминация (КЗД) посочи, че този проект е дискриминационен спрямо всички останали българчета, които не са от ромския етнос. А КЗД реши, че проектът не е дискриминационен.Производството на ВАС е образувано по жалба на решението на КЗД, която постанови, че проектът на ЦОИДУЕМ не е дискриминационен. „Сдружение Азбукари“ обжалва решението на КЗД и жалбата беше уважена от АССГ. В отговор КЗД и ЦОИДУЕМ подадоха жалба срещу решението на АССГ. ВАС потвърди решението на АССГ. Това е накратко историята на епичната борба на „Сдружение Азбукари“ срещу решението на КЗД, която постави в положението на обратна дискриминация всички останали българчета, освен ромчетата. А то е предшествано от поредица от епични битки на екипа на „Сдружение Азбукари“. С решение от 10 декември 2018 г. Административен съд – София отмени решението на КЗД от 18 юли 2018 г., според което определянето на стипендии за ученици само от ромския етнос не дискриминира останалите деца в България.Съдът върна за преразглеждане решението в КЗД и постанови КЗД да заплати на жалбоподателя „Сдружение Азбукари“ всички разноските по делото. Решението е в резултат на жалбата на Цвета Кирилова, председател на „Сдружение Азбукари“, в която тя подробно се обоснова защо подобни стипендии са дискриминационни спрямо всички останали деца в България.Проектът на Министерството на образованието, съвместно с частен ромски фонд от 2016 г. предвиждаше да се раздадат 1200 стипендии на стойност 561 400 евро (или по 60 лева на месец) на 700 ромчета, като условието беше да имат успех най-малко 3, 50. МОН обоснова решението си, че така ромските деца ще бъдат стимулирани да не напуснат системата на образованието.В края на октомври 2016 г. родители от Добрич заявиха, че ще се събират всеки ден от 18 часа, в продължение на 10 дни, пред общината. Протестът се организираше в социалните мрежи и беше насочен против идеята да се дават стипендии от 30 евро месечно на ромските ученици. Родителите изпратиха декларация до 10 институции – Народното събрание, Президента, Премиера, министерствата на труда, финансите, образованието и вътрешните работи, до Омбудсмана, Агенцията за закрила на детето и Комисията за защита от дискриминация.Искането им беше българските деца да не бъдат дискриминирани. „Щом ще има стипендии, нека те да бъдат за всички, с еднакви критерии, и българчетата също да имат възможност да кандидатстват за тях“, настояха майките. „Сдружение Азбукари“ прие като своя каузата на родителите от Добрич, като с нея се ангажира лично Цвета Кирилова. „Чисто интуитивно хиляди родители и учители от цялата страна реагираха негативно на това решение – спомня си Цвета Кирилова. – Основните аргументи акцентираха върху дискриминацията и деленето на учениците на видове – привилегировани и непривилегировани, ромчета и неромчета, цигани и българи, а също и върху обвързването на стипендията с подчертано слаб успех. Реших да развия тази интуиция на базата на нормативни актове и разбирания за справедливост и ценности – установени от европейската мисъл.“ С решението си да застане зад каузата Цвета Кирилова се изправи в открита борба с тогавашния образователен министър Меглена Кунева, която в отговор на протестите на всички българи заяви: „Не виждам дискриминация. Кандидатстващите за тази стипендия са деца от гимназиален етап, които са се борили да изградят характер, борили са се с бедност, социален натиск и заплахи“. Меглена Кунева посочи, че средствата, които идват от бюджета на българската държава за стипендиите на учениците, са 40% от общата сума, че те са съвместна инициатива на МОН и ромския образователен форум. Участието на нашата държава е 40%. „На 27 октомври 2016 г. МОН съобщи, че парите от бюджета няма да се дават на ромчетата, а на учителите, опитвайки се типично предизборно да потули скандала. Предвидено е другата част от парите да се даде на така наречените „ментори“/“тютори“, които да се занимават с децата в извънкласно време, тоест тези пари от държавния бюджет отново отиват само за ромските деца!“, опонира Цвета Кирилова. В отговор на изявлението на министър Кунева Цвета Кирилова написа: „Невиждана и нечувана наглост, госпожо Кунева! Продаването на националния интерес има цена! А Конституцията на България стои над Вас, защото сте временна и народът ще Ви детронира от този пост, уважаема госпожо! Чл.6 от Конституцията, от върховния закон в Република България, гласи: „Всички хора (деца) се раждат свободни и равни по достойнство и права. Всички граждани са равни пред закона. Не се допускат никакви ограничения на правата или привилегии, основани на раса, народност, етническа принадлежност, пол, произход, религия, образование, убеждения, политическа принадлежност, лично и обществено положение или имуществено състояние!“ На 16 май 2018 г. се състоя второто заседание на КЗД, по сигнал на Цвета Кирилова и „Сдружение Азбукари“ срещу стипендиите за успех на ученици от ромския етнос. КЗД отново декларира, че няма дискриминация в решението за ромските стипендии.Адвокат Силвия Минчева: Радвам се, че съдът се променя заедно с обществото „Бях приятно изненадана и много щастлива, че към днешна дата, 13 януари 2020 г. ВАС уважи мотивите ни в жалбата ни - каза адвокат Силвия Минчева, която продължи вече над 3 години да представлява про боно „Сдружение Азбукари“ в борбата за справедливата кауза. - Не съм чувала за подобно решение, но много се надявах съдът да отсъди не само според закона, но и по съвест. Радва ме фактът, че вече и съдът осъзнава, че стипендиите, които се дават на децата от ромския етнос с уж единствената цел за интеграция, всъщност не интегрират ромите. За тази интеграция са нужни работа, образование и равни начала с всички останали деца. Мисля, че вече не само обществото ни, но и съдът се променя в по-добра насока.“ Цвета Кирилова: Чии права защитава Комисията за защита от дискриминация - на всички българи или на определена група от тях? „Решението на върховната съдебна инстанция е голям успех за децата на България - каза снощи развълнувана Цвета Кирилова. - Той е заслуга не само на „Сдружение Азбукари“, но и на всички останали българи, които застанаха зад тази справедлива кауза.Това е един огромен принос на нашата организация в защита на децата. Това решение ще мотивира всички българи да си отстояват правата си и да търсят справедливост за всичко, което е в разрез със закона и с техните права. За нас това е голям напредък в убеждаването на институциите, че не трябва да вземат грешни решения, като нарушават законите и най-вече българската Конституция. Особено по отношение на децата не бива никога да си позволяват да дискриминират българчетата и да ги поставят в уязвима ситуация да се чувстват пренебрегнати, ощетени финансово и морално уязвени. Защото тук става въпрос не само за материално, но и за морално ощетяване. Адмирации и за нашия адвокат Силвия Минчева, която се постара да разясни правилно казуса и спомогна тази грешка да не се мултиплицира занапред. Казусът с тези стипендии показва, че с този проект ЦОИДУЕМ не изпълнява своята роля да бъде балансьор на отношенията между етническите групи. Практиката ЦОИДУЕМ да управлява проекти, които са в ущърб на децата и да налага правила, които са в разрез с Конституцията, показва, че този център има подмолна роля. Неговата функция не е да защитава в равна степен правата на всички българчета, а да фаворизира определена група деца. А това показва, че има доста голяма нечистоплътност в неговото структуриране, предназначение и изобщо в неговото управление. И моята препоръка е този център да бъде разпуснат. Имаме българска Конституция, която съвсем адекватно и много открито казва какви са правата на всички български граждани, в това число и на децата. Не е необходимо да има и тълкувателна комисия като КЗД, която се произнася абсолютно субективно по правата, касаещи етническите малцинства. Няколко пъти „Сдружение Азбукари“ се явява да защитава своите мотиви пред КЗД. И комисията отхвърли нашето настояване като необосновано и неоснователно, при условие, че аргументите ни са желзни. В този ред на мисли съдът каза точно обратното на решението на КЗД - и на първа, и на втора инстанция. От 2017 година насам се наложи да обясняваме акуратно, че бялото е бяло, а черното е черно и не може да бъде бяло. Тук въпросът е: КЗД на кого служи? И, ако тази комисия отрежда някакви права в защита на преференциална група от деца, то това ли е нейната фактическа роля - да бъде покровител и нещо като чадър на етническите малцинства в ущърб на всички останали? Няма как това нещо да се случва повече в България. Това решение на Върховния административен съд е знаково. Надявам се от тук нататък съдът със същата категоричност и безпристрастност и чрез буквите от Закона да следва българското законодателство; да отрежда решения, които са в полза на българските деца и по никакъв начин да не ги ощетяват. И накрая ние, екипът на „Сдружение Азбукари“ използваме възможността да честитим днес, 14 януари 2020 г., Ромската Нова година на всички роми в България. На Васильовден (Банго Васил) пожелаваме здраве и мъдрост на родителите, а на децата повече образователни успехи и мотивация за постигане на високи оценки в училище. Бъдете любознателни, ученолюбиви и образовани, за да постигате мечтите си и вярвайте в сбъдването на мечтите. Нека цел в живота Ви бъде справедливостта, която може да бъде защитена не с агресия и раздразнителност, а със силата на знанието, постоянството в ученето, всеотдайния труд и честността. Този успех е успех за цяла България!\"", "date": "2020.01.14", "title": "Съдът определи стипендиите за ромчета като дискриминационни спрямо всички останали българчета"}
{"url": "https://www.novinite.bg/articles/184610/Otmenyat-naredbata-izkarala-avtoinstruktorite-na-protest", "text": "Отменя се спорната наредба, която предвиждаше увеличение на часовете по кормуване и въвеждането на джипиес контрол в автомобилите. Това стана след среща между протестиращите днес автоинструктори и министрите на транспорта и образованието Росен Желязков и Красимир Вълчев, докато в София течеше демонстранция на инструкторите.По време на разговорите е договорено също да се създаде нова работна група, която да бъде оглавена от председателя на Държавната агенция по пътна безопасност Малина Крумова„Тази група ще има разширени задачи, които са свързани с това да се уточни какъв трябва да е изпитът, какво трябва да е обучението, какви да са необходимите мерки – много по-широко, извън провеждането на обучението и контрола върху обучението. Да работим и в контекста на новото законодателство, което предстои да се подготвя във връзка с решението на Министерски съвет за нов Закон за движение по пътищата“, обясни Крумова.По време на разговорите е договорено също да се създаде нова работна група, която да бъде оглавена от председателя на Държавната агенция по пътна безопасност Малина КрумоваДиректорът на „Автомобилна администрация“ Бойко Рановски допълни:„Когато работната група излезе със съответните предложения, и те се приемат и няма разнобой в бранша, и се приемат консенсусно, тогава ще започнат промени в нормативната база.", "date": "2020.01.14", "title": "Отменят наредбата, изкарала автоинструкторите на протест"}
{"url": "https://www.novinite.bg/articles/184580/Ombudsmanat-preduprejdava-Hilyadi-hora-s-uvrejdaniya-sa-bez-lichen-asistent", "text": "Омбудсманът Диана Ковачева изпрати препоръка до министъра на труда и социалната политика Деница Сачева да бъдат предприети спешни мерки за защита правата на хората с увреждания и на гражданите над 65 години, които от 1 януари 2020 година останаха без лични асистенти. Повод за препоръката на обществения посредник е фактът, че от началото на тази година, хиляди нуждаещи се хора са без подкрепа и възможност да посрещнат ежедневните си потребности – да излизат от дома си, да си осигурят необходимата храна и достъп до лечение.За проблема алармират и десетки граждани, които всекидневно търсят консултации по темата на „горещата линия“ на омбудсмана, както и в жалбите си до институцията. „До 31 декември 2019 г. хората с увреждания, които не попадаха в обхвата на Закона за личната помощ, имаха възможност да ползват социалната услуга „Личен асистент“, предоставяна от общините по силата на Постановление № 344 на Министерския съвет от 2018 г. за изпълнението на държавния бюджет на Република България за 2019 г. и Постановление № 180 от 18 юли 2019 г. за одобряване на допълнителни разходи по бюджета на Министерството на труда и социалната политика за 2019 г.“, подчертава омбудсманът. Доц. Ковачева обръща внимание, че до момента услугите „Личен асистент“ и „Помощник – възпитател“ се предоставяха и по Национална програма „Асистенти на хора с увреждания“, но от 1 януари 2020 г. трудовите договори на личните асистенти са прекратени. Освен това липсва всякаква информация по какъв начин ще бъде продължено предоставянето на асистентска помощ. По Закона за личната помощ хората с увреждания, които са с право на чужда помощ, трябва да получат асистентска подкрепа след оценка на индивидуалните им потребности. От действието на закона до края на т.г. са изключени нуждаещите се, на които ТЕЛК/НЕЛК не им е определил ползването на асистенти, като и тези, които нямат експертно решение. Затова омбудсманът настоява за спешни и незабавни действия за разрешаването на този огромен проблем. „Липсата на възможност за получаване на необходимата асистентска подкрепа ограничава правата на засегнатите граждани и е в нарушение на правото на независим живот по чл. 19 от Конвенцията на ООН за правата на хората с увреждания. Неосигуряването на подходяща помощ се отразява и негативно върху работещите като лични асистенти, които остават за неизвестен период без доходи“, акцентира общественият защитник. Неосигуряването на достъп до личен асистент е и тема в дневния ред на заседанието на Съвета за наблюдение – мониторингов орган, председателстван от омбудсмана, който следи за спазването и прилагането на Конвенцията на ООН за правата на хората с увреждания. Заседанието ще се проведе на 23 януари т.г. в институцията.", "date": "2020.01.14", "title": "Омбудсманът предупреждава: Хиляди хора с увреждания са без личен асистент"}
{"url": "https://www.novinite.bg/articles/184590/Vnushitelni-kolichestva-alkohol-i-dizelovo-gorivo-bez-dokumenti-za-platen-akciz-sa-izzeti-ot-hotel-v-kurorta-Borovec", "text": "Внушителни количества алкохол и дизелово гориво без документи за платен акциз са иззети от хотел в курорта БоровецПрез декември и януари служители на РУ- Самоков, сектор „Противодействие на икономическата престъпност“ в ОДМВР- София, Национална агенция по приходите, Комисия за защита на потребителите и Българска агенция по безопасност на храните проведоха серия от специализирани полицейски операции в курортен комплекс Боровец.В хода на съвместните проверки, от хотел на територията на комплекса, са иззети 1400 литра нафта без документи за платен акциз, както и общо 376 литра високоградусов алкохол без български бандерол. Дизеловото гориво, установено от инспектиращите в два пластмасови съда, оборудвани с електрическа помпа, маркуч и пистолет за зареждане, е иззето от митническите власти.Допълнително, отново в същия хотел, от представители на БАБХ е изготвен доклад и издадено предписание, с което са поставени под възбрана за ползване 635 кг храни от неживотински произход и 23 кг храни от животински произход, за които не са представени документи за произход.Образуваните досъдебни производства са докладвани в Районна прокуратура- Самоков.", "date": "2020.01.14", "title": "Внушителни количества алкохол и дизелово гориво без документи за платен акциз са иззети от хотел в курорта Боровец"}
{"url": "https://www.novinite.bg/articles/184591/Novi-UTV-mashini-i-vishki-podsilvat-Elektrorazpredelenie-Yug-v-Rodopite", "text": "В края на 2019 г. в Електроразпределение Юг  (част от EVN) беше доставена нова специализирана техника – 2 бр. нови UTV и 6 бр. нови високопроходими автовишки. Новите УТВ (UTV) машини са позиционирани в Смолян и в Девин. Заедно с машините са доставени и ремаркета за по-бързото им транспортиране в различни части на територията на Електроразпределение Юг при необходимост. Всяко УТВ е оборудвано с лебедка, теглич, вериги за движение в сняг и кал, кабина с три места и предпазна рамка, осигуряваща механична защита на купето. Специализираната техника УТВ е предназначена за достъп в труднодостъпни места и пресечени терени в сложна зимна обстановка. Първите УТВ бяха доставени в дружеството през януари 2019 г. и към момента те са позиционирани в Чепеларе и Кърджали. По този начин голяма част от труднодостъпните райони в Родопите се обслужват от новата модерна техника. Специализираните машини ще могат да се ползват от всички обучени за целта сътрудници на дружеството. Допълнително нови 6 бр. високопроходими автовишки са доставени в Девин, Чепеларе, Димитровград, Раднево, Харманли и Момчилград.", "date": "2020.01.14", "title": "Нови УТВ машини и вишки подсилват Електроразпределение Юг в Родопите"}
{"url": "https://www.novinite.bg/articles/184593/PP-MIR-Prokuraturata-da-vleze-v-NZOK-i-Ministerstvoto-na-zdraveopazvaneto", "text": "Поредна схема на „законно източване” на Здравната каса стана ясна тези дни след изказване на управителя на НЗОК д-р Дечо Дечев. По думите на Дечев в управлението и контрола на болниците се шири организирана престъпност, която ощетява сектора на здравеопазването. След изнесените от д-р Дечо Дечев, управител на НЗОК, данни за състоянието на здравеопазването в България, наличието на организирана престъпност в управлението и контрола на болниците, ПП МИР настоява за:1. Незабавна проверка от ДАНС и прокуратурата на изнесените данни.2. Пълна ревизия на финансовите показатели за последните 3 години на държавни, общински и частни болници, ползващи обществените ресурси за здравеопазване.3. Ревизия на пакетите дейности, предлагани и отчитани от болничните заведения.4. Ревизия на медицинските стандарти и правилата, по които се работи. „Изнесените от Дечев данни са достатъчен мотив да се самосезира прокуратурата и спешно да направи проверка във ведомството” коментира членът на Националния изпълнителен съвет на ПП МИР д-р Ирена Парунева. По отношение на примерът с платеното осем пъти по-скъпо лекарство платено от Здравната каса на частна болница, сравнено с цената при държавните, д-р Парунева подчерта, че моделът на управление трябва да бъде не променян, а изцяло заменен.Д-р Парунева коментира също и внесените от Народното събрание изменения в Закона за лечебните заведения, които предвиждат Министерски съвет да определя коя болница да оказва медицинска помощ на по-малка от досегашната група от представители на властта, а именно - болница, която да оказва медицинска помощ и медицинско осигуряване при пътувания в страната и в чужбина на президента, вицепрезидента, председателя на Народното събрание, министър-председателя и главния прокурор. Според вносителите, избраното лечебно заведение ще отговаря и за медицинско осигуряване на чуждестранни делегации при посещения в страната, както и медицинското осигуряване на пленарните заседания на Народното събрание.Мотивите на вносителите гласят: „Предлага се тези дейности да се извършват от държавно лечебно заведение, определено от Министерския съвет, тъй като посочените лица са обект на охрана от Националната служба за охрана, което е елемент от дейността по защитата на националната сигурност, насочена към осигуряване безопасността на тези лица“. „ В проекта за изменения на ЗЛЗ има още една интересна поправка, но на приватизационния закон” коментира д-р Парунава, като поясни, че според нея, държавните и общинските болници ще могат да продават обособени части не само за реинвестиция в сградите и дейността си, но и за да се издължават към кредиторите си. „В момента дълговете на тези лечебни заведения са за близо половин милиард лева. А това поражда спекулации дали с доброто намерение да се покрият задълженията в дворовете на някои болници няма да изникнат жилищни сгради, молове или други търговски обекти” изрази опасенията си д-р Парунева и подчерта, че политическа партия МИР ще предприеме съответните действия за да се разследва източването на НЗОК, както и да се подведат под отговорност свързаните с това престъпно деяния лица.", "date": "2020.01.14", "title": "ПП МИР: Прокуратурата да влезе в НЗОК и Министерството на здравеопазването"}
{"url": "https://www.novinite.bg/articles/184607/Evrodeputatite-shte-obsadyat-eskalirashtoto-naprejenie-v-Iran-Irak-i-Libiya", "text": "Глобалните последствия от конфронтацията между САЩ и Иран ще бъдат обсъдени във вторник следобед (след 16 ч. българско време) с Върховния представител на ЕС по въпросите на външните работи Жозеп Борел. Отношенията между САЩ и Иран бяха подложени на допълнителен натиск, когато САЩ убиха висшия ирански военен командир Касем Сулеймани при въздушна атака с дрон в иракската столица Багдад на 3 януари. По-късно вечерта във вторник Парламентът ще обсъди с г-н Борел последните развития в Либия и опитите за предотвратяване на международен конфликт.", "date": "2020.01.14", "title": "Евродепутатите ще обсъдят ескалиращото напрежение в Иран, Ирак и Либия"}
{"url": "https://www.novinite.bg/articles/184609/Premierat-Bojko-Borisov-zaminava-na-poseshtenie-v-Egipet", "text": "Министър-председателят Бойко Борисов заминава днес на посещение в Египет, където утре, 15 януари, ще участва в официалното откриване на новата военноморска база „Бернис“ на брега на Червено море. В рамките на визитата си българският премиер ще проведе двустранна среща с президента на Арабската република Египет Абдел Фаттах Ас-Сиси, на която ще обсъдят въпроси от общ интерес за двете страни и теми от международния дневен ред. Египет е най-големият търговско-икономически партньор на България в Близкия Изток и Африка като през годините двете страни поддържат активен политически диалог. Премиерът Борисов ще бъде на церемонията в „Бернис“ по личната покана на президента Ас-Сиси. Обектът е една от трите нови стратегически военноморски бази на бреговете на Средиземно и Червено море, чието създаване египетските въоръжени сили обявиха през 2017 г. В делегацията на министър-председателя Бойко Борисов е вицепремиерът и министър на отбраната Красимир Карачаканов.", "date": "2020.01.14", "title": "Премиерът Бойко Борисов заминава на посещение в Египет"}
{"url": "https://www.novinite.bg/articles/184612/Zaharieva-za-otnetoto-bebe-v-Germaniya-Raboti-se-v-interes-na-deteto-i-semejstvoto-mu", "text": "Работи се в интерес на детето и семейството му, каза пред журналисти министърът на външните работи Екатерина Захариева по повод на случая с българче на 7 месеца, отнето от семейството му от германските социални служби.Казусът с детето се следи от първия момент, в който получихме информация от нашите консулски служители в Берлин. Във връзка сме с всички страни, включително с германските власти, за изясняването му, посочи Екатерина Захариева. Разбирам и съчувствам на родителите, и разбирам, че търсят подкрепа отвсякъде, добави тя, като увери, че имат подкрепата на българската държава и се работи в интерес на детето и на семейството.Министърът обаче напомни, че изнасянето на подробности и публична информация в подобни случаи понякога по-скоро вреди. Работим, в тясна координация сме с всички страни, не само МВнР, но и други министерства като Министерството на правосъдието. Надявам се всичко да се разреши в интерес на детето и на семейството, коментира Екатерина Захариева, която участва в дискусия, посветена на хърватското председателство на Съвета на ЕС, което започна на 1 януари тази година.", "date": "2020.01.14", "title": "Захариева за отнетото бебе в Германия: Работи се в интерес на детето и семейството му"}
{"url": "https://www.novinite.bg/articles/184583/Dnes-stava-yasno-imeto-na-noviya-ekoministar", "text": "Очаква се във вторник да стане ясно името на новия екоминистър по време на извънредния Коалиционен съвет. ГЕРБ и „Обединени патриоти” отново сядат на мастата за преговорите. Източници на NOVA твърдят, че за поста патриотите ще предложат Емил Димитров - Ревизоро. Той e юрист, бивш шеф на Агенция „Митници” по времето на правителството на Симеон Сакскобургготски. В момента е депутат от гражданската квота на ВМРО. Спекулираше се и с името на Борис Ячев от НФСБ. Пред камерата на NOVA той обаче категорично отрече, че ще застане начело на Екоминистерството. Ако Димитров получи подкрепа, най-вероятно името му ще бъде гласувано в сряда, по време на на първото за годината заседание на парламента.До поредната рокада в кабинета „Борисов 3” се стигна след безпрецедентното задържане на бившия вече екоминистър Нено Димов.", "date": "2020.01.14", "title": "Днес става ясно името на новия екоминистър"}
{"url": "https://www.novinite.bg/articles/184602/Desetki-koli-na-avtoinstruktori-blokiraha-jaltite-paveta", "text": "Десетки коли на автоинструктори блокираха жълтите павета. Преподавателите на бъдещите шофьори се събраха днес по обяд на протест в центъра на София, за да се обявят против увеличаването на часовете за кормуване и въвеждането на GPS система.Основното им искане е незабавно да бъде отменена заповедта на министъра на образованието и науката от 15 ноември 2019 г. за увеличение на броя на часовете по кормуване от 31 на 42.Тази промяна е тясно обвързана с въвеждането на нова система за контрол върху практическото обучение на водачите (GPS). Начинът на въвеждане на системата за контрол от Министерството на транспорта обаче даде основание на голяма част от експертите в сферата да се усъмнят, че става въпрос за корупционна схема.Колите на автоинструкторите бяха блокирали площад \"Батенберг\" още от 12 ч., а точно в 13 ч. протестиращите тръгнаха към министерството на образованието, за да внесат декларацията с исканията си.Малко след това просветният министър Красимир Вълчев прие представителите на демонстрантите на среща.Очаква се по-късно протестиращите да тръгнат към транспортното министерство, където да запознаят и министър Росен Желязков с исканията си.", "date": "2020.01.14", "title": "Десетки коли на автоинструктори блокираха жълтите павета"}
{"url": "https://www.novinite.bg/articles/184586/NinovaBorisov-smenya-gumite-no-dvigatelyat-mu-veche-ne-rabotiNashata-ambiciya-e-da-se-smeni-cyaloto-pravitelstvo", "text": "\"Новите предложения за поста министър на околната среда и водите са политически назначения, без експертиза. Това няма да промени нищо. \", каза пред bTV лидерът на БСП Корнелия Нинова.Попитана добър знак ли е това, че има първи задържан действащ министър тя отговори, че всички твърдят, че . \"Като сменят министъра какво ще се промени?\", попита тя.\"Борисов сменя министрите, но политиката и моделът ги прави той. Много пъти сме били свидетели на смяна на министри, но нищо не се променя в стила на управление. Затова и “, заяви Нинова., попита Нинова. , каза още Нинова.\"Кризата с водата е огромна, . За 10 години институциите спряха да работят. Цели системи гърмят една след друга. Задава се криза и в здравеопазването. Политиката не е търговия. Не може, за да си купиш личното спокойствие, да раздаваш пари и да отлагаш проблемите\", посочи Нинова.„Вината за това е генерална. Този начин на управление обезличава кръвоноснатасистема на държавността, а именно институциите. Борисов направи така, че за 10 г. “, каза още Корнелия Нинова.„. Той е за кризата с водата в цялата страна и за замърсяването на околната среда. Започваме консултации в четвъртък и петък“, съобщи лидерът на левицата.  Нинова разчита да бъдат подкрепени от ДПС, „Воля“ и независимите.", "date": "2020.01.14", "title": "Нинова:Борисов сменя гумите, но двигателят му вече не работи.Нашата амбиция е да се смени цялото правителство"}
{"url": "https://www.novinite.bg/articles/184596/Veche-ima-kandidat-za-posta-na-Neno-Dimov", "text": "ГЕРБ и \"Обединени патриоти\" предлагат Емил Димитров-Ревизоро да заеме овакантения пост на министър на околната среда и водите. Кандидатурата му беше определена на Коалиционен съвет в МС във вторник.Димитров e юрист и бивш шеф на Агенция „Митници” по времето на правителството на Симеон Сакскобургготски. В момента е депутат от гражданската квота на ВМРО, предаде Нова телевизия.Очаква се новият екоминистър да бъде избран от парламента на първото му за годината заседание в сряда. Досегашният министър Нено Димов подаде оставка, след като беше задържан заради водната криза в Перник.", "date": "2020.01.14", "title": "Вече има кандидат за поста на Нено Димов"}
{"url": "https://www.novinite.bg/articles/184594/Sled-vzriva-vav-Varna-Vse-oshte-ne-sa-identificirani-telata", "text": "Телата, намерени при огледа на взрива в блок във Варна, все още не са идентифицирани. Очакват се данните от лабораторията в Бургас, за да се установи чие е първото намерено тяло и дали второто принадлежи на човека, който е взривил апартамента. При инцидента загинаха двама души, а друго 18 бяха обгазени и изведени от сградата. Самоличността на двете жертви се установява чрез ДНК-експертиза. Все още не е ясно кое е първичното - взривът или пожарът. Днес се провежда втори, допълнителен, оглед на местопроизшествието, съобщиха от прокуратурата.Първоначалният оглед е продължил 8 часа, обясни окръжният прокурор на Варна Красимир Конов на брифинг тази сутрин, в който участва и директорът на ОД на МВР Даниел Пашов. Конов заяви, че не се отхвърля нито една хипотеза като причина за палежа.Властите все още издирват мъжа, за който се предполага, че е взривил блок във Варна - 66-годишен бивш полицай. Той е обявен за общонационално издирване. Не се изключва обаче един от загиналите да е самият той, отговори на въпрос на журналисти окръжният прокурор на Варна. Разпитани са седем свидетели по досъдебното производство. Сред тях са близки и роднини на  Веселин Панов Димитров, за който се предполага, че е взривил жилището. Жената, с която е живял на съпружески начела, е в защитено жилище, съобщиха от Варненската прокуратура.Представители на община Варна ще извършат днес оглед с цел оценка на надеждността на конструкцията на панелния блок. ", "date": "2020.01.14", "title": "След взрива във Варна: Все още не са идентифицирани телата"}
