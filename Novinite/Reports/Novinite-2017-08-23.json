{"url": "http://www.novinite.bg/articles/148921/Falshivi-evro-zasecheni-v-Bregovo", "text": "Досъдебно производство за престъпление по чл.244, ал.1 от НК е образувано срещу 37-годишната Н.П. от Брегово. На 22 август в градчето, жената прокарала в обръщение подправени парични знаци – банкнота от 100 евро, с която заплатила закупени домати от жител на село Гъмзово. Работата на разследващите по случая продължава, информира ДАРИК.", "date": "2017.08.23", "title": "Фалшиви евро засечени в Брегово"}
{"url": "http://www.novinite.bg/articles/148898/Poslednoto-kontrolno-na-graciite-ni-predi-svetovnoto", "text": "Днес гимнастичките ни ще направят последното си контролно преди световното първенство в Пезаро, Италия.Прякото предаване стартира около 11 ч.Шампионатът започва на 30 август и ще бъде първият голям форум на новия ни ансамбъл, който е в състав Симона Дянкова, Мадлен Радуканова, Елена Бинева, Теодора Александрова и Лаура Траатс.Момичетата на Весела Димитрова вече са се състезавали в Пезаро - на Световната купа. Там те завоюваха злато.В Пезаро България ще има и две представителки в индивидуалната надпревара - Невяна Владинова и Катрин Тасева.", "date": "2017.08.23", "title": "Последното контролно на грациите ни преди световното"}
{"url": "http://www.novinite.bg/articles/148917/Kuche-izkopa-blizo-polovin-kilogram-heroin-v-dvora-na-stopanite-si", "text": "В американския град Макминвил в щата Орегон куче от породата „Голдън ретривър” изкопа от двора пакет с хероин, съобщи KATU News. Стопаните на кучето помислили, че кучето е намерило под земята капсула с послание към потомците. Те извадили от ямата пакета и заснели на видео момента на отварянето му, информира ДАРИК. След като разгледали съдържанието на находката собствениците на ретривъра позвънили в полицията. Пристигналият полицейски екип установил, че кучето е изкопало пакет с 425 грама хероин. По данни на новинарския сайт, цитиран от лента.ру, толкова хероин струва около 85 хиляди долара. Шерифът на окръга Ямхил Тим Свенсън благодари на кучето. Той му връчи официална наградна лента и го назначи за почетен член на отряда от полицейски кучета, занимаващи се с търсене на наркотици.Породата първоначално е създадена като ловджийска, за да събира дивеча по време на лов. Отличават се с инстинктивната си любов към водата. Интелектът и гъвкавостта им ги поставят в различни роли, включващи намиране на нелегални наркотици, спасителни кучета, като ловджийски кучета и кучета водачи. Притежават дружелюбно поведение и са една от най-популярните фамилни породи в света.", "date": "2017.08.23", "title": "Куче изкопа близо половин килограм хероин в двора на стопаните си"}
{"url": "http://www.novinite.bg/articles/148916/Kim-Chen-Un-naredi-uvelichenie-na-proizvodstvoto-na-bojni-glavi-za-raketi", "text": "Севернокорейският лидер Ким Чен Ун разпореди да се увеличи производството на бойни глави за балистични ракети и ракетни двигатели с твърдо гориво.Той говори при посещение в научен институт на националната Академия за военни науки, съобщи  официалната агенция КЦТА, цитирана от БТА.Напрежението около ядрената и ракетната програма на Северна Корея нараства все повече през последните месеци. През юли Пхенян извърши под наблюдението на Ким Чен Ун два опита с междуконтинентални балистични ракети, след които обсегът на оръжията му изглежда вече обхваща голяма част от американския континент.Вашингтон и Пхенян си размениха заплахи, после тонът леко се смекчи, но тази седмица САЩ и Южна Корея започнаха годишното си общо военно учение, което Северът винаги осъжда като репетиция за нахлуване на негова територия.Американският държавен секретар Рекс Тилърсън приветства във вторник \"равнището на сдържаност\", което проявява Северна Корея след наложените й от ООН нови, по-сурови икономически санкции. Той изрази надежда, че въздържането от ракетни изпитания и ядрени опити е знак за волята на Пхенян да започне преки преговори с Вашингтон \"в даден момент в близко бъдеще\".  ", "date": "2017.08.23", "title": "Ким Чен Ун нареди увеличение на производството на бойни глави за ракети"}
{"url": "http://www.novinite.bg/articles/148900/Blizki-i-sasedi-na-15-godishniya-Ivan-Ne-e-sposoben-na-ubijstvo", "text": "Близки и съседи на 15-годишния Иван, обвинен в убийството на 11-годишната Николот Бургас, са категорични, че момчето не е способно на извърши такова престъпление, информира бТВ.Семейна приятелка го описа като много добро дете. Той е страхлив, умствено по-бавно помни, но не е невменяем.Съседка на Иван, когото вчера съдът решава да остане в ареста, също го определи като страхотно дете. Според Галина Пенева е абсурд той да е извършил убийство. Съседката допълни, че никога не е виждала Иван да носи нож.Тази сутрин майката на Иван – Донка Петрова, трябваше да разкаже подробности за сина си пред bTV, но в последния момент промени решението си и не застана пред камерата.Вчера обаче тя заяви, че Иван не е имал нож и дори не може да рже с нож или да използва вилица и лъжица.Майката беше категорична, че синът й няма психическо заболяване и не е агресивно дете.Донка Петрова подчерта, че в неделя, когато е станало убийството, Иван не е бил притеснен. Прибирайки се, майка му го е заварила да играе с деца пред блока.По думите й Иван го е страх да ходи сам и винаги излиза с майка си или с баща си. Някой трябва да е с него да му помага. Страх го е да си легне сам, каза още майката.Тя отрече, че у сина й са намерени вещи на убитото момиче. Във връзка с частичните му самопризнания, за които съобщиха от прокуратурата и полицията, тя коментира, че „той на всяко нещо повтаря „Да”.По-късно днес ще бъде погребението на 11-годишната Никол.", "date": "2017.08.23", "title": "Близки и съседи на 15-годишния Иван: Не е способен на убийство!"}
{"url": "http://www.novinite.bg/articles/148907/Treti-den-akciya-Skorost-po-patishtata-v-ES", "text": "Трети ден продължава акция \"Скорост\". Тя се провежда на територията на целия Европейския съюз, информира НОВА.Превишената и несъобразена скорост продължава да е най-честата причина за катастрофите по вина на водачите в България. По този показател данните за България са над средното ниво в сравнение с другите страни в ЕС. Освен за превишена скорост и употреба на упойващи вещества, пътните полицаи проверяват и за валидна застраховка \"Гражданска отговорност\".Във вторник заедно КАТ и ДАИ инспектираха съвместно леки коли и тирове. Резултатът - за ден проверяващите написаха над 10 акта. Акцията продължава до 27 август включително.  ", "date": "2017.08.23", "title": "Трети ден акция \"Скорост\" по пътищата в ЕС"}
{"url": "http://www.novinite.bg/articles/148911/Darjavata-prevazpitava-20-000-deca-prestapnici", "text": "20 000 деца на възраст между 8 и 17 години, които са прекрачили закона, се превъзпитават от държавата с различни мерки. Някои са настанявани в специализирани заведения, други са задължавани да участват в различни курсове, трети са принуждавани да се извинят на пострадалото лице, съобщава ДАРИК. Има и такива обаче, които се озовават зад решетките за убийство или опит за убийство. Техният брой е най-малък – около 10 са непълнолетните, отишли зад решетките заради отнет живот. Те всъщност са пращани в затвора, едва когато навършат пълнолетие, без значение, че престъплението е извършено, когато са били под 18 години. Подобен може да се окаже и случаят с 15-годишния Иван, който закла 11-годишната Никол в асансьор в бургаския квартал „Меден рудник“. За такова деяние законът предвижда от 15 до 20 години лишаване от свобода, доживотен затвор или доживотен затвор без право на замяна, но тъй като лицето е непълнолетно наказанието се редуцира от 3 до 10 години затвор. При доказване на вината му той ще трябва да изтърпи остатъка от наказанието си зад решетките, след като навърши 18 години. Най-много деца са водени на отчет в детските педагогически стаи към МВР за престъпления, различни от убийства. Те са малко над 9 хил, като най-много от тях са в Северозападна България, където и е най-бедното население – около 1267. Отличник по брой деца престъпници е Смолян. Там са регистирали едва 90 хлапета. С всички водени на отчет подрастващи от Детска педаготическа стая се занимават специалисти, които правят опити да ги превъзпитат. Това включва най-вече разговори със специалисти, които се провеждат почти ежеседмично. Други близо 5 хил. деца, с които работи МВР, за да ги вкара в правия път, са извършители на по-тежки престъпления. Разчетът показва, че най-често става въпрос за кражби и разпространение на дрога. Заловените непълнолетни дилъри само за година са 407, като от тях близо 80 са момичета. Крадците, установени от МВР, пък са цели 3020. И то само за година. Най-много посегателства от непълнолетни е имало от магазини и големи търговски вериги. Според статистиката това са 1000 деца, които са крали дрехи и хранителни продукти. 706 пък са разбивали чужди домове и са си тръгвали със злато, пари и техника. Над 100 пък са успели дори да откраднат автомобили, които после се разглобили и разпродали на части. 15 хлапета пък са били обвинени в опит за изнасилване и в довършено такова. За блудство със съученички са регистирани 61 момчета. По-стари данни показват, че голяма част от престъпленията в страната се извършват от хора, родени след 1980 година. Основен проблем обаче са хлапетата. Всяко трето дете, което е извършило нещо нередно, задължително рецидивира, като продължава да прави нови престъпления. Най-вече това са телефонни измами, джебчийски кражби и противообществени прояви. Според доклад на МВР, който касае анализ на криминогенната обстановка в страната, това основно се дължи на липсата на възпитание и отсъствието от училище. Поради тази причина от силовото ведомство са изготвили стратегия и са възложили на различните министерства задачи, като всяка една от тях си има срок. До края на 2018 година Министерството на образованието трябва да изготви списък на всички деца, отпаднали от училище. Смята се, че голяма част от тях стават престъпници. Освен това е възложено МОН да ги реинтегрира обратно или иначе казано да ги върне в клас. През това време те ще са под наблюдението на МВР.", "date": "2017.08.23", "title": "Държавата превъзпитава 20 000 деца престъпници"}
{"url": "http://www.novinite.bg/articles/148923/Zadarjaha-29-godishen-za-krajba-na-instrumenti-ot-tovaren-avtomobil", "text": "29-годишният В.В. от с. Вратца е задържан от кюстендилски полицаи за извършена кражба на акумулаторни батерии и храсторез, инструменти от товарен автомобил.  Собственикът на автомобила е подал сигнала в полицията в Кюстендил вчера около 17.00 ч., предприети са незабавни издирвателни действия и извършителят и откраднатите вещи са установени, информира ДАРИК. 29-годишният мъж ще остане 24 ч в полицейския арест на РУ Кюстендил, работата по случая продължава, изяснява се съпричастност на задържания и към други противозаконни деяния. Уведомен е дежурен прокурор.     ", "date": "2017.08.23", "title": "Задържаха 29- годишен за кражба на инструменти от товарен автомобил"}
{"url": "http://www.novinite.bg/articles/148937/Bashta-izpolzva-maloletniya-si-sin-za-da-prenese-kontrabandna-valuta", "text": "Недекларирани  29 650 щатски долара и 3 500 евро задържаха митническите служители със съдействието на Гранична полиция на ГКПП- Капитан Андреево при щателна митническа проверка на лек автомобил, информира ДАРИК. На 18 август на трасе „Входящи леки автомобили и автобуси\" пристига лек автомобил управляван от 51-годишен мъж, който пътувал с жена си и сина си и още двама пътници, всички български граждани. На митнически пункт Капитан Андреево всички пътуващи в колата заявили, че не пренасят стоки или валута за деклариране. При последвалата щателна проверка митническите служители откриват 26 650 щатски долара и 3 500 евро в различни купюри, в чанта, която била преметната през врата на малолетния син на водача на автомобила. Пред митническите служители и в личните си обяснения бащата заявил, че парите са негови.На нарушителя е съставен акт по Валутния закон тъй като не е декларирал пренесените от малолетния му син през границата на страната от трета страна /Република Турция/ парични средства, подлежащи на деклариране. По случая ще бъде образувано административнонаказателно производство. Недекларираната валута с левова равностойност  57 127 лева  е иззета и подлежи на отнемане в полза на държавата. Работата по случая продължава.", "date": "2017.08.23", "title": "Баща използва малолетния си син, за да пренесе контрабандна валута"}
{"url": "http://www.novinite.bg/articles/148940/46-kubicheski-metra-darva-zadarjani-za-sedmica-v-YuZD", "text": "46 пространствени куб. метра дърва за огрев задържаха служители на ЮЗДП през изминалата седмица при проверките за нарушения в горите. Съставени са общо 18 акта за транспортиране на дървесина без контролна горска марка и превозен билет, като 12 от тях са в района на „ДГС Благоевград”, 4 – в „ДГС Радомир” и два – в „ДГС Гърмен”, информира ДАРИК. Общо 626 проверки са извършени в периода 14-20 август  на територията на Югозападното държавно предприятие, което стопанисва държавните гори в областите Благоевград, Кюстендил, Перник, София град, Софийска, Ловеч и Пазарджик. От тях 343 са в обекти за дърводобив, 130 – на превозни средства, транспортиращи дървесина. Инспектирани са също 87 ловци, 25 – риболовци, както и 41 – физически лица.   ", "date": "2017.08.23", "title": "46 кубически метра дърва задържани за седмица в ЮЗД"}
{"url": "http://www.novinite.bg/articles/148939/Policiya-ohranyava-doma-na-zadarjaniya-za-ubijstvoto-na-11-godishnata-Nikol", "text": "Полиция пази блок 96 в бургаския комплекс „Меден рудник“, където живее семейството на 15-годишния Иван Иванов, обвинен в убийството на 11 – годишната Никол Йончева. Полицейски патрул е изпратен на мястото днес за осъществяване на денонощна охрана, след като близките на задържания са получили заплахи за живота си.“Стоя заключена вътре. Страхувам се да изляза“, каза пред репортер на „Дарик“- Бургас майката на Иван- Донка Петровa, информира ДАРИК.„Синът ми не е убиец. Той е набеден. Даже, когато в нощта на трагедията , сестра му прочете в интернет за смъртта на момиченцето и ни каза, Иван само пророни: Горкото дете! Иван не е способен да извърши престъпление, сподели Донка. Междувременно в съседи на семейството вече подготвят подписка в подкрепа на Иван. Близките му обявиха, че ще демонстрират в негова защита и пред Съдебната палата в Бургас. Междувременно по-рано днес в бял ковчег беше погребана малката Никол. В траурния парк пристигнаха десетки съученици, приятели и близки на загиналото момиче.  ", "date": "2017.08.23", "title": "Полиция охранява дома на задържания за убийството на 11-годишната Никол"}
{"url": "http://www.novinite.bg/articles/148956/Prokuraturata-poiska-postoyanen-arest-za-momcheto-koeto-ubi-drugo-dete-v-Burgas", "text": "Прокуратурата в Бургас поиска постоянен арест за момчето, което уби друго дете в Бургас. Според източници близки до разследването 15-годишното момче е направило частични самопризнания, информира БНТ.Майка му пък обяви, че ще обжалва ареста му. Според Донка Петров синът ѝ не е истинският извършител на убийството и настоява за ново разследване. Днес близки и роднини ще се сбогуват с 11-годишното момиче.", "date": "2017.08.23", "title": "Прокуратурата поиска постоянен арест за момчето, което уби друго дете в Бургас"}
{"url": "http://www.novinite.bg/articles/148912/Absolyutna-zabluda-e-che-nargileto-e-bezvredno", "text": "Употребата на наргиле се превръща в тенденция сред младежите, които са убедени, че то е почти безвредно, а контролът в заведенията и магазини за наргиле е слаб и често там се допускат непълнолетни, въпреки че собствениците отричат, уинформира ДАРИК. Според пулмологът д-р София Ангелова вредите от наргилето са огромни и според доклади на Световната здравна организация, която силно апелира против свободната му употреба. \"Абсолютна заблуда, че наргилето е безвредно. Независимо какъв е тютюнът, независимо от аромата на тютюна, защото ароматите привличат децата включително, привличат младите хора. Но тогава, когато тютюнът гори се отделят всички токсични вещества, които се отделят и при цигарата. И заблуда е, че водата филтрира, не, не ги филтрира. Те се инхалират в белите дробове\", обясни д-р Ангелова.", "date": "2017.08.23", "title": "Абсолютна заблуда е, че наргилето е безвредно"}
{"url": "http://www.novinite.bg/articles/148891/Policejski-protest-e-Petrich", "text": "Отново полицейски протест. Този път в Петрич, информира НОВА.Служителите на реда искат по-добро заплащане и по-добри условия на труд.Недоволството на служители в МВР започна на 5-ти юли, на връх професионалния им празник.След това депутатите приеха промени в закона, с които полицаите, които са имали право на униформи, но не са ги получили, ще получат парите за тях. В началото на август започна и изплащане на парите за униформи, които полицаите сами са си купували през последните 4 години.Въпреки това недоволството остава.    ", "date": "2017.08.23", "title": "Полицейски протест е Петрич"}
{"url": "http://www.novinite.bg/articles/148932/Berbo-e-igrach-na-Kerala-Blastars-shte-gushne-1-milion-evro", "text": "\r\nДимитър  вече официално е футболист на индийския отбор Керала Бластърс, съобщи мениджърът му Емил Данчев пред \"24 часа\". Договорът на централния нападател е за един сезон.  ще се присъедини към новия си отбор по време на лагера им в Испания. Сезонът в индийската суперлига започва на 17 ноември.//\r\nПървенството на страната продължава 5 месеца и именно в този период Бербо ще е на разположение на индийците.\r\nИначе заплатата на благоевградчанина ще бъде в размер на почти 1 милион евро - около 995 000 в европейската валута. Той ще получава парите в рупии, така че ако курсът им се вдигне, то може Бербо да прибере и над 1 милион евро. \r\nМитко ще е №3 в историята на индийския футбол по заплата. Пред него са Алекс Дел Пиеро, който игра там през 2014-а и Роби Кийн, който в момента е играч на индийски тим.\r\n", "date": "2017.08.23", "title": "Бербо е играч на Керала Бластърс, ще гушне 1 милион евро"}
{"url": "http://www.novinite.bg/articles/148938/Kaut-i-Teves-vzimali-doping-na-Svetovnoto-2010", "text": "\r\nКарлос , Дирк  и Габриел Хайнце са сред 25-имата играчи, които са използвали забранени вещества, или иначе казано допинг, на световното първенство в Южна Африка през 2010 година. Разкритията са направени от хакери, които публикуваха изтекъл документ на ФИФА, съобщава \"Сън\". Възможно е футболистите да не са знаели, че нарушават правилата, тъй като веществата са използвани с медицински цели и най-вероятно само лекарите от щабовете на отборите знаят за тяхното използване./  /\r\nТогавашният нападател на Манчестър Сити Карлос  е един от петимата аржентинци, използвали забранените субстанции. Той е употребявал бетаметазон - стероид, използван в кремовете за лечение на кожата. Другите аржентинци са Габриел Хайнце, Хуан Себастиан Верон, Диего Милито и Валтер Самуел.\r\nХоландската звезда Дирк , който през 2010 бе в Ливърпул, е употребявал дексаметазон - друг подобен стероид. В Световната антидопингова агенция са разполагали с документите, но досега не е било открито нищо нередно. Очаква се отговор от страна на ФИФА.\r\n", "date": "2017.08.23", "title": "Каут и Тевес взимали допинг на Световното 2010!"}
{"url": "http://www.novinite.bg/articles/148952/Mapuku-S-kef-shte-stana-nacional-na-Balgariya-Delio-Rosi-e-unikalen", "text": "\r\nНовото попълнение на Левски Жуниор  даде да се разбере, че с удоволствие би играл за националния отбор на България. Конгоанецът днес бе награден за най-добър футболист на 6-ия кръг от Първа лига, след като заши хеттрик срещу Пирин насред Благоевград. /  /\r\n\"Искам да благодаря, че ми връчихте тази купа. Искам да благодаря още на колегите ми и старши треньора, защото без тях нямаше да я получа. Благодаря и на семейството ми. Не съм треньор на Левски, треньор е шефът и той определя кой да играе. Моята работа е да тренирам здраво и да вкарвам голове.\r\nКонкуренцията с Буш е нормално нещо, дори е добре, защото ме мотивира допълнително. Нямаме проблеми с Буш, той работи много, аз работя много - треньорът определя кой да играе. Както ни кажат, така ще играем. Няма проблеми, ако ни пуснат на терена и двамата.\r\nПреди да вкарам головете на Пирин не знаех, че мога да стана чужденецът с най-бързия хеттрик в историята на Левски. Радвам се, че Делио Роси дойде начело на Левски, уникален е. Той е много голям треньор, тренировките са доста по-тежки и той говори много с нас.\r\nОбертан и Жорди Гомес са страхотни играчи, идването им е страхотно за нас. Трябва да играем добре във всеки мач, а в края ще видим къде ще сме. Господ ме награди да отбележа тези два гола срещу Сутиеска, но нямах нужната кондиционна форма. С всеки изминал ден ще ставам по-добре подготвен.\r\nНационалният отбор на България? Не зная за това. Бих се насладил, ако имам такава възможност. Бих играл за България. Тук всичко се развива добре за мен. С Петър Хубчев не сме говорили на тази тема, аз много го харесвам и за мен ще е чест, ако бъда викнат.\r\nЛесно ли се играе с Обертан? Да, той е огромен талант. Работи здраво на тренировките и след тренировките. С него е удоволствие да се играе. Затова го нарекох \"Мистър Меджик\". А \"Черната сила\" съм само аз. Първенството през тази година е доста по-изравнено. Мислим за нашата игра\", каза \r\n", "date": "2017.08.23", "title": "Мапуку: С кеф ще стана национал на България! Делио Роси е уникален"}
{"url": "http://www.novinite.bg/articles/148954/15-denonoshtiya-arest-za-babait-ot-agitkata-na-Dunav", "text": "\r\nФутболен запалянко бе осъден в Русе на 15 денонощия арест, наложена му е и забрана да посещава спортни мероприятия в страната и в чужбина за срок от две години.//\r\nРешението е на Русенския районен съд, съобщиха от полицията в крайдунавския град. Случаят е от 20 август (неделя) - по време на мача между Дунав (Русе) и Лудогорец (Разград), който се игра на Градския стадион в Русе.\r\nОколо 21:50 часа 19-годишният М.К. се отправил към агитката на гостуващия отбор, където започнал да рита по оградната мрежа на т. нар. \"клетка\" и да отправя обиди и нецензурни реплики към феновете. На русенеца е съставен и акт по Закона за опазване на обществения ред при провеждане на спортни мероприятия.\r\n", "date": "2017.08.23", "title": "15 денонощия арест за бабаит от агитката на Дунав"}
{"url": "http://www.novinite.bg/articles/148894/V-Polsha-izpolzvat-ovce-za-poddarjane-na-zelenite-ploshti", "text": "Град в Полша използва овце за поддържане на зелените площи, информира НОВА.Управата на Ополе решила, че живата сила е както по-изгодна, така и по-екологична от моторните косачки. И започнала да ползва услугите на местен пастир.Овцете са от тревопасните, които използват зъбите си, за да пасат. И оставят след себе си почти идеално подравнена, къса трева.Кметството заръчало на овчаря да води своите 250 животни по бреговете на реката, която минава през града.И започнали да му плащат надбавка на пенсията.", "date": "2017.08.23", "title": "В Полша използват овце за поддържане на зелените площи"}
{"url": "http://www.novinite.bg/articles/148903/Dneven-horoskop-za-23-avgust", "text": "\r\n\r\nДнешният ден не е подходящ за рискове, защото можете да изгубите много пари, които съвсем скоро ще ви трябват.\r\n\r\nТова е идеалният момент да напуснете работата си, ако тя не ви дава никакво развитие или удовлетворение.\r\n\r\nНе се опитвайте да скачате прекалено високо днес, защото няма да успеете да прескочите летвата на работа. Не сте в нужната кондиция.\r\nАко сте представител на някоя от останалите зодии, можете да намерите своя дневен хороскоп на \r\n", "date": "2017.08.23", "title": "Дневен хороскоп за 23 август"}
{"url": "http://www.novinite.bg/articles/148890/Protest-sreshtu-badesht-krematorium-v-Kuklen", "text": "Жители на Куклен ще протестират срещу намерението на частно дружество да изгради крематориум в околностите на града, информира НОВА.Недоволните се притесняват, че съоръжението за изгаряне на човешки тела и останки, допълнително ще замърси околната среда.По темата ще заседава и регионалната инспекция по околна среда, въпреки че веднъж вече се е произнасяла, че опасност за околната среда няма. Затова и протестът ще бъде пред сградата на институцията.От своя страна инвеститорът засега не се отазква от намеренията си и уверява, че инсталацията за горене на човешки тленни останки ще се намира на 2  километра от града. ", "date": "2017.08.23", "title": "Протест срещу бъдещ крематориум в Куклен"}
{"url": "http://www.novinite.bg/articles/148893/Atentatorite-imali-plan-da-vzrivyat-i-drugi-zabelejitelnosti-v-Barselona", "text": "Терористите, заловени за атаката в  са се готвели да взривят емблематичната базилика \"Саграда Фамилия\". Това е признал единият от четиримата задържани , които застанах пред съда, информира НОВА.Те искали да взривят и други забележителности в Барселона, но плановете им се провалили, когато се взривило ателието за изработка на експлозиви в апартамент в Алканар.Междувременно мароканските власти арестуваха още двама души, заподозрени във връзки с нападението в Барселона. ", "date": "2017.08.23", "title": "Атентаторите имали план да взривят и други забележителности в Барселона"}
{"url": "http://www.novinite.bg/articles/148896/V-Sauditska-Arabiya-arestuvaha-14-godishno-momche-zashtoto-tancuva-Makarena", "text": "14-годишно момче е било арестувано в Саудитска Арабия, след като в Twitter се появи видео как то танцува на улицата \"Макарена\", съобщава британската телевизия BBC, цитирано от НОВА.Тийнейджърът е бил разпитван в град Джеда, след като е бил обвинен, че не е се е държал по правилен начин на публично място. На кадрите, разпространени в социалната мрежа, се вижда как тийнейджърът изпълнява известния танц  по средата на много широка улица в Джеда. Все още не е ясно каква е неговата националност и дали той ще бъде официално обвинен от прокуратурата.  ", "date": "2017.08.23", "title": "В Саудитска Арабия арестуваха 14-годишно момче, защото танцува \"Макарена\""}
{"url": "http://www.novinite.bg/articles/148899/Emanyuel-Makron-zapochva-dnes-evropejskata-si-obikolka", "text": "Няма важни и неважни страни в ЕС – това се очаква да бъде основното послание на френския президент Еманюел Макрон по време на европейската му обиколка, която започва днес.През трите дни в Австрия, Румъния и България той ще търси съюзници за реформите в Европа. Днес в Залцбург Еманюел Макрон се среща с канцлера на Австрия и с премиерите на Словакия и Чехия.Утре в Букурещ ще разговоря с президента и с премиера на Румъния. В петък във Варна пък са срещите с президента Румен Радев и с премиера Бойко Борисов.Проблемът с командированите работници в Европа е безспорният приоритет за Франция.Макрон търси спешно съмишленици за рязко ограничаване на нелоялната, според него, конкуренция и на измамите.Париж е напълно наясно с напрежението в страната ни, заради миграционния проблем, както и с надеждите на България за присъединяване към шенгенското пространство, твърдят съветниците на Макрон и подсказват за готовността му да обсъжда тези теми в петък.  ", "date": "2017.08.23", "title": "Еманюел Макрон започва днес европейската си обиколка"}
{"url": "http://www.novinite.bg/articles/148931/Teparva-Grigor-shte-vadi-naj-dobroto-v-igrata-si-Vze-si-pouki", "text": "\r\nГригор впечатли света на тениса с триумфа си на Мастърса от сериите 1000 в Синсинати и новините около хасковлията заляха ефира на „ATP Tennis Radio“ в началото на тази седмица. Към анализите и коментарите се присъедини и треньорът на Гришо - Дани Валверду//\r\n„Григор харесва кортовете в Синсинати и условията за игра бяха добри за неговия стил – заяви треньорът на първата ни ракета. – Както винаги казвам обаче, не става дума само за тази седмица, трябва да продължи да надграждаме и да вървим напред. Предизвикателството на работата е той да успее да намери баланса, така че по-често да има седмици като тази.\r\nГригор успя да изиграе много на брой качествени седмици през последната година. Последните няколко месеца не бяха добри, но той се труди страшно много, за да може отново да играе силно и започва да го прави, но още е далеч от най-добрия си тенис.\r\nТрябва да продължим да работим и да правим същите неща, за да се опитваме да подобряваме играта му. Знаете, че когато човек не успява да постигне добри резултати в продължение на няколко месеца, после обратният път отнема време. Радвам се, че видях Григор да играе силно през изминалата седмица, с много енергия на корта още от първия мач срещу Фелисиано Лопес.\r\nНаучих много за Григор през последните месеци. Той записа няколко качествени победи по време на турнирите на трева и макар началото на сезона на твърди кортове да не бе добро, проведохме няколко разговора по този въпрос, в които си казахме истината и си взехме поуките. Болезнено е да напуснеш даден турнир рано, особено когато си знаел, че можеш да спечелиш няколко мача, но можеш да се поучиш от загубите и това си пролича в Синсинати. Григор се състезаваше по начина, по който искам да го виждам да се състезава.\r\nМисля, че това е най-добрата настилка за него – средно бързите твърди кортове през лятото са най-подходящите за неговия стил. Той може да използва скоростта си, слайса, както и мощта на сервиса и форхенда си. Тези условия заедно с тревните кортове са любимите за него. Седмицата бе позитивна по много причини. Гледам на нея като на добра подготовка за US Open, както и като на важна крачка в надпреварата за място във финалния Мастърс в Лондон. Всеки мисли за това, не само ние, а битката в момента е доста завързана.“\r\n", "date": "2017.08.23", "title": "Тепърва Григор ще вади най-доброто в играта си! Взе си поуки"}
{"url": "http://www.novinite.bg/articles/148933/Losha-novina-za-Botev-Genev-napusna-otiva-v-Izrael", "text": "\r\n\r\n\r\n\r\n\r\n\r\n\r\n", "date": "2017.08.23", "title": "Лоша новина за Ботев! Генев напусна, отива в Израел"}
{"url": "http://www.novinite.bg/articles/148892/Vav-Varna-shte-pochetat-dinyata-na-specialen-festival", "text": "Във Варна ще почетат динята на специален фестивал, съобщава НОВА.Ще се съберат едни от най-добрите карвинг-майстори на България. Това са хората, които най-добре умеят да дълбаят в плода и да извайват фигури. За най-добрите ще има парични награди и грамоти. Журито ще бъде публиката.На втория ден от фестивала децата ще майсторят фенери от диня.Последният ден е предвиден за състезание. В така наречената Диноняда ще има надяждане с диня, търкаляне на плода по неравен терен, хвърляне, стреляне със семки и други забавни игри. ", "date": "2017.08.23", "title": "Във Варна ще почетат динята на специален фестивал"}
{"url": "http://www.novinite.bg/articles/148906/Pochitame-pametta-na-vsichki-jertvi-na-totalitarnite-rejimi", "text": "\r\nПочитаме паметта на всички жертви на тоталитарните режими.\r\nЕвропейският ден за памет на престъпленията на нацистките, комунистическите и другите режими се отбелязва за първи път у нас през 2010-та година, информира БНТ.\r\n \r\n", "date": "2017.08.23", "title": "Почитаме паметта на всички жертви на тоталитарните режими"}
{"url": "http://www.novinite.bg/articles/148908/Kak-astronavtite-vidyaha-palnoto-slanchevo-zatamnenie", "text": "Преди два дни Луната напълно закри слънчевия диск над тихоокеанското крайбрежие на Съединените щати. Невероятното явление беше наблюдавано от милиони хора в 13 щата чак до източното крайбрежие на континента, информира бТВ.Има едни щастливци, обаче, които успяха да видях рядкото явление по съвсем различен начин – астронавтите на Международната космическа станция.Затъмнението над Щатите, което е първото от почти 100 години насам, беше заснето както от астронавтите, така и от сателити и измервателни уреди на НАСА.Благодарение на съвременните технологии и ние на Земята можем да видим странната гледка.Ако слънчево затъмнение бъде наблюдавано от Космоса, тогава ясно ще видим черната сянка на Луната, която преминава по повърхността на Земята.Астронавтът Джак Фишър публикува в „Туитър” снимка от борда на МКС, на която се виждат дузина камери, подготвени да уловят странното явление от тази необичайна гледна точка.По-късно той сподели снимка на земната повърхност, на която ясно личи лунната сянка, придружена с текст: Надявам се, че всички успяхте да видите слънчевото затъмнение. Беше невероятно да видя тази огромна сянка да преминава през САЩ.А докато астронавтите на борда на Международната космическа станция заснемаха събитието от тази уникална гледна точка, на Земята фотограф на НАСА успя да направи „портрет” на МКС.", "date": "2017.08.23", "title": "Как астронавтите видяха пълното слънчево затъмнение"}
{"url": "http://www.novinite.bg/articles/148905/Skopie-i-Belgrad-v-tarsene-na-reshenie-na-diplomaticheskata-kriza", "text": "\r\nСерия телефонни разговори между властите в  и  са насрочени за днес в опит за потушаване на напрежението между двете страни, след като Белград изтегли за консултации дипломатите си от Скопие, информира БНТ.\r\n\r\n\r\n\r\n\r\n", "date": "2017.08.23", "title": "Скопие и Белград в търсене на решение на дипломатическата криза"}
{"url": "http://www.novinite.bg/articles/148902/Policiyata-izpolzva-dimni-granati-i-gaz-v-SASht", "text": "Полицията в американския град Финикс, щата Аризона, използва димни гранати и газ, за да разпръсне група протестиращи.Те се бяха събрали пред конгресния център в града, където президентът Доналд Тръмп говореше пред свои привърженици. Докато в залата пламенното му слово предизвика аплодисменти, протестиращите отвън реагираха гневно и започнаха да хвърлят камъни и бутилки срещу полицейските служители.По време на 80-минутната си реч Тръмп отново се нахвърли срещу медиите, като ги обвини, че дават трибуна на крайнодесни групи. ", "date": "2017.08.23", "title": "Полицията използва димни гранати и газ в САЩ"}
{"url": "http://www.novinite.bg/articles/148895/Jivotat-na-ostrov-Iskiya-se-zavrashta-kam-normalniya-si-ritam", "text": "Животът постепенно се завръща към нормалния си ритъм на италианския остров Иския, след разрушителното земетресение, информира НОВА.Равносметката е двама загинали, десетки ранени и около 1500 останали без дом.Хиляди туристи напуснаха острова и близкото крайбрежие в околностите на Неапол заради страха от нови трусове.Много почиващи обаче останаха и са решени да продължат ваканцията си докрай. ", "date": "2017.08.23", "title": "Животът на остров Иския се завръща към нормалния си ритъм"}
{"url": "http://www.novinite.bg/articles/148913/Indijski-kravi-progoniha-lavove", "text": "Охранителни камери в индийско селце заснеха как няколко смели индийски крави прогониха лъвски прайд, който безславно им отстъпи, пише агенция ЮПИ, цитирани от ДАРИК. Противоборството се случило в село Рампар, където няколко лъва плъзнали из нощните улички в търсене на храна. На пътя им се изпречила смела крава, която не се впечатлила от броя на големите котки и тръгнала да ги прогонва.На помощ на добичето се притекли негови посестрими от стадото и лъвовете били принудени да го ударят на бяг. Хищниците често се шляят из улиците на Рампар, като идват от близкия резерват, където са подслонени няколко прайда азиатски лъвове. Някои от местните крави били свикнали с присъствието на големите котки и не изпитвали страх от тях.", "date": "2017.08.23", "title": "Индийски крави прогониха лъвoве"}
{"url": "http://www.novinite.bg/articles/148919/Hakeri-Balkanite-dostavyat-tonove-orajiya-v-Blizkiya-iztok", "text": "\r\nБлизкият Изток получава хиляди тонове оръжия и боеприпаси от те. Те се доставят с полети, извършвани от азербайджанска авиокомпания. Официално обаче нейните самолети летят под прикритието, че изпълняват дипломатически полети и по този начин се избягват определени проверки. Това твърдят от хакерската група \"Анонимните\". Които са предоставили доказателства под формата на документи на сръбското издание \"Блиц\", цитирано от БГНЕС.\r\nСамо през месеците май и юни от Сърбия е продадено оръжие на Саудитска Арабия с помощта на 15 полета. Става въпрос за общо 1700 тона боеприпаси и различни оръдия. Всички пратки са били описани като \"дипломатическа поща\". Това ставало ясно от документацията, изпратена от хакерската група на белградското издание \"Блиц\". \"Всички документи получихми благодарение на \"Анонимните\" от София, които по всяка вероятност са хакнали сайта на посолството на Азербайджан в България”, уточнява изданието.\r\n\"Азърбейджанската \"Silk Way Airlines\" е водещата авиокомпания при трафика на оръжие. Всички сделки се договарят в дипломатическите мисии\", пише в документите. \"Silk Way Airlines\" използва самолети \"Боинг 747\" и \"Ил\", които всеки ден прелитат или пък се приземяват на те. Най-често на летищата в Белград, Ниш и София. Оръжейните пратки от те пътуват като дипломатическа поща и поради тази причина \"дипломатическият полет\" се ползва с привилегии. Това означава, че той е освободен от данъци, но най-важното той не подлежи на проверки\", се казва материала на \"Блиц\".\r\nВсички полети на \"Silk Way Airlines\" получават дипломатическо разрешение и всяка държава издава разрешително с времетраене - 3 часа преди и 72 часа след посочения час за излитане. От Сърбия оръжейните пратки най-често отиват в Саудитска Арабия. През месец май и юни е имало 8 полета до Афганистан. Във всеки един от самолетите имало поне по 105 тона боеприпаси. Най-често това са 1245 дървени сандъка, с по 56.4 кг. муниции. В повечето пратки има гранати и минохвъргачки\", ставало ясно още от докуменнтите, изпратени от \"Анонимните\" от България.\r\nСумите обикновено се изплащат веднага, но от документите става ясно, че 30% от парите идвали авансово, а останалите 70% - след доставката. Имало данни за всички балкански държави - за начина на транспортиране, произхода на оръжието и компаниите износителки. В повечето случаи се използват американски фирми, които имат директни договори с Азербайджан. В дипломатическата документация имало печати, посочвал се купувачът, който се задължава да не препродава оръжията.\r\nБританската разследваща мрежа \"Armament Research Services\", която проверява загубените територии от \"Ислямска държава” в Ирак и Сирия, установила, че терористите са използвали хърватски пистолети, руски пушки, австрийски \"Глог\" и сръбски минохвъргачки. Там е открито и оръжие, което е било закупено от Саудитска Арабия. В един от последните доклади на мрежата пише, че 17% от оръжията използавни от ИД, са били от те.\r\n\"Silk Way Airlines\" използва граждански летища, независимо от военните цели на техните полети. Това противоречи на правилата, но въпреки това те извършват всеки ден подобни полети. В самолетите пътуват само пилотът и неговият помошник. Маршрутите са ясно очертани. За Саудитска Арабия самолетите прелитат понякога през България, Турция, Македония, Гърция и Египет. Всички държави дават дипломатически статут на тези полети. Към Саудитска Арабия, както и в останалите държави, самолетът пътува с оръжие, но се приземява в Рияд като търговски полет”, разкриват още \"Анонимните\".\r\n", "date": "2017.08.23", "title": "Хакери: Балканите доставят тонове оръжия в Близкия изток"}
{"url": "http://www.novinite.bg/articles/148920/Obezglaveniyat-tors-otkrit-kraj-Kopenhagen-e-na-shvedska-jurnalistka", "text": "ДНК анализ доказа, че откритият преди дни обезглавен торс край брега на Копенхаген, е на изчезналата шведска журналистка Ким Вал, информира бТВ.Предполага се, че Вал е загинала на борда на частна подводница. Тя е видяна за последно на 10 август на борда на подводницата от изобретателя Петер Мадсен.Първоначално той твърдеше, че е оставил на Вал на копенхагенски остров, но по-късно поясни, че на борда на подводницата е станал инцидент, който е довел до смъртта й.След инцидента Мадсен я погребал в морето.Разследващите откриха и парче метал, прикрепено към изплувалото тяло с идеята то да потъне по-лесно.", "date": "2017.08.23", "title": "Обезглавеният торс, открит край Копенхаген, е на шведска журналистка"}
{"url": "http://www.novinite.bg/articles/148926/V-Maroko-sa-arestuvani-dvama-dushi-vav-vrazka-s-atentatite-v-Kataluniya", "text": "Единият е подготвял нападение срещу испанското посолство в Рабат. Вторият е живял в испанския град Рипол, откъдето са и атентаторите, информира БНТ.\r\nВзривяване на катедралата \"Саграда\" Фамилия и други забележителности в Барселона - това бил първоначалния план на атентаторите. Намеренията им разкри единият от задържаните.\r\nПлановете им обаче се провалили при взривяването на къщата, в която изработвали експлозиви. Там те били струпали 120 бутилки с газ.\r\nДвама от четиримата арестувани за нападенията остават в ареста. Те са обвинени в терористични убийства и принадлежност към терористична организация.\r\nСобственикът на автомобила, който е бил използван при атаката в Камбрилс, също е обвинен в принадлежност към терористична организация, в терористични убийства и притежание на експлозиви. Той обаче беше освободен, но ще бъде наблюдаван от полицията.\r\nОбвиненията срещу собственика на интернет кафенето, в което живеели някои от атентаторите, ще станат ясни до дни.\r\nУтеха и страх - такива чувства изпитват жителите на град Рипол почти седмица след атентатите. Там са живели повечето от атентаторите. Там е действала и терористичната клетка.\r\nОсем от членовете на разбитата терористична клетка са живели в Рипол. Не са били в полицейски списъци и никога не са предизвиквали съмнения за радикална дейност.\r\n ", "date": "2017.08.23", "title": "В Мароко са арестувани двама души във връзка с атентатите в Каталуния"}
{"url": "http://www.novinite.bg/articles/148951/Tajfun-paralizira-chasti-ot-Kitaj", "text": "Тайфунът \"Хато\" се приближи плътно до Хонконг, като буквално парализира мегаполиса, информира НОВА.Затворени бяха училища, държавни служби, банки и офиси. Прекратена бе и работата в товарното пристанище. Фериботи също не се движат. Не функционира и фондовата борса.Стотици полети от международното летище \"Чек Лап Кок\" бяха отменени или забавени.По данни на синоптиците епицентърът на тайфуна се намира на около 100 км югоизточно от Хонконг. Тропическият циклон се премества на северозапад към крайбрежието на континентален Китай. Той носи тропически дъждове и вятър със скорост до 145 км/ч.В зоната на лошото време попада и китайската провинция Гуандун. Според местни медии от опасните райони по крайбрежието са евакуирани хиляди хора.Стихията остави и Макао без електричество. Повече от 100 полета от летището там бяха отменени или забавени.Улиците се превърнаха в реки. Опитващите да се придвижват по тях са принудени да се борят с вятър от 165 км/ч.Към момента няма данни за жертви или пострадали вследствие на „Хато”. ", "date": "2017.08.23", "title": "Тайфун парализира части от Китай"}
{"url": "http://www.novinite.bg/articles/148955/Krizata-nakara-garcite-da-pochivat-na-palatki", "text": "Кризата удари и лятната почивка на гърците, като ги принуди свободно да къмпингуват, а плажове по крайбрежната ивица на страната се напълниха с палатки, съобщава в. \"Прото тема\" и допълва, че свободно къмпингуващите са нараснали неколкократно, информира бтВ.Това се случва в момент, когато на тузарския остров Миконос вили се наемат за по 6000 евро на вечер, а на други острови напливът на чужди туристи е толкова голям, че няма свободни стаи, отбелязва изданието.Свободното къмпингуване се появи масово, след като през април тази година 38 депутати от правителствената партия СИРИЗА поискаха да бъде легализирана тази форма на почивка, която в Гърция е забранена.Съгласно местните закони къмпингуването е разрешено само на утвърдените и регистрирани за целта места.При нарушение на забраната санкциите могат да бъдат предупреждение, глоба от 150 евро и лишаване от свобода за срок от три месеца. Решението каква да бъде санкцията се взема от местните власти. Мотивите на въпросните депутати тогава бяха, че къмпингуващите са от полза за икономиката и дребния бизнес. Пет месеца след внесеното от тях искане се видя, че без да е било взимано решение за узаконяване на свободното къмпингуване, палатките са нараснали три пъти в сравнение с миналата година, но не по причини, изтъкнати от депутатите, а заради сериозните икономически и финансови проблеми, породени от непосилната рестриктивна финансова политика, прилагана от правителството.Палатките наистина се множат, защото хората нямат пари да ходят по хотели и квартири на някой остров, казва пред вестника местна жителка.Според друг жител палатките по брега в Гърция са станали с 50 на сто повече и причина за това са финансови затруднения.Хората нямат пари и идват тук на палатка, за да изкарат ваканцията си. Миналата година броят им бе по-малък, тази година те явно са повече, казва той и допълва, че все пак свободно къмпингуващите трябва да спазват някои основни правила за ред и чистота.", "date": "2017.08.23", "title": "Кризата накара гърците да почиват на палатки"}
{"url": "http://www.novinite.bg/articles/148946/OON-otpravi-preduprejdenie-za-situaciyata-s-rasizma-v-SASht", "text": "Комисия на ООН, отговаряща за борбата с расизма, отправи „ранно предупреждение“ във връзка със ситуацията в САЩ – необичаен ход, който обикновено сигнализира за назряването на граждански конфликт, предаде АФП, цитирано от бТВ.От Комисията на ООН за премахване на расовата дискриминация, която е част от службата за правата на човека, заявиха, че се позовават на своята „процедура за ранно предупреждение и незабавни действия“ заради провеждането на расистки демонстрации в САЩ.ООН посочва като пример размириците в Шарлотсвил, по време на които една жена беше убита, след като неонацист се вряза с автомобила си в контрапротестиращи срещу расистко шествие.„Разтревожени сме от расистките демонстрации с открито расистки слогани, призиви и поздрави на бели националисти, неонацисти и (привърженици на) Ку Клукс Клан, подкрепящи превъзходството на бялата раса и подбуждащи към расова дискриминация и омраза“, заяви ръководителката на комисията Анастейша Крикли в изявление. По информация на БГНЕС.", "date": "2017.08.23", "title": "ООН отправи предупреждение за ситуацията с расизма в САЩ"}
{"url": "http://www.novinite.bg/articles/148927/Cvetya-se-poyaviha-v-pustinyata-Atakama", "text": "Огромни полета от красиви цветя привличат стотици туристи към пустинята Атакама, информира НОВА.Причината за необикновеното явление, са обилните и доста неочакваните валежи в последните месеци в северната част на Чили. Пустинята Атакама се приема за една от най-сухите в света затова много хора били впечатлени, когато видели над 200 растителни вида там, където трябвало да има само пясък и скали. Цветятата се появяват в пустинята веднъж на всеки 7 години, но заради обилните дъждове тази година, те са се появили 2 години след последния цъфтеж през 2015 година, уточнява британското издание \"Metro\".  ", "date": "2017.08.23", "title": "Цветя се появиха в пустинята Атакама"}
{"url": "http://www.novinite.bg/articles/148930/Tajfun-vrahletya-HonkongVIDEO", "text": "Тихоокеанският тайфун Хато връхлетя Хонконг, като парализира нормалния живот и транспорта в гъстонаселения мегаполис, предаде ТАСС, цитирано от ДАРИК.За пръв път от 2012 г. бе обявено предупреждение за буря от максималната десета степен. През последните часове циклонът се е засилил още повече и носи голяма опасност, предупредиха метеоролозите.По нареждане на властите са затворени всички училища, държавни учреждения, банки и офиси, съобщи на сайта си в. \"Саут чайна морнинг пост\". Спрени са товарно-разтоварните дейности в пристанището, фериботните и автобусните превози. Замря и Хонконгската фондова борса, една от най-големите в света. Местното международно летище отмени или отложи стотици въздушни полети.Тропическият циклон, чийто епицентър се намира в момента на 60 км югозападно от Хонконг, се движи на северозапад към бреговете на континентален Китай, носейки проливни дъждове и вятър със скорост до 155 км в час. От китайското крайбрежие вече са евакуирани хиляди местни жители, съобщи Синхуа. ", "date": "2017.08.23", "title": "Тайфун връхлетя Хонконг(ВИДЕО)"}
{"url": "http://www.novinite.bg/articles/148953/Velikobritaniya-izliza-ot-yurisdikciyata-na-Evropejskiya-sad", "text": "Великобритания ще излезе от юрисдикцията на Европейския съд след излизането си от ЕС. Това заяви британският премиер Тереза Мей в интервю за телевизия „Скай нюз“, цитирана от БГНЕС. „Когато напуснем ЕС, ще излезем и от юрисдикцията на Европейския съд“, заяви тя и подчерта, че това решение е в съответствие с основната програма за Brexit, която самата тя представи пред ръководителите на дипломатическите представителства в началото на годината. По думите на Мей след излизането от ЕС британският парламент ще започне да издава собствени закони.„С тяхното тълкуване ще се занимават британските съдии, а ролята на последна съдебна инстанция ще изпълнява Върховният съд“, посочи тя. Коментарът на премиера идва преди официалното обнародване на основните принципи на британското съдопроизводство при излизането от юрисдикцията на Европейския съд в рамките на Brexit, което ще стане по-късно днес. Според министерството по въпросите на Brexit в документа ще бъде посочено, че е недопустимо осъществяването на директна юрисдикция на Европейския съд по отношение на държави, които не са част от ЕС. Британското правителство продължава да публикува нови документи, очертаващи позицията по редица аспекти на Brexit. Преди два дни министерството за развода с ЕС обяви, че започва да определя позицията си за бъдещите отношения с Брюксел, „по-специално по отношение на митническите и други въпроси, които сме готови да обсъдим по време на официалните преговори“. На референдума за членството на Великобритания в ЕС, който се проведе на 23 юни м.г., привържениците на Brexit спечелиха с 51,9% срещу 48,1%. На 29 март премиерът Тереза Мей официално уведоми Брюксел за започването на двугодишната процедура по излизане от ЕС, която трябва да приключи до края на март 2019 г.  ", "date": "2017.08.23", "title": "Великобритания излиза от юрисдикцията на Европейския съд"}
{"url": "http://www.novinite.bg/articles/148904/Kade-shte-otidat-romi-ot-kv-Zaharna-fabrika", "text": "Изселените роми са в центрове за настаняване, след като вчера от общината събориха незаконните им постройки, информира бТВ.Зорка и нейната племенница, която предстои да бъде IX клас, са сред хората, останали без покрив, и са настанени в център \"Св. София\". Там те ще останат три месеца, като през това време общинската администрация ще им съдейства за решаването на жилищния проблем.Зорка казва, че цял живот е била в квартала. Тя работи и взима 600 лв. заплата.\"Племенницата ми ще е в IX клас, ще ни е малко по-трудно, но няма да се откажем от училището\", казва жената.По думите на кмета на район \"Илинден\" Иван Божилов са премахнати 25 незаконни постройки. Сега започва изчистването и обезопасяването на терена. Най-вероятно през септември събарянето на незаконни постройки ще продължи.", "date": "2017.08.23", "title": "Къде ще отидат роми от кв. \"Захарна фабрика\"?"}
{"url": "http://www.novinite.bg/articles/148897/Da-rodish-v-taksi", "text": "Да родиш в такси. 16-годишна стана майка в такси докато пътува към болницата, съобщава НОВА.Мирена може да чете и пише, но е учила само до 5 клас. След това се омъжва.Три години по-късно се появява Атанас. Синът й, който се ражда преди 5 дни. И то в такси.Село Малко Кадиево се намира на 15 минути от болницата в Стара Загора. Оказва се твърде дълго време и раждането започва в таксито.Младата майка си спомня за шофьора с благодарност. Не знае името му, таксиметровата фирма, нито дори номера на колата.А той се казва Пламен. Шофьор е от половин година. Не желае да се показва по телевизията, защото смята, че с доброто не бива да се парадира, а е нямало какво друго да направи. Но си спомня този 18 август и един сигнал.10 минути. За появата на нов живот. А след това чакане на линейка с бебе, току-що родено на седалката в таксито.И макар да не се познават и двамата си желаят здраве. ", "date": "2017.08.23", "title": "Да родиш в такси"}
{"url": "http://www.novinite.bg/articles/148889/Vremeto-shte-e-predimno-slanchevo", "text": "Атмосферното налягане слабо ще се повиши и ще е малко по-високо от средното за месеца. Днес ще е предимно слънчево. На места, главно в северните и планиниските райони с временни увеличения на облачността. Ще духа слаб до умерен вятър от запад-северозапад. Максималните температури ще са между 24° и 29°, за София – около 24°. Такава е прогнозата за времето на Националния институт по метеорология и хидрология (НИМХ) при БАН, дежурният синоптик Боряна Маркова.  По Черноморието облачността ще е променлива, в южните райони до предимно слънчево. Ще духа умерен северозападен вятър. Максималните температури ще са 25-27°. Температурата на морската вода е 24°-25°. Вълнението на морето ще е 1-2 бала. В планините ще е предимно слънчево, с временни увеличения на облачността. Ще духа умерен, по билата – до силен северозападен вятър. Максималната температура на височина 1200 метра ще бъде около 17°, на 2000 метра – около 9°.", "date": "2017.08.23", "title": "Времето ще е предимно слънчево"}
{"url": "http://www.novinite.bg/articles/148915/Tajnata-na-mladostta-se-krie-v-zelen-zelenchuk", "text": "Тайната на младостта може да се крие в броколито, пише в. \"Дейли експрес\", позовавайки се на американско изследване, публикувано в сп. \"Протоколи на Американската академия на науките\", информира ДАРИК. Зеленчукът от семейство кръстоцветни е богат на химикали, наречени индоли, за които е установено в тестове с мишки, червеи и мухи, че ги поддържат в добра форма с напредване на възрастта. Откритието може да доведе до създаването на хапче срещу стареене, благодарение на което хората да се радват на добро здраве в годините си на \"здрач\", вместо да са болни и немощни, смятат авторите на изследването от университета \"Еймъри\" в Атланта, САЩ. Броколито често е възхвалявано като суперхрана, осигуряваща защита срещу затлъстяване, диабет, сърдечносъдови болести и рак.Настоящото проучване е установило, че индолите в зеленчука помагат на червеи, мухи и мишки да запазват подвижността и издръжливостта си, въпреки напредването на възрастта. Ръководителят на изследователския екип професор Даниъл Калман и колегите му извеждат понятието \"здравословна продължителност на живота\" - времето, през което хора или животни остават активни и противодействат на стреса, докато остаряват. През идните десетилетия се очаква болестите на старостта да стоварят още по-тежко бреме върху здравните системи. В резултат на това се повишава интересът към въздействието върху здравето на микробите, обитаващи човешкото тяло. \"Все още не знаем как чревната микробиота упражнява ефектите си, но сега поне сме наясно с един механизмите. Индоли, въздействащи благоприятно по редица начини, се произвеждат от различни типове бактерии чрез разграждане на аминокиселината триптофан\", казва професор Даниъл Калман.", "date": "2017.08.23", "title": "Тайната на младостта се крие в зелен зеленчук"}
{"url": "http://www.novinite.bg/articles/148910/Sazdadoha-nov-sort-domati", "text": "\r\nОт следващата година в традиционната салата на българите ще присъства нов сорт домати. Той носи поетичното име „Алено сърце” и е създаден в института по зеленчукови култури „Марица” в Пловдив. До няколко месеца предстои семената за този домат да бъдат пуснати в продажба, информира БНТ.\r\n", "date": "2017.08.23", "title": "Създадоха нов сорт домати"}
{"url": "http://www.novinite.bg/articles/148950/Ochakva-ni-mrazovito-utro", "text": "Утре сутринта в котловинните полета минималните температури ще са малко под 10°. През деня ще бъде слънчево. Максималните температури ще са между 25° и 30°. В София - около 25°. Атмосферното налягане ще се повиши и ще е по-високо от средното за месеца, информир ДАРИК. Над планините ще бъде слънчево. Ще духа умерен и силен вятър от север-северозапад. Максималната температура на височина 1200 метра ще бъде около 12°, на 2000 метра – около 18°. По Черноморието ще бъде слънчево. Ще духа бриз. Максималните температури ще са 25-28°. Температурата на морската вода е 24°-25°. Вълнението на морето ще е около 2 бала.", "date": "2017.08.23", "title": "Очаква ни мразовито утро"}
{"url": "http://www.novinite.bg/articles/148914/Balgarinat-predpochita-da-hodi-na-kinoto", "text": "Българинът е предпочитал повече посещения на кино, отколкото на пърформънси /концерти, изпълнения, прояви на живо/, показват данни от анализ на Евростат за някои от културните предпочитания на европейците през миналата година. Над 5,5 милиона българи са гледали различни филми през миналата година, като близо 1 милион са се оказали заклети киномани и са посещавали 4 или повече пъти кината в страната. От прожектирани у нас около 6 500 различни филма - най-много са били американските продукции - близо 4000, европейските - около 1800 и българските - около 700. Най-многобройна е групата на любителите на кино във възрастовата граница 25-54 години /близо две трети от посещенията/. Близо 9 на сто от българите се оказват киномани, като посещават 4 или повече пъти филмови прожекции при среден показател за ЕС - 17%. През изследвания период са били реализирани над 1000 концерта на живо, като повече от една трета от тях /383 концерта/ са били поп, рок или фолк изяви. Редовни посетители на подобни концерти /повече от 4 посещения/ са били около четвърт милион българи на възраст 25-34 години. Редовни любители на пърформънсите са около 7 на сто от българите, при среден показател за ЕС - 14 на сто.", "date": "2017.08.23", "title": "Българинът предпочита да ходи на киното"}
{"url": "http://www.novinite.bg/articles/148922/Lyatoto-se-zavrashta-s-hladni-utrini-i-topli-dni", "text": "Лятото бавно, но славно се оттегля, но най-добре посрещнете следващите дни на морето, защото ни очакват приятни и топли дни. Това показва средносрочната прогноза на времето, представена в Дарик.   Очаква ни може би последният период на истинско лято, тъй като денят става все по-малък. До края на седмицата, включително и през почивните дни, ще бъде предимно слънчево, а температурите през деня ще достигнат до 35 градуса. Сутрините и вечерите ще бъдат хладни.   В следващите 10 дни ще се радваме на приятно време, тъй като на Балканите ще се задържат центрове на по-високо атмосферно налягане, което означава по-хубав климат.   Във вторник срещу сряда ще има временно влошаване на времето и на места ще превали дъжд. След това отново ни очаква слънце.", "date": "2017.08.23", "title": "Лятото се завръща с хладни утрини и топли дни"}
{"url": "http://www.novinite.bg/articles/148901/Zaplahi-razkazi-na-speshni-medici", "text": "Заплахи с ножове, огнестрелни оръжия и дори мачете – такива са разказите на спешната медицинска помощ в София, информира бТВ.„Става въпрос за ежедневна агресия”, заяви д-р Делян Георгиев, завеждащ смяна в ЦСМП – София.Пореден случай на агресия срещу медицински лица – спешен екип беше заплашен с нож от близки на пациентка.„Момчето ни посрещна доста афектирано, със сълзи на очите, бащата ни посрещна гол до кръста, целия изпотен, много нервен, с крясъци, че съпругата му има инсулт и трябва да отиде в болница. Когато влязохме в апартамента, видяхме една жена, която седеше нормално на леглото, без симптоми на безсъзнание”, разказва Валери Темелков, който е бил част от спешния екип.Започва рутинен преглед и в един момент синът се появил, държейки голям кухненски нож в ръка. „Веднага реагирах и му казах да спре и да пусне ножа. Той може би се стресна от тонът ми, защото го казах рязко”, допълни Темелков.Д-р Георгиев също разказа фрапиращ случай от неговата медицинска практика. „В кв. „Люлин” живее един наш абонат – човек, който се обажда почти ежедневно на спешна помощ, лъже, измисля симптоми и много затруднява работата ни. Този абонат ме посрещна на адреса чисто гол, с бразилско мачете в ръка. Заби мачетето в масата и каза „Сега ме преглеждайте, аз не съм добре”, спомня си медикът.На друг техен колега опрели пистолет в главата по време на преглед.Според тях проблемите с агресията започват още с възпитанието на децата ни и това на обществото по-късно.Според лекарите няма възможност екипи на МВР да бъдат изпращани на адрес с линейките.„МВР винаги се отзовават, но обстановката в адреса на пациента може да се промени за части то секундата. Както всичко е наред, в един момент може да се промени”, допълва Георгиев.", "date": "2017.08.23", "title": "Заплахи – разкази на спешни медици"}
{"url": "http://www.novinite.bg/articles/148909/Nyakolko-kvartala-na-Sofiya-ostavat-bez-voda-dnes", "text": "Заради ремонт през деня ще бъде спряно водоподаването в райони на кварталите Люлин 4,5,6 и 7, Орландовци, Бъкстон, Княжево, Овча купел, Горна баня, Красна поляна и \"Филиповци\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване, информира БНТ.  ", "date": "2017.08.23", "title": "Няколко квартала на София остават без вода днес"}
{"url": "http://www.novinite.bg/articles/148934/Telefon-112-nyama-da-spre-da-raboti-za-horata", "text": "Телефон 112 няма да спре да работи за хората. Това увери вътрешният министър Валентин Радев след заседанието на кабинета/ NOVA/От около 600 000 обаждания на телефон 112 за последния месец и половина, само при 130 е имало някаква грешка, съобщи вътрешният министър. \"Аз спрях обществената поръчка. Намерен беше дефект в нея. Усещам се притиснат като министър от тези, които досега са изпълнявали задълженията си по този договор. В момента се договаряме с представител на фирмата, която е вършила нещата досега, да продължават да ги вършат без това да е в ущърб на гражданите\", заяви Валентин Радев.  ", "date": "2017.08.23", "title": "Телефон 112 няма да спре да работи за хората"}
{"url": "http://www.novinite.bg/articles/148925/Varna-s-naj-mnogo-novi-jilishtni-sgradi", "text": "По предварителни данни на Националния статистически институт броят на въведените в експлоатация жилищни сгради в област Варна през второто тримесечие на 2017 г. е 102, а новопостроените жилища в тях са 822. Спрямо второто тримесечие на 2016 г. сградите са с 23 повече, или с 29.1%, а жилищата в тях се увеличават със 169, или с 25.9%, информира ДАРИК. От въведените в експлоатация новопостроени жилищни сгради през второто тримесечие на 2017 г. със стоманобетонна конструкция са 69.6%, а с тухлена - 30.4%. Област Варна е на първо място в страната по въведени в експлоатация жилищни сгради. След нея са областите Бургас - 101 сгради с 919 жилища и София - 67 сгради с 68 жилища. Най-висок е делът на новопостроените жилища с две стаи (53.6%), следват тези с три стаи (25.9%), а най-нисък е делът на жилищата с пет стаи - 1.2%.  Общата полезна площ на всички новопостроени жилища през второто тримесечие на 2017 г. в област Варна е 55.4 хил. кв. м, или с 24.7% повече в сравнение със същото тримесечие на 2016 г., а жилищната площ се увеличава с 33.5% и достига 39.7 хил. кв. метра. Средната полезна площ на едно новопостроено жилище в област Варна намалява от 68.1 кв. м през второто тримесечие на 2016 г. на 67.5 кв. м през същото тримесечие на 2017 година.Варна е първа сред областите с най-малка средна полезна площ на едно новопостроено жилище. След нея е област Бургас - 68.4 кв. м, следвана от областите Враца и Видин със съответно 80.0 и 86.4 кв. м. Най-голяма средна полезна площ на едно новопостроено жилище е регистрирана в областите Стара Загора - 167.8 кв. м и Силистра - 147.7 кв. метра. ", "date": "2017.08.23", "title": "Варна с най-много нови жилищни сгради"}
{"url": "http://www.novinite.bg/articles/148928/Uloviha-zmiya-s-daljina-nad-2-metra", "text": "Край Бургас беше открита змия, дълга два метра и три сантиметра. Влечугото е намерено от група зоолози по време на рутинна проверка за изследване на биоразнообразието в района, информира ДАРИК. Влечугото е неотровен смок и принадлежи към вида Голям стрелец (Dolichophis caspius), а общата му дължина е 203 см. Животното е женско, поясняват експертите. Змията е неотровна и е засечена в ненаселен район, успокояват експертите.До момента в България имаше уловени само две змии с дължина над два метра. За единия екземпляр информацията е много оскъдна. Другата змия е намерена в Източни Родопи и е женска с дължина 202 см.", "date": "2017.08.23", "title": "Уловиха змия с дължина над 2 метра"}
{"url": "http://www.novinite.bg/articles/148945/Nadbyagvaniya-s-kone-na-sabora-na-Hitrino", "text": "Надбягвания с коне и народни борби ще са част от традиционния събор на Хитрино. Атракциите се организират от общинската администрация и ще се поведат в неделя на 27 август. Началото ще бъде поставено в 10 часа с конни надбягвания на I гара - 1200 м. Наградата за победителя ще бъде 300 лв. Във II гара - 1800 м, първенецът ще вземе 450 лв., а победителят в  III гара - 2400 м, ще получи 600. Най-голямата награда - теле, чака най-бързията в IV гара - 3200 м.В 13.00 ч. започва концертът на Сунай Чалъков. А час по-късно е началото на народните борби. Там също са предвидени парични награди. При най-леките - до 55 кг, шампионът ще вземе 55 лв. 100 лв. ще вземе победителят до 65 кг, 120 лв. - до 75 кг и 150 лв. в кат. до 90. 200 лв. пък е наградата при най-тежките борци.Забавата за събора на Хитрино започва още в събота - 26 август, с младежка забава от 22 часа.", "date": "2017.08.23", "title": "Надбягвания с коне на събора на Хитрино"}
{"url": "http://www.novinite.bg/articles/148929/BNT-s-nov-shef", "text": "Константин Каменаров ще управлява обществената телевизия през следващите 3 години. Той беше избран за генерален директор на БНТ от Съвета за електронни медии (СЕМ), информира НОВА.Припомняме, че  СЕМ допусна до последния етап 6 души: Сашо Йовков, Валерий Тодоров, Тома Иванов, Иван Гарелов, Константин Каменаров и Емил Кошлуков.  ", "date": "2017.08.23", "title": "БНТ с нов шеф"}
{"url": "http://www.novinite.bg/articles/148944/Remontat-na-pl-Orlov-most-priklyuchva-v-nedelya", "text": "В неделя ще приключи ремонтът на пл. \"Орлов мост\". Това каза кметът на София Йорданка Фандъкова. Тя уточни, че по този ремонт се работи много интензивно, информира БНТ.Вече е положена стоманената мрежа във всички участъци и предстои асфалтиране. Най-късно в неделя сутринта движението трябва да бъде изцяло освободено. Към задълженията на изпълнителите добавихме и частичен ремонт на бул. „Евлоги и Христо Георгиеви“ – става въпрос за големите коловози, които се бяха образували от автобусите“, каза още Фандъкова.Кметът на София обясни, че е спряна работата на изпълнителя на участъка около Тех Парка. „Той трябваше да си отстрани дефектите цялостно в едното платно, за да може да напредне с пл. „Орлов мост“.От петък след 20.00 часа ще започне ремонтът на крайните две леви ленти в този участък, който до неделя вечерта трябва да приключи. А от понеделник ще се започне работа и по двете десни ленти“, обясни Фандъкова.", "date": "2017.08.23", "title": "Ремонтът на пл. \"Орлов мост\" приключва в неделя"}
{"url": "http://www.novinite.bg/articles/148918/Ninova-Parvite-100-dni-na-kabineta-Borisov-3-tejak-proval-i-katastrofa", "text": "От ГЕРБ извадиха „Цанков камък”, защото са се притеснили от антикорупционния закон на левицата, каза лидерът на БСП Корнелия Нинова пред бТВ, цитирана от БГНЕС. Тя подчерта, че техният антикорупционен закон „е добър и ако мине, ще има истинска борба с корупцията. С тази димка върху БСП целят да омаловажат закона и да внушат на хората, че не може тези, които са корумпирани, да се борят с корупцията” Според нея скандалът се е появил и за да отклони вниманието от „кражбите на правителството” и скандала „Суджукгейт”. Нинова попита дали Борисов ще поеме отговорност „за неговата част от „Цанков камък”, като подчерта, че неговото правителство през 2010 г. завършва проекта и сключва някои от договорите. По думите й зам.-председателят на ГЕРБ Цветан Цветанов.Демонстрира некомпетентност, като я обвинява, че в документа, показан от нея пред медиите, е заличила подписа на прокурора умишлено, за да скрие, че това не е главният прокурор. „Има закон за защита на лични данни и такива документи не се публикуват с име и подпис. Това е изнасяне на лични данни, за което бих била укорима. И за това, че съм спазила закона и този подпис е скрит, той каза, че това е фалшификат и аз злоупотребявам с името на главния прокурор”, коментира лидерът на БСП. Противоречията вътре в управляващата коалиция все повече избиват, коментира още Нинова, като подчерта спора между вицепремиера Валери Симеонов и министъра на туризма Николина Ангелкова. „Какво става в коалицията? Разпределят позиции, власт, постове, пари ли? Защо са тези търкания и до какво ще доведе това”, попита Нинова. Не се притеснявам от опозиционно крило в БСП, категорична беше Нинова. Нека да има опозиция и различни мнения вътре в партията, защото така ще вземем по-добри решения, отбеляза тя и допълни, че не се притеснява и от това някой да я смени на лидерския пост.", "date": "2017.08.23", "title": "Нинова: Първите 100 дни на кабинета \"Борисов 3\" - тежък провал и катастрофа"}
{"url": "http://www.novinite.bg/articles/148924/Ekipi-na-RSPBZN-gasiha-tri-pojara-i-izvadiha-edna-zmiya-ot-basejn-Kyustendil", "text": "Екипи на РСПБЗН са гасили 3 пожара в Кюстендилска област, всички са причинени поради небрежност, щети не са допуснати. Екип на РСПБЗН – Кюстендил, е извадил змия от басейн в частен имот в с. Скриняно.  Влечугото е пуснато на безопасно място в природата, информира ДАРИК.", "date": "2017.08.23", "title": "Екипи на РСПБЗН гасиха три пожара и извадиха една змия от басейн  Кюстендил"}
{"url": "http://www.novinite.bg/articles/148948/Zemetresenie-razlyulya-Vrancha", "text": "Земетресение с магнитуд 3,8 по скалата на Рихтер е регистрирано тази сутрин в сеизмичния район  в Източна Румъния, съобщава в. \"Ромъния либера\". Изданието отбелязва, че това е четвърти трус за последните 24 часа в Румъния. Земетресението е станало в 10.39 ч. и е с епицентър в окръг Бузъу и дълбочина 135,4 километра, информира БНТ.  ", "date": "2017.08.23", "title": "Земетресение разлюля Вранча"}
{"url": "http://www.novinite.bg/articles/148935/80-ot-pchelnite-unishtojeni", "text": "80% от пчелните семейства в Медковец са унищожени заради масово отравяне, информира бТВ.Пчеларите забелязват поголовна смъртност около кошерите си в началото на седмицата. За някои от тях пчеларството е основен източник на доходи и загубите са големи.Отравянето засяга част от района, който е земеделски, но общината не е била информирана за пръскане с препарати.Сезонът също не предполага такова.По сигнал на пчеларите Комисия от земеделската служба и Дирекцията по безопасност на храните извършва проверки и потвърждава химическо отравяне.В резултат пчелите са дезориентирани и агресивни.За случая е сигнализирана и Районната прокуратура в Лом", "date": "2017.08.23", "title": "80% от пчелните унищожени"}
{"url": "http://www.novinite.bg/articles/148943/Borisov-vodi-na-sreshtata-s-Makron-tri-viceta-i-ministar", "text": "\r\nКакто стана ясно по-рано, този петък в двореца \"Евксиноград\" във Варна държавният глава Румен Радев и министър-председателят  ще проведат разговори с френския държавен глава Еманюел Макрон. Той и неговата съпруга Брижит Макрон ще бъдат на посещение в страната по съвместна покана на Радев и Борисов.\r\nПерспективите за развитие на двустранните отношения между България и Франция, двустранното икономическо, инвестиционно и културно сътрудничество, охраната на външните граници на Европейския съюз, както и идеите за бъдещето на Европа, ще бъдат сред акцентите на срещите на френския президент в България. Във фокуса на разговорите ще бъдат също така заложените в програмата на Българското председателство на Съвета на ЕС приоритети, европейската перспектива на Западните Балкани и присъединяването на страната ни към Шенген и към Организацията за икономическо сътрудничество и развитие (ОИСР).\r\nЦеремонията по посрещането на президента на Френската република е от 10:00 ч. пред двореца \"Евксиноград\", като след нея ще се състои официалната снимка на двамата президенти и техните съпруги. След това Радев и Макрон ще проведат среща \"на четири очи\" и ще ръководят пленарните разговори между официалните делегации на двете президентски институции. В 11:15 часа двамата президенти ще дадат съвместна пресконференция за медиите.\r\nЗа 11:35 часа е насрочена срещата на \"четири очи\" между премиера  и президента Макрон, която ще бъде последвана от пленарни разговори. От българска страна в тях ще участват вицепремиерите Екатерина Захариева, Томислав Дончев и Красимир Каракачанов, както и  Владислав Горанов. Пресконференцията на премиера Борисов и Макрон е от 12.45 часа.\r\nВ късния следобед министър-председателят и френският му гост ще посетят Центъра с навигационни симулатори във Висшето военноморско училище \"Н.Й. Вапцаров\" във Варна.\r\n", "date": "2017.08.23", "title": "Борисов води на срещата с Макрон три вицета и министър"}
{"url": "http://www.novinite.bg/articles/148947/Do-kraya-na-godinata-moje-da-otpadnat-12-hartieni-udostovereniya", "text": "С \"очовечаване\" на административните услуги до края на годината ще отпадне нуждата от 12 хартиени удостоверения, каза пред журналисти в Министерския съвет днес вицепремиерът Томислав Дончев. Това са удостоверения, свързани с БУЛСТАТ, с гражданско, служебно и имотно състояние, с услуги на НОИ и други, информира БНТ.\r\nОчаква да отпаднат напълно поне осем от тези удостоверения, а за четири това ще е частично. Проблемът е, че много от регистрите на администрацията са на хартия за времето до 2000 година, уточни Росен Желязков, председател на Държавна агенция \"Електронно управление\".\r\nЗа облекчаване на административни режими са нужни промени в поне 100 закона и в още повече подзаконови постановления и решение на МС и на други ведомства. До средата на октомври МС ще внесе в парламента предложенията за законови промени за административната реформа, каза Дончев.Анализът от нуждата за дигитализация на хартиените масиви на администрациите ще бъде направен от Министерството на правосъдието. Преобразуването в цифров вид на една страница с формат А4 струва 3-4 стотинки, каза Желязков.На оптимизация към този момент подлежат една четвърт от 605 административни услуги. Тя включва намаляване на времето и на таксите за услугите, каза вицепремиерът.Инспекторатите на ведомствата ще се включат в контрола на административната реформа, посочи Дончев. Той изрази учудване, че при работно време от осем часа за дадено ведомство приемното време за граждани е по-кратко. \"Ще отпадне т.нар. \"двутактовост на услугите. Не е нужно гражданите да подават заявление за документ на една дата, а да го получават на друга дата при положение, че той се вади за пет минути\", добави Дончев.\r\n", "date": "2017.08.23", "title": "До края на годината може да отпаднат 12 хартиени удостоверения"}
{"url": "http://www.novinite.bg/articles/148942/Valentin-Radev-Spryah-obshtestvenata-porachka-za-tel-112-chuvstvah-se-pritisnat", "text": "Министърът на вътрешните работи Валентин Радев заяви, че е спрял обществената поръчка за поддръжката на спешния телефон 112, защото се е почувствал притиснат от фирмата, която досега отговаряше за тази дейност. Според Радев фирмата иска прекалено висока цена и се възползва от предстоящото Председателство на съвета на ЕС, информира ДАРИК. В офертата по обществената поръчка за поддръжката на комуникационната система на спешния телефон 112 е имало слабости.   \"Спрях поръчката, защото като министър се усещам притиснат от тези, които досега са изпълнявали задълженията си по договора. Отправям апел към фирмата да бъдат по-конструктивни с нас. Да, те ще продължат дейността си. Така се е случило, че няма друг, който да продължи поддръжката на тел. 112., но да не се подвеждат, че държавата може да бъде притискана с условия, които ние считаме за неприемливи\", коментира Валентин Радев.   Телефон 112 работи добре и ще продължи да работи, увери министър Радев.  Той изнесе статистика, според която за последния месец и половина са приети над 600 хиляди  спешни обаждания, а линейките са се объркали само при около 130 от случаите. Това по думите на министъра попада в статистическата грешка.   Според Валентин Радев договорът за поддръжката на  тел 112 ще бъде подписан до месец и системата ще продължи да функционира безпроблемно.", "date": "2017.08.23", "title": "Валентин Радев: Спрях обществената поръчка за тел. 112, чувствах се притиснат"}
{"url": "http://www.novinite.bg/articles/148936/Otpada-dokumentat-za-sklyuchen-grajdanski-brak-na-hartiya", "text": "След свидетелството за съдимост отпада и документът за сключен граждански брак на хартия. Министерският съвет предлага промени в близо 50 закона, за да отпаднат до 12 удостоверения на хартия, информира бТВ.До края на годината ще започне цялостна дигитализация на административните документи и удостоверения. Така документи като свидетелство за граждански брак на хартия ще останат в историята. В момента това е възможно да се случи за родените след 1984 г., тъй като в последните 17 години тази информация се съхранява и дигитално. За останалите обаче процесът предстои. Колко точно ще струва тази дигитализация не може да се каже, но за страница А4 цената е около 3-4 стотинки.Не е ясно и с колко служители ще трябва да се намали администрацията, тъй като двата режима първоначално ще се движат паралелно. От кабинета обаче уверяват, че освен по-малко услугите трябва и да са по-качествени.\"За съжаление, се оказва, че в голяма част от администрациите все още има т. нар. \"приемно време за граждани\". Искате даден документ - единия ден трябва да отидете да го заявите, а на следващия трябва да отидете да го получите, при условие че процесът по издаването му отнема 5 минути. Защо гражданинът трябва да ходи два пъти\", попита вицепремиерът Томислав Дончев.На днешното си заседание кабинетът предлага президентът да удължи с указ мандата на шефа на агенцията за подслушванията, а вътрешният министър Валентин Радев успокои, че въпреки проблемите с обществената поръчка за поддръжка на тел. 112 системата и в момента се поддържа.По думите му от 600 хиляди повиквания през последния месец и половина едва 130 били грешни.", "date": "2017.08.23", "title": "Отпада документът за сключен граждански брак на хартия"}
{"url": "http://www.novinite.bg/articles/148949/Proizvoditeli-veche-mogat-da-iznasyat-za-Vietnam", "text": "Българските производители на растителни продукти вече могат да изнасят продукцията си за Виетнам. Това стана, след като Министерството на земеделието, храните и горите на Република България и Българската агенция по безопасност на храните утвърдиха образец на фитосанитарен сертификат с Министерството на земеделието и развитието на селските райони на Социалистическа република Виетнам, информира ДАРИК.   Документът дава възможност на български фирми да изнасят стоки от растителен произход. Това са зърно, фуражи, брашна, технически култури, цветя и семена на виетнамския пазар. За реализиране на износа не са необходими други сертифициращи документи, освен договорения сертификат.   Очаква се това да увеличи търговския обмен между двете страни. Основен износен продукт за Виетнам е българската фуражна пшеница. От министерството земеделието продължават работа и за регистрацията на България като страна вносител на стоки от животински произход, което се очаква да стане до края на годината.  ", "date": "2017.08.23", "title": "Производители вече могат да изнасят за Виетнам"}
{"url": "http://www.novinite.bg/articles/148941/Momiche-i-momche-izcheznaha", "text": "Шестнадесетгодишна ученичка от Професионалната гимназия по химични технологии „Акад. Н. В. Зелинский“ в Бургас е изчезнала преди пет дни, съобщават нейните съученици от 10Б клас. Според тях, че заедно с нея е изчезнал и нейният приятел, информира ДАРИК. От ОД на МВР потвърдиха, че има такъв случай, но отказаха подробна информация, заради изричната молба на родителите.  Майката и бащата не са предоставили снимка на медиите, защото се надяват, че момичето е добреи в безопасност.", "date": "2017.08.23", "title": "Момиче и момче изчезнаха"}
