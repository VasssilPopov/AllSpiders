{"url": "https://www.novinite.bg/articles/160878/TEC-EJ-I-ES-Galabovo-osiguryava-10-ot-elektroenergiyata-v-Balgariya-i-e-klyuchova-za-sigurnostta-na-dostavkite", "text": "Ръководството на AES България е готово на конструктивни преговори, за да подпомогне преминаването към изцяло либерализиран пазар в страната ТЕЦ „ЕЙ И ЕС Гълъбово“, осигурява около 10 % от електроенергията в България и е ключова за сигурността на доставките, особено в критични моменти като януари 2017 г., когато приносът на централата страната да не премине към режим на тока бе от решаващо значение, заяви изпълнителният директор на ЕЙ И ЕС България Иван Цанков по време на среща с медиите днес. Ето защо наличието на базови въглищни мощности е не може да бъде подценяван, особено когато става въпрос за най-модерната и отговаряща на всички съвременни екологични изисквания централа у нас. ТЕЦ-ът в Гълъбово е пуснат в експлоатация едва преди седем години, докато останалите ни подобни генериращи мощности са на около 40 години. Въглищните централи са единствените, които не разчитат на вносни суровини, защото горят въглищата, които се добиват в Маришкия басейн. Според ЕЙ И ЕС, които потребяват около една четвърт от производството на мини „Марица Изток“, само създадените от тях преки и непреки работни места са около 4500.В същото време печелим по-малко от повечето големи компании в България, заяви още Иван Цанков в отговор на коментарите, че ЕЙ И ЕС има завидна норма на печалба, които според слуховете била над 50%. През 2016 година съотношението на нетната ни печалба към общите активи е 5%. Средното за страната е 7,5%. Вътрешната норма на възвръщаемост на проекта ТЕЦ „ЕЙ И ЕС Гълъбово“ е 6,6%, обяви той.Ние сме дългосрочен инвеститор в България и категорично подкрепяме промените в сектора, които трябва да доведат до напълно либерализиран пазар на електроенергията. Това обаче трябва да стане така, че интересите на инвеститорите да бъдат защитени, заяви Оливие Маркет, президент на ЕЙ И ЕС България. В момента централата подготвя анализ на методиката за изчисляване на невъзстановяемите разходи, предложена от българското правителство и ще представи своето становище до края на юни тази година. На базата на това ще започнат преговори с българското правителство за преоформяне на договора с НЕК, по силата на който националната компания купува тока от ТЕЦ „ЕЙ И ЕС Гълъбово“ на фиксирани цени . Така нареченият дългосрочен договор трябва да бъде прекратен, заедно с този на Контур Глобал, които оперират Марица Изток 3, заявиха вече няколко представители на държавата, сред които и председателят на енергийната комисия в парламента Делян Добрев. Договорът може да бъде заменен с такъв за разлики или с плащане на невъзстановените разходи, обясни Цанков. При първия случай централата ще продава на свободния пазар, но държавата ще доплаща разликата между полученото на пазара и договорената цена по дългосрочния договор. При втория случай ЕЙ И ЕС трябва да получи компенсация за инвестицията си, която е направила, но няма да може да покрие заради прекратяването на договора й. Така на практика компанията ще получи еднократно плащане, което да покрие инвестицията и след това ще продава тока си на борсата без никакъв ангажимент от страна на държавата по отношение на цената. Маркет не се ангажира със срок, в който преговорите ще приключат, заради тяхната сложност, но посочи, че е оптимист за постигане на споразумение. Каквото зависи от наша страна, можем да гарантираме, че ще го направим, за да бъдат тези преговори успешни, но това, което е сигурно е, че инвеститорският интерес трябва да бъде защитен, допълни той. След постигане на споразумение по въпроса за компенсациите, то трябва да бъде съгласувано и с 25-те финансиращи институции, които са осигурили около 70% от средствата за изграждането на ТЕЦ „ЕЙ И ЕС Гълъбово“. Първоначалната инвестиция в централата е в размер на 1,3 млрд. евро, а освен нея ЕЙ И ЕС е инвестирала 93 млн. евро собствени средства и в депото за съхранение на пепел и гипс.Въпросът за прекратяването на договорите на така наречените „американски централи“ – ЕЙ И ЕС и Контур Глобал беше повдигнат още през 2014 година, когато тогавашната Комисия за енергийно и водно регулиране поиска от Европейската комисия да провери контрактите и да види дали те не са държавна помощ. До момента все още се събират доказателства по случая и официално открита процедура няма, обясни Иван Цанков.  ", "date": "2018.06.12", "title": "ТЕЦ „ЕЙ И ЕС Гълъбово“ осигурява 10 % от електроенергията в България и е ключова за сигурността на доставките"}
{"url": "https://www.novinite.bg/articles/160824/Modernizaciyata-na-Balgarskata-armiya-e-zakasnyal-proces-prizna-Karakachanov", "text": "Модернизацията на Българската армия, за съжаление, е закъснял процес и то с много години. Това коментира в 24 авиобаза - Крумово министърът на отбраната Красимир Каракачанов слединцидента с военния вертолет Ми-17, при който загинаха двама пилоти. Според него \"много политици дрънкаха глупости и все още има такива, които говорят, че не ни трябва армия, не ни трябват средства за ново и модерно въоръжение и за ремонт на съществуващата техника\". Той е категоричен, че освен за превъоръжаване са необходими и средства за поддръжка на наличната техника, която носи и дежурствата, която изпълнява и задачите. Хеликоптерът Ми-17, който вчера аварира, е една от машините, които трябва да бъдат поддържани. Те са годни, здрави, но трябва да се отделят необходимите средства за поддръжката им, каза още министърът.Около 20.30 ч. снощи, при изпълнение на тренировъчен полет по аварийно-спасителна работа,вертолет Ми-17, с борден номер 417, катастрофира в района на авиобаза Крумово. При инцидента загинаха капитан Пламен Пантелеев и капитан Стоян Неделчев, а бордният техник - офицерски кандидат Алексей Каменов, е в болница с няколко фрактури. ", "date": "2018.06.12", "title": "Модернизацията на Българската армия е закъснял процес, призна Каракачанов"}
{"url": "https://www.novinite.bg/articles/160832/Ninova-Saboleznovaniya-kam-semejstvata-i-blizkite-na-zaginalite-piloti-kraj-aviobaza-Krumovo", "text": "\"Поднасям съболезнования към семействата и близките на загиналите пилоти край авиобаза Крумово\". Написа във Фейсбук лидерът на БСП Корнелия Нинова. \"Обръщам се към премиера Борисов- да отмени посещението си в Турция за откриване на трансанадолския газопровод. Катастрофата с военния хеликоптер, загубата на човешки живот, както и нестабилността в страната след подадената оставка на министъра на труда и социалната политика и изключително острата реакция на вицепремиера Симеонов към министъра на туризма и обвиненията между членове на кабинета в “защита на крупни наследници на мутренски групировки” изискват от министър-председателя да предприеме мерки тук\", написа още тя.", "date": "2018.06.12", "title": "Нинова: Съболезнования към семействата и близките на загиналите пилоти край авиобаза Крумово"}
{"url": "https://www.novinite.bg/articles/160871/Dragomir-Stojnev-Vnasyame-vot-na-nedoverie-sreshtu-pravitelstvoto-po-tema-quotSigurnost", "text": "„На съвместно заседание на Изпълнителното бюро на БСП и на ръководството на парламентарната ни група, взехме решение за внасяне на вот на недоверие срещу правителството на Бойко Борисов на тема „Сигурност”. Това каза на пресконференция в централата на партията зам.-председателят на ПГ на „БСП за България” Драгомир Стойнев. Той добави, че надали ще има изненада сред българското общество за темата на вота. „Това, което се случва през последните дни и месеци, минава всякакви граници и хората не се чувстват сигурни в страната си”, обясни той. „Вотът ще бъде внесен самостоятелно и се надяваме на успех. Хората смятат, че не може да се живее в държава, в която се разстрелват данъчни инспектори, бизнесмен от Търново намира смъртта си в центъра на София, през летището влизат непроверени граждани, а искаме да сме член на Шенген. А случаят в Ботевград показа, че правителството не е способно да гарантира сигурността на гражданите в България”, каза още Драгомир Стойнев. „Започваме да готвим мотивите. Надявам се на успешен край. Повече по този начин не може да се живее в тази държава. Започваме да си спомняме мутренските времена”, заключи той.", "date": "2018.06.12", "title": "Драгомир Стойнев: Внасяме вот на недоверие срещу правителството по тема &quot;Сигурност”"}
{"url": "https://www.novinite.bg/articles/160834/Borisov-otiva-v-Turciya-za-otkrivaneto-na-gazoprovoda-TANAP", "text": "Българският премиер -  на среща с турския си колега Бинали Йълдъръм в Измир.Визитата е по повод официалното откриване на трансанадолския газопровод ТАНАП, на който Йълдъръм покани Борисов.По ТАНАП ще се доставя газ за Турция от Азербайджан.Веднага след това българският министър-председател заминава на работни посещения в Израел и Палестина за срещи с колегите си Бенямин Нетаняху и Рами Хамдала. ", "date": "2018.06.12", "title": "Борисов отива в Турция за откриването на газопровода ТАНАП"}
{"url": "https://www.novinite.bg/articles/160869/Spipaha-6000-litra-etilov-alkohol-bez-dokumenti", "text": "Служители на Митница Лом задържаха 6000 литра етилов алкохол, пътуващ с неверни документи към страна от ЕС. На 08.06.2018 год. около 03.30 часа мобилен екип на Митница Лом, работещ в района на Дунав мост 2, спира за проверка камион с българска регистрация. По документи товарният автомобил превозвал различни стоки за страна от ЕС. При проверка на документите инспекторите установили , че един от товарите е обявен като медицинска тинктура - индиго кармин, използван за изследване на бъбреците. На проверяващите направило впечатление огромното количество течност, натоварена в 6 ПВЦ-куба с вместимост по 1000 л, както и фирмата изпращач. При отварянето на един от кубовете служителите установили, че течността е синя на цвят, с характерния мирис и физически показатели на етиловия алкохол. Направеното замерване с денситометър е отчело 96.3 алкохолни градуса . Взети са проби за лабораторен анализ. Пратката е задържана в склад на Митница Лом. Работата по случая продължава.", "date": "2018.06.12", "title": "Спипаха 6000 литра етилов алкохол без документи"}
{"url": "https://www.novinite.bg/articles/160836/Manolova-Sas-smyanata-na-edin-ministar-darjavata-ne-spira-da-sashtestvuva", "text": "„Със смяната на един министър, държавата не спира да съществува”. С тези думи омбудсманът Мая Манолова коментира изненадващата оставка на социалния министър Бисер Петков. И добави, че вчера, преди да се разбере за оставката на министър Петков, е провела среща с майките на деца с увреждания. „Коментирахме Закона за личната помощ, който беше изработен от моя екип. На срещата участваха и представители на социалното министерство. Постигнахме съгласие по всички дискутирани текстове”, похвали се в студиото на „Здравей, България” Манолова.„Законодателните предложения, които в момента се работят в Министерството на труда и социалната политика, са с неясен хоризонт. Не се знае кога ще се финализира работата по тях. 31-ви юли е крайният срок, който е поставен за приключването на работата по тях в социалното министерство. След това те трябва да бъдат подложени на обществено обсъждане, да минат през Министерския съвет и през парламента. Предизвикателството пред мен и моя екип е да се вместим в парите, които и в момента се харчат за асистентска грижа”, заяви омбудсманът Мая Манолова.И обяви, че на 100% застава зад родителите на деца с увреждания.„Нужно е да се намесят социалното и финансовото минстерство, които да направят една финансова обосновка. Ние не искаме да се приемат текстове, които не могат да бъдат реализирани с бюджета на държавата. Но като омбудсман настоявам парите в държавата за хората с увреждания да се разпределят по справедлив начин, така че да се решават проблеми”, каза още Мая Манолова.Относно ранното пенсиониране на миньорите в \"Бобов дол\", Манолова обясни, че на 8-и януари в деловодството на парламента са внесени предложенията за промени в закона, но те до ден днешен отлежават някъде из НС.  Припомняме, че 400 работници остават без работа заради поетапното закриване на рудника, което предизвика тревога сред тях и техните семейства. Много от миньорите са в пенсионна възраст, но поради законодателни промени, няма да могат да се пенсионират. Други имат нужда от преквалификация и нови работни места. \"Не е честно да не могат да се пенсионират миньорите от последния въгледобивен рудник в България\", категорична е Манолова. ", "date": "2018.06.12", "title": "Манолова: Със смяната на един министър, държавата не спира да съществува"}
{"url": "https://www.novinite.bg/articles/160839/Vesela-Cherneva-Rakostiskaneto-mejdu-Tramp-i-Kim-e-po-vajno-ot-podpisa-na-obshtiya-dokument", "text": "„Ръкостискането е по-важно от подписа на общия документ. Това ръкостискане и за двамата лидери беше заветна мечта. Вече трети севернокорейски лидер се опитва да направи такава среща и такава снимка и Ким Чен-ун успя. А за Доналд Тръмп това е част от предизборните му обещания. Така че, независимо какво се включва в декларацията, самото ръкостискане и снимка бяха голям пробив и направи срещата историческа”. С тези думи коментира в студиото на „Здравей, България” Весела Чернева от Европейския съвет за външна политика срещата между Доналд Тръмп и Ким Чен-ун.Тя маркира най-важните акценти в срещата между лидерите на САЩ и Северна Корея.„По отношение на интересите на Северна Корея, Ким Чен-ун иска преди всичко гаранции за себе си и за своя режим. Това означава да не бъде атакуван, както и да не бъдат използвани регионалните съюзници на САЩ в Азия, като от тях основно Япония и Южна Корея. Най-вече това, което Ким Чен-ун иска, е да бъде уважаван. Тръмп от своя страна поиска на срещата ядрено разоръжаване”, каза още Весела Чернева .", "date": "2018.06.12", "title": "Весела Чернева: Ръкостискането между Тръмп и Ким е по-важно от подписа на общия документ"}
{"url": "https://www.novinite.bg/articles/160833/Manolova-svikva-obsajdane-za-ekotaksite-pri-parva-registraciya-na-avtomobili", "text": "Омбудсманът Мая Манолова и Сдружението за правна помощ на потребителите организират съвместно обсъждане на новите продуктови такси (екотакси) при внос на моторни превозни средства. Събитието ще се състои днес, 12 юни 2018 г. от 11.00 часа в институцията на омбудсмана - гр. София, ул. „Георг Вашингтон“ № 22. Повод за свикването на дискусията са жалби на граждани до Омбудсмана срещу проекта на Министерството на околната среда и водите за промени в Наредбата за определяне на реда и размера за заплащане на продуктовата такса, която е качена на сайта на ековедомството за обществено обсъждане до 18 юни 2018 г. Документът предвижда по-високи екотакси при регистрация за стари автомобили с до 35 лева и въвеждането на такива за камиони и автобуси. Те се заплащат еднократно при регистрация на моторните превозни средства в КАТ. Министърът на екологията Нено Димов мотивира исканото увеличение като продължение на политиката на МОСВ за стимулиране на употребата на автомобили, които отделят по-малко вредни емисии. „Събраната сума се изразходва само за рециклирането на вече излезлите от употреба моторни превозни средства и няма нищо общо с мерките за опазване чистотата на въздуха”, е позицията на Омбудсмана, изразена още през 2016 г. в становище до премиера Бойко Борисов и тогавашния председател на Народното събрание Цецка Цачева. Поканени са всички заинтересовани страни – Министерството на околната среда и водите, народните представители от ресорната парламентарна комисия по околна среда, Комисията за защита на потребителите, жалбоподатели, граждански и съсловни превозвачески организации, Българската асоциация по рециклиране, както и вносители на моторни превозни средства.", "date": "2018.06.12", "title": "Манолова свиква обсъждане за екотаксите при  първа регистрация на автомобили"}
{"url": "https://www.novinite.bg/articles/160877/Zdravniyat-kontrol-po-granicite-shte-bade-uednakven-za-vsichki-darjavi-v-ES", "text": "Предстои здравният контрол по границите в рамките на ЕС да бъде уеднаквен, каза днес във Варна зам.-министърът на здравеопазването Светлана Йорданова преди откриването на международна работна среща на експерти от 15 държави.Във форума участва и главният държавен инспектор на България д-р Ангел Кунчев. Йорданова уточни, че присъстващите на срещата експерти ще очертаят единните мерки, които после трябва да бъдат одобрени от ЕК. Целта е да бъдат приети еднакви практики и начини на реакция, обясни Йорданова. По думите й уеднаквяването на контрола ще допринесе и за максимално бързо споделяне на информацията между отделните държави в съюза.Йорданова уточни, че изграждането на мрежа е задължително, тъй като при наличие на инфекциозно болен ще бъде ясно къде е бил и с колко хора е имал контакт. Това ще позволи да се реагира бързо и адекватно и да се спира рискът от разпространение на заболяване, допълни зам.-министърът.", "date": "2018.06.12", "title": "Здравният контрол по границите ще бъде уеднаквен за всички държави в ЕС"}
{"url": "https://www.novinite.bg/articles/160841/Sindikatite-nastoyavat-premierat-da-prerazgleda-reshenieto-za-ostavkata-na-Biser-Petkov", "text": "КНСБ и КТ \"Подкрепа\" са внесли писмо до премиера Бойко Борисов с искане да бъде преразгледано решението за приемане на оставката на социалния министър Бисер Петков. Това обявиха пред журналисти лидерите на двата синдиката Пламен Димитров и Димитър Манолов. Вчера министър-председателят Бойко Борисов прие оставката на министъра на труда и социалната политика Бисер Петков. В разговор с премиера министър Петков е заявил, че подава оставка поради невъзможността да овладее създалото се напрежение във връзка с исканията на родителите с деца с увреждания.На 1 юни майки на деца с увреждания опънаха палатков лагер зад парламента. Миналата седмица те обявиха, че искат този закон за личната помощ, който да е отделен от подготвяния от социалното министерство нов закон за хората с увреждания. Когато работата по новия закон за хората с увреждания започна, министър Петков обяви, че има диалог с майките, както и с националните организации на хората с увреждания и поясни, че законът трябва да е готов до края на юли, за да може есента да мине през парламента, и от Нова година да влезе в сила. След заявката на майките от миналата седмица, че искат отделен закон за личната помощ, въпреки че плановете на социалното министерство бяха тя да залегне в новия закон за хората с увреждания, от министерството обявиха, че продължават работата по единствения законопроект.Пред Дарик майка на дете с увреждане съжали за оставката на министъра и я определи като подигравка. Валентина Христова посочи, че за първи път от много време имало диалог с майките. Тя смята, че причината за оставката на министъра е нежеланието на управлението да приеме закон за личната помощ.От вчера палаткови лагери на майки на деца с увреждания има в Бургас и Варна. И те като тези в София настояват за закон за личната помощ. Оставката на Бисер Петков е втората в третия кабинет на Бойко Борисов. През есента на миналата година проф. Николай Петров подаде оставка от поста здравен министър, посочвайки лични причини за това.", "date": "2018.06.12", "title": "Синдикатите настояват премиерът да преразгледа решението за оставката на Бисер Петков"}
{"url": "https://www.novinite.bg/articles/160843/Cacarov-poiska-promyana-v-koncesionniya-dogovor-na-Yulen", "text": "Прокуратурата разпореди правителството да предприеме \"незабавни действия\" за промяна на концесионния договор с \"Юлен\" АД. От пресцентъра на Върховната касационна прокуратура (ВКП) съобщиха, че главният прокурор Сотир Цацаров е изпратил предложение до премиера Бойко Борисов, свързано с промяната на договора за Национален парк \"Пирин\".Причината е проверка по сигнал на партия \"Зелените\", който е постъпил на 26 февруари 2018 г. В него се твърди, че са извършени закононарушения - престъпления във връзка с изпълнението на договор за предоставяне на концесия на територията на Национален парк „Пирин“, на дружество „Юлен“ АД, както и с твърдения за незаконосъобразно разходване на средства от държавния бюджет за субсидиране на Българска федерация по ски.По случая е образувана преписка и проверка, в хода на която наблюдаващият прокурор е преценил, че се налага изпращане на предложение до Министерския съвет по реда на чл. 145 ал. 1 т. 6 ЗСВ, за предприемане на спешни действия за вземане на решение за изменение и допълнения на концесионния договор от 21.12.2001 г.В тази връзка главният прокурор е изпратил до правителството предложение за за промяна на договора:Министерският съвет на Република България да предприеме: - незабавни действия за изменение и допълнение на концесионния договор от 21 декември 2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски зона с център Банско“, при съобразяване с разпоредбите на действащото законодателство (включително и вчастта относно определянето на концесионното възнаграждение).В искането се посочва още, че правителството трябва да предприеме незабавни действия за осигуряване на пълно съответствие на ползваната от концесионера площ с тази по концесионния договор (99,55ха, съгласно Териториално устройствен план (ТУП) на извънселищна територия „Ски зона с център гр. Банско“, индивидуализирана с координатите на точки от № 1 до № 252 в координатната система „1970г.“ по чупките на външната граница на ски зоната).“В същото време, от преписката са отделени материали, касаещи разходване на средства от държавния бюджет по договори между Сдружение Българска федерация по ски и Министерство на младежта и спорта.Те са изпратени по компетентност на Софийска градска прокуратура, за допълнителна проверка с оглед данни за престъпления по чл. 282 НК и чл. 219 НК. Работата по преписката на Върховната касационна прокуратура продължава с възложен служебен контрол на прокурорски постановления за отказ от образуване на досъдебно производство по сигнали за допуснати нарушения и неизпълнение на концесионния договор от 21 декември 2001 г., сключен между МС и „Юлен“ АД. ", "date": "2018.06.12", "title": "Цацаров поиска промяна в концесионния договор на Юлен"}
{"url": "https://www.novinite.bg/articles/160846/Dneven-horoskop-za-12-yuni", "text": "Вашият ум е в много мощна фаза днес, така че това е страхотен ден за артистични дейности и проекти. Също така днес можете да започнете с реконструкции и подобрения в дома. Днес ще имате голямо вдъхновение. Хората днес са изключително добри с вас, така че дайте приоритет на взаимоотношенията си с хората. Ако имате шанс да изкарате много пари или да прекарате деня с близките си, изберете да прекарате времето си с любимите хора. \r\n\r\nДнес ще имате много ясна представа точно какви промени трябва да направите. Не се притеснявайте, имате нужната енергия, за да промените всичко, което е необходимо. Нещата няма да бъдат драматични, всичко ще мине гладко. Ако сте представител на някой от останалите зодиакални знаци, можете да намерите своя дневен хороскоп ", "date": "2018.06.12", "title": "Дневен хороскоп за 12 юни"}
{"url": "https://www.novinite.bg/articles/160880/Organizaciya-na-dvijenieto-v-stolicata-v-sledvashtite-dni", "text": "От 19.00 до 23.30 часа на 16.06.2018 г. и 17.06.2018 г. се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт. ", "date": "2018.06.12", "title": "Организация на движението в столицата в следващите дни"}
{"url": "https://www.novinite.bg/articles/160842/Prokuraturata-razsledva-tehnicheski-problem-pri-katastrofata-s-voenniya-Mi-17", "text": "Най-вероятната причина за катастрофата с военния вертолет Ми-17 е технически проблем. Това заяви говорителят на главния прокурор Румяна Арнаудова.„Вертолетът е паднал на Земята в рамките на около 3 секунди. Няма самовзривяване, няма запалване, но падането от височина 20 метра е довело до смъртта на двамата пилоти”, обясни още Арнаудова пред Нова тв.Оцелелият след инцидента все още не е бил разпитван.„Днес продължават огледите на местопроизшествието”, заяви Арнаудова. „На този етап се изключва така наречената човешка грешка”.От Министерството на отбраната съобщиха в понеделник, че инцидентът е станал около 20.30 часа при планов полет. Причините за инцидента обаче не са ясни. Вертолетът паднал от около 50 м. височина в района на авиобаза Крумово.При спасителните действия е установено, че двама от военните на борда - командирът на екипажа и помощник-пилотът при падането на вертолета са загинали. Третият член на екипажа – бордният инженер е откаран незабавно в болница, в съзнание.Както стана ясно вертолетът е минал капитално-възстановителен ремонт през 2016 г.", "date": "2018.06.12", "title": "Прокуратурата разследва технически проблем при катастрофата с военния Ми-17"}
{"url": "https://www.novinite.bg/articles/160840/Voenno-okrajna-prokuratura-Plovdiv-razsledva-zlopolukata-v-aviobaza-Krumovo", "text": "Пловдивска военно-окръжна прокуратура е образуваладосъдебно производство при условията на неотложност, във връзка с инцидента с военния хеликоптер, съобщиха от прокуратурата.Местопроизшествието е посетено незабавно от трима прокурори от Военно-окръжна прокуратура-Пловдив, които са започнали разследване, бил е извършен първоначалния оглед и свързаните с него действия. Днес престоят още огледи от разследващи и експерти, разпити на свидетели и събиране на писмени доказателства.До момента е установено, че около 20.30 ч. на 11 юни, при извършване на планов тренировъчен полет, военен хеликоптер Ми-17 е аварирал и е паднал от 20 м в района на авиобаза Крумово. На място са загинали двамата пилотиращи офицери - капитан Пламен Пантелеев и капитан Стоян Неделчев, а третият член на екипажа - бордният механик офицерски кандидат Алексей Каменов, е бил приет в болница в тежко състояние с няколко фрактури, но без опасност за живота. Причината за инцидента не е установена до момента, като най-вероятна такава за авиозлополуката е от техническо естество. Няма данни за човешка грешка. Разследването се провежда интензивно, след събиране на необходимия обем доказателствен материал, ще бъдат назначени съответните технически експертизи.", "date": "2018.06.12", "title": "Военно-окръжна прокуратура-Пловдив разследва злополуката в авиобаза Крумово"}
{"url": "https://www.novinite.bg/articles/160826/Tramp-i-Kim-Chen-un-48-minuti-na-4-ochi-v-Singapur", "text": "Историческата среща между президентите Доналд Тръмп и Ким Чен-ун в Сингапур на четири очи продължи 48 минути, според Белия дом. Тръмп определи срещата като \"много, много добра\" и заяви, че има \"отлични отношения\" с Ким. \"Ще решим голям проблем, голяма дилема\", прогнозира президентът на САЩ, цитиран от АП. Двамата лидери направиха продължително ръкостискане и позираха за снимка на фотографите в хотел \"Капела\" на остров \"Сентоса\". След това Тръмп и Ким си размениха няколко думи и се оттеглиха за разговори на четири очи, вървейки заедно по червен килим пред американски и севернокорейски знамена - до скоро нещо немислимо, отбелязва Франс прес, цитирана от БТА. \"Ще имаме страхотни отношения, нямам съмнение\", каза Тръмп.\"Старите практики и предразсъдъци работеха срещу нас, но ние преодоляхме всички тях и сме тук днес\", заяви той на корейски, като думите му бяха преведени от негов преводач.Това е историческа първа среща между действащ президент на САЩ и севернокорейски лидер.Съвместна пресконференция няма да има. Според предварителните съобщения Доналд Тръмп ще обобщи резултатите от разговора си с Ким Чен-ун по-късно през деня. Държавният секретар Майк Помпео ще замине за Сеул, за да информира южнокорейския и японския си колега за съдържанието на разговорите.Очакваше се Доналд Тръмп и Ким Чен-ун да засегнат въпросите за закриването на ядрената програма на Северна Корея и вдигането на дипломатическите и икономическите санкции срещу Пхенян.", "date": "2018.06.12", "title": "Тръмп и Ким Чен-ун - 48 минути на 4 очи в Сингапур"}
{"url": "https://www.novinite.bg/articles/160874/Hvanaha-30-migranti-v-tir-upravlyavan-ot-balgarin", "text": "Над 30 мигранти от Ирак, Афганистан и Иран, сред които и шест деца, бяха заловени днес от полицаите на граничния пункт Борш на румънско-унгарската граница при опит да излязат нелегално от Румъния, скрити в товарен камион, предаде БТА, цитирайки Аджерпрес.Според съобщение на полицията в град Орадя 32-мата мигранти са били открити тази сутрин на граничния пункт Борш, скрити в регистриран в Турция тир, управляван от 56-годишен български гражданин.Според придружаващите документи камионът транспортирал ролки хартия от България, предназначени за търговско дружество в Германия.При щателна проверка на превозното средство граничните полицаи открили в ремаркето 21 мъже и пет жени на възраст между 19 и 40 години и шест деца на възраст между 1 и 10 години. Установено било, че те са граждани на Ирак, Афганистан и Иран, регистрирани като кандидати за убежище в Румъния.", "date": "2018.06.12", "title": "Хванаха 30 мигранти в тир, управляван от българин"}
{"url": "https://www.novinite.bg/articles/160838/Dva-dni-do-Svetovnoto-po-futbol-Ruskite-slujbi-sa-v-povishena-gotovnost", "text": "\r\nДва дни до старта на световното първенство по футбол. Руските служби са в повишена готовност, а мерките за сигурност са затегнати. Как полицията в Русия се готви да гарантира безопасността на гостите на Мондиала.\r\nЗа Русия домакинството на Световното първенство е възможност да докаже себе си пред света като държава, която може да организира спортно събитие от най-висок ранг. Естествено, най-голямо внимание в последните дни преди първия съдийски сигнал на Монидиала се отделя на сигурността на гостите на страната. Едно от големите притеснения за организаторите са терористичните групировки, които действат на територията на страната. От началото на 21 век в Русия няколко пъти се е сблъсквала с ужаса на терора.Осъзнавайки реалната опасност руските служби водиха методична подготовка през последните години, за да са в пълна готовност в дните между 14 юни и 15 юли. По време на последните учения в района на Москва бяха разигравани сценарии, които изискват извънредни мерки.В Русия беше открит и международен център за полицейско сътрудничество.Като част от мерките за сигурност руските власти въведоха така нареченото \"Фен Ай Ди\", документ, който позволява на феновете от цял свят да гледат на живо мачовете от Мондиала, след като са преминали през щателна проверка. Руските власти също така затегнаха правилата за въздушния трафик над страната, като разшириха зоните забранени за полети в близост до 11-те градове-домакини на Световното първенство.Както преди 4 години в Сочи по време на Зимните олимпийски игри, така и сега руснаците искат да накарат гостите си да се чувстват в безопасност. Големият тест започва след три дни. ", "date": "2018.06.12", "title": "Два дни до Световното по футбол: Руските служби са в повишена готовност"}
{"url": "https://www.novinite.bg/articles/160835/Istoricheska-sreshta-mejdu-Donald-Tramp-i-Kim-Chen-un", "text": "В Сингапур се състоя дългоочакваната среща между президента на САЩ Доналд Тръмп и севернокорейския лидер Ким Чен-ун. Това е историческа първа среща между действащ американски президент и севернокорейски лидер. Двамата разговаряха на 4 очи близо час. Дали са се договорили за закриването на ядрената програма на Северна Корея и вдигането на дипломатическите и икономическите санкции срещу затворената комунистическа страна все още не е известно.Историческо ръкостискане - първото между действащ американски президент и севернокорейски лидер. Доналд Тръмп и Ким Чен-ун пристигнаха един след друг, но навреме за срещата си в хотел Капела на остров Сентоса в Сингапур.Двамата позираха за снимка на фотографите и размениха няколко думи.После президентът на САЩ и лидерът на Северна Корея се оттеглиха за разговори на четири очи, вървейки заедно по червен килим пред американски и севернокорейски знамена - до скоро нещо немислимо.", "date": "2018.06.12", "title": "Историческа среща между Доналд Тръмп и Ким Чен-ун"}
{"url": "https://www.novinite.bg/articles/160844/Svlichane-na-zemna-masa-obarna-3-vagona-na-patnicheski-vlak-v-Parij", "text": "\r\nСвличане на земна маса, предизвикано от силните дъждове, обърна три вагона от пътнически влак, свързващ предградията на Париж с центъра на града. Няколко души са ранени, съобщи транспортният министър на страната.\r\nВлакът свързва летище Шарл Дьо Гол с център на Париж.\r\n„Имало е свличане на земна маса на линия REP B между южните предградия Сейнт-Реми-ле- Шеврьоз и Орсе\". Това е предизвикало обръщане на три вагона. За щастие има само 7 леко пострадали, няма тежко ранени”, заяви министърът на транспорта по френско радио.\r\n  ", "date": "2018.06.12", "title": "Свличане на земна маса обърна 3 вагона на пътнически влак в Париж"}
{"url": "https://www.novinite.bg/articles/160875/Spirat-dvijenieto-na-tramvaj-7-po-bul-Balgariya", "text": "На 1 юли в разгара на лятото, когато температурите са рекордно високи, Столичната община ще спре движението на трамвай №7, за да ремонтира релсите на кръстовището на бул. „България“ и „Иван Евстатиев Гешов“.Това обяви зам.-кметът по транспорт в Столичната община Евгени Крусев по време на инспекцията на ремонтните дейности на подлеза под кръстовището, пише БГНЕС.„Ще бъдат сменени изцяло релсите, както ще бъдат ремонтирани и пероните на спирката, която се намира на кръстовището. Месец и половина е срокът, в който строителите трябва да се справят с ремонта, така че трамваите да се движат с еднакво бърза скорост по цялото трасе“, заяви Крусев.За времето на ремонта на релсите трамваите ще бъдат заменени от автобуси, които ще се движат от ж.к. „Борово“ до НДК. Все още не е ясно къде ще е първата му спирка в посока „Борово“, но се обмисля това да са \"Петте кьошета\".От 1 юли започва и ремонтът на бул. „Васил Левски“ в участъка от Ректората до бул. „П. Евтимий“.„Там ще съвместим три обекта с „Граф Игнатиев“ и строителството на метрото. Първо ще се затвори платното в посока от „Попа“ към Ректората. Движението ще се осъществява в по една лента в посока. Ремонтът трябва да приключи в рамките на 2-3 седмици. Движението ще бъде пуснато без износващ пласт. След това ще се обърне организацията на движение, ще се затвори платното от Ректората към „Попа“, за да се извърши същия обем работа. За износващия пласт ще затворим целия булевард за един уикенд, така че булевардът да може да бъде изцяло асфалтиран“, заяви Крусев.Зам.-кметът подчерта, че все още не е ясно дали ще започне и кога ремонтът на бул. България“. Това ще стане възможно, ако процедурата не бъде обжалвана от кандидатите.", "date": "2018.06.12", "title": "Спират движението на трамвай №7 по бул. \"България\""}
{"url": "https://www.novinite.bg/articles/160829/Kakvo-podpisaha-Donald-Tramp-i-Kim-Chen-un", "text": "Американският президент Доналд Тръмп и севернокорейският лидер Ким Чен Ун подписаха документ, чието съдържание все още не ясно. \"Подписваме изключително важен документ\", заяви Тръмп пред чакащите след срещата репортери и добави, че ще представи подробности по време на предстояща пресконференция. По думите на американския президент \"светът ще стане свидетел на \"много голяма промяна\", предаде Си Ен Ен. Ким от своя страна заяви, че иска да благодари на държавния глава на САЩ за това, че срещата им се е състояла. \"Имахме историческа среща и решихме да оставим миналото зад нас, подписваме исторически документ\", изтъкна Ким.Подписването следва ден на исторически преговори в Сингапур, който започна със среща между двамата лидери, на която присъстваха само преводачите. След това разговорите продължиха в разширен състав.", "date": "2018.06.12", "title": "Какво подписаха Доналд Тръмп и Ким Чен-ун"}
{"url": "https://www.novinite.bg/articles/160859/Kim-i-Tramp-shte-rabotyat-za-Koreya-bez-yadreni-orajiya", "text": "Президентът на САЩ Доналд Тръмп и лидерът на Северна Корея Ким Чен-ун обещаха днес да работят за Корейски полуостров без ядрени оръжия, а Вашингтон пое ангажимент да предостави гаранции за сигурност на Пхенян, съобщават световните агенции.Тръмп каза, че процедурата по премахване на ядрените оръжия от полуострова може да започне \"много, много бързо\". Американският държавен секретар Майк Помпейо и севернокорейски представители ще проведат възможно най-скоро по-нататъшни преговори.Съвместното изявление, подписано от двамата, няма много подробности как заложените цели ще бъдат постигнати, отбелязва „Ройтерс”. Експерти припомнят, че и преди 10 години се е говорело за денуклеаризация на полуострова, но тази цел така и не е била изпълнена.Даже и да започне – очакванията на запознатите с материята са, че процесът ще се проточи минимум десетилетие, ще струва скъпо и ще изисква подписването на договор за ненападение.Документът не споменава нищо за международните санкции, които бяха наложени на Северна Корея заради програмата й за ядрени оръжия. Никъде не се говори и за сключване на мирен договор. САЩ и Северна Корея воюват в Корейската война (1950-1953 г.) и технически все още са във война, тъй като конфликтът бе прекратен с обикновено примирие. Двете страни постигнаха споразумение за връщане на тленните останки на военнопленници, включително незабавно репатриране на вече идентифицираните, съобщи АП. ", "date": "2018.06.12", "title": "Ким и Тръмп ще работят за Корея без ядрени оръжия"}
{"url": "https://www.novinite.bg/articles/160861/Dogovoriha-se-Republika-Severna-Makedoniya-e-novoto-ime", "text": "Република Северна Македония е името, за което се договориха двамата премиери, а договорът между двете страни Зоран Заев и Алексис Ципрас ще подпишат през уикенда, вероятно в събота в Преспа, на гръцка територия, съобщиха гръцките медии.Все пак всичко ще стане по-ясно след днешния телефонен разговор между двамата министър-председатели, който гръцките медии коментират като изключително важни.Медиите написаха: „Днес скопският проблем приключи\", \"Северна Македония е договореното име\".Според кореспондента на МИА в Атина, след като бъде договорено окончателно споразумението, гръцкият министър-председател се очаква да информира първо президента на страната, а след това и лидерите на политическите партии.По отношение на подписването на договора, поради препълнената програма на двамата премиери и депутатите през следващите дни, медиите в Гърция коментират, че по време на уикенда, вероятно в събота, би могло Зоран Заев и Алексис Ципрас да се срещнат в Преспа, на територията на Гърция и да официализират това, което днес ще договорят по телефона.", "date": "2018.06.12", "title": "Договориха се: Република Северна Македония е новото име"}
{"url": "https://www.novinite.bg/articles/160872/Intenziven-trafik-na-pet-granichni-punkta", "text": "Интензивен е трафикът за товарни автомобили на изход на ГКПП „Капитан Андреево“, ГКПП „Лесово“, ГКПП „Калотина“, ГКПП „Дунав мост“. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-гръцката граница на ГКПП „Кулата“ трафикът е интензивен за товарни автомобили в двете посоки. На българо-македонската граница трафикът е нормален на всички гранични контролно-пропускателни пунктове.", "date": "2018.06.12", "title": "Интензивен трафик на пет гранични пункта"}
{"url": "https://www.novinite.bg/articles/160848/Italianski-korabi-shte-prevozyat-migrantite-ot-Akuarius-do-Ispaniya", "text": "629 мигранти на борда на „Акуариус”, спасени в Средиземно море, ще бъдат транспортирани от италиански кораби и ще бъдат изпратени в Испания. Това написаха в Twitter от френската благотворителната организация \"SOS Средиземноморие\", цитирана от \"Франс прес\" и БГНЕС. Дотук се стигна, след като Испания се намеси в хуманитарната криза в Средиземно море. Новият премиер на страната даде нареждане кораб със над 620 мигранти на борда да тръгне към Валенсия. Плавателният съд беше блокиран в открити води след отказ на Италия да приеме мигрантите. Новият вътрешен министър Матео Салвини каза: \"Приехме достатъчно\".Властите на френския остров Корсика също предложиха да приемат мигрантите, които бяха блокирани в морето от почивните дни насам. ", "date": "2018.06.12", "title": "Италиански кораби ще превозят мигрантите от \"Акуариус\" до Испания"}
{"url": "https://www.novinite.bg/articles/160882/Eksperti-sa-skeptichni-za-barzi-rezultati-ot-sreshtata-Donald-Tramp-Kim-Chen-Un", "text": "Голямо постижение. Това е добър пръв ход. С хулигани се говори по хулигански. От друга гледна точка, да се очаква внезапен резултат, ми се струва нереално. Това стана ясно от думите на експерта по международна сигурност Алекс Алексиев в ефира на БНТ по повод историческата среща между президента на САЩ Доналд Тръмп и лидера на Северна Корея Ким Чен Ун. Северна Корея е една изключително нещастна държава, която гладува в момента. От друга гледна точка, за Китай тази среща беше много важно да се състои. Нещата не са само между Корея и Съединените щати, Китай е много замесен, коментира експертът. По думите му, ако Ким няма атомни оръжия, той няма нищо. Единственото нещо, което той имаше, е шантаж. Да се говори за някаква популярност на Ким, е пълно неразбиране на ситуацията. Ако се реши денуклеризация накрая, специално за Ким това не му обещава светло бъдеще, смята още Алекс Алексиев.Според бившия заместник-министър на външните работи Милен Керемедчиев основният виновник, за да я има тази среща, е китайският президент. Задачата на Ким е да подобри жизнения стандарт на своя народ. Много трудно ще се постигне това, за което е дошъл президентът Тръмп - изцяло изчистване на Корейския полуостров от ядрени оръжия. Северна Корея е една бедстваща и мизерна държава, но тя има огромни ресурси. Тя притежава огромни мини от желязо и цинк - всичко това в момента е запушено, а Ким Чен Ун не може да развива никакво производство, поясни Керемедчиев. По думите му Ким Чен Ун се нуждае от икономическо съществуване на държавата си, за да продължи неговата власт да бъде незастрашена.", "date": "2018.06.12", "title": "Експерти са скептични за бързи резултати от срещата Доналд Тръмп-Ким Чен Ун"}
{"url": "https://www.novinite.bg/articles/160853/Zaev-i-Cipras-se-dogovoriha-za-imeto-na-Makedoniya", "text": "Македонският премиер Зоран Заев и гръцкият премиер Алексис Ципрас се договориха за името Република Северна Македония, информира БГНЕС. ", "date": "2018.06.12", "title": "Заев и Ципрас се договориха за името на Македония"}
{"url": "https://www.novinite.bg/articles/160883/Evrodeputatite-nastoyavat-da-se-sloji-kraj-na-smartnite-sluchai-s-migranti-v-Sredizemno-more", "text": "Преди срещата на върха на ЕС на 28 – 29 юни евродепутатите призоваха лидерите на ЕС да покажат истинска политическа воля и да изготвят истински решения, за да се сложи край на миграционните кризи.Евродепутатите обсъдиха приоритетите за Европейския съвет на 28 – 29 юни с първия заместник-председател на Европейската комисия Франс Тимерманс и заместник-министъра на българското председателство на Съвета на ЕС 2018 Моника Панайотова.Някои от политическите групи призоваха лидерите на ЕС да сложат край на официалните дискусии по въпросите на миграцията и да започнат да работят по постигането на споразумение по така наречената „Дъблинска система“. Те определиха решението на новото италианско правителство от този уикенд да откаже приемането на кораба Aquarius, превозващ мигранти, като „позор“ и „скандал“.Председателят на ЕП Антонио Таяни също призова лидерите на ЕС по време на срещата да продължат работата по цялостното преразглеждане на правилата от Дъблин, като същевременно подчерта, че Европейският парламент е приел ясна позиция по този въпрос, основана на солидарността.Някои групи допълнително подчертаха необходимостта от изграждане на нови европейски приемни центрове за мигрантите, пристигащи в транзитни страни. Други обърнаха внимание, че решение за разрешаване на миграционните кризи, основано на квоти и задължителни преразпределения на бежанци, просто не може да функционира, както бе доказано досега, и че трябва да бъдат предложени други възможности.Евродепутатите също така обсъдиха търговските ограничения от страна на САЩ и реформата на еврозоната, като призоваха Европейския съвет да предприеме по-нататъшни действия за реформирането на Европейския валутен фонд.", "date": "2018.06.12", "title": "Евродепутатите настояват да се сложи край на смъртните случаи с мигранти в Средиземно море"}
{"url": "https://www.novinite.bg/articles/160855/Poveche-otlichni-ocenki-na-maturite-po-matematika-fizika-anglijski-i-nemski-ezik", "text": "На държавните зрелостни изпити в 12-и клас от май т.г. се повишава процентът на отличните оценки по математика, по физика и астрономия, по английски и по немски език, което означава, че зрелостниците имат повишена мотивация и добре преценен избор на предмета за втората задължителна матура. Това показва анализът на Министерството на образованието и науката (МОН) на резултатите от държавните зрелостни изпити в 12-клас, представен днес. На 21 май се състоя първият задължителен държавен зрелостен изпит по български език и литература в 12-и клас, на който са се явили 51 088 ученици. Средната оценка на матурата е добър 4,24. На 23 май се състоя втората задължителна матура в 12-и клас по избор на зрелостниците от 13 учебни предмета. На този изпит средната оценка е добър 4,50, като в него са участвали 41 670 зрелостници. На сегашната матура по математика са постигнати най-високите резултати по този предмет от началото на организирането на държавните зрелостни изпити през 2008 г. - 70,41 точки, отчетоха от ведомството. И обясниха, че продължава възходящата тенденция в резултатите от матурите по история и цивилизация, и по философски цикъл.Традиционно и през тази година най-висок брой точки са постигнали зрелостниците, явили се на матура по чужди езици. Увеличава се и процентът на зрелостниците, които създават текст на матурата по български език и литература. Има и устойчива тенденция за намаляване на \"двойките\" по география и икономика в сравнение с предходните години (32,56% за 2016 г., 24,86% за 2017 г. и 17,18% за 2018 г.) От просветното министерство отчетоха, че добре са сработили мерките за сигурност на сегашните матури и в деня на самите изпити са били анулирани само 16 изпитни работи, а при проверката и оценяването са били анулирани и 11 писмени работи заради нарушена анонимност в тях. През тази сесия на матурите по малко точки са постигнали зрелостниците по биология и здравно осигуряване, по испански, френски и по италиански език.На сегашните матури 215 зрелостници са със 100 точки, а през 2017 г. са били 18. Зрелостниците с 0 точки през 2018 г. са четирима, а през 2017 г. са били 15. През тази година с по две пълни шестици (6,00) са 59 зрелостници, а през миналата година са били 66. Сега с по две отлични оценки от 6,00 са 5178 ученици в 12-и клас, а през 2017 г. са били 4584. С по две слаби оценки от матурите сега са 1778 зрелостници, а през 2017 г. са били 1228. И през тази и през миналата година няма ученици с нула точки (да не са писали нищо) и на двете матури. Сега няма ученик със 100 точки и на двата държавни зрелостни изпита, а през 2017 г. е имало един ученик. С една слаба оценка през 2018 г. са 4496 зрелостници, а през 2017 г. те са били 5882. По БЕЛ 6474 са отличните оценки през тази година, а през миналата година са били 6155. Сега \"двойките\" по БЕЛ са 3025, а през 2017 г. са били 3887. На втората матура сега има 2228 \"двойки\", а миналата година те са били 3190.", "date": "2018.06.12", "title": "Повече отлични оценки на матурите по математика, физика, английски и немски език"}
{"url": "https://www.novinite.bg/articles/160879/Stolichna-obshtina-i-Orlin-Pavlov-prizovavat-da-slezem-ot-avtomobilite-si-za-po-chist-vazduh", "text": "Столична община стартира информационна кампания, напомняйки, че \"Чистият въздух зависи от всеки един от нас\" и призовава всички, които шофират активно, да използват летния сезон, за да слязат от колите си и да изпробват алтернативите на придвижване в града. София е европейската столица с най-много коли на глава от населението, като едва 11% от столичани ходят пеш на работа. За сметка на това, един автобус на градския транспорт означава 40 коли по-малко по улиците.  „Много голяма част от активните шофьори не са се возили от години с градски транспорт и допускаме, че впечатленията са им доста различни от това, което е реалността в момента. Голяма част от градския транспорт е обновен в последните години и той заедно с метрото е една от най-големите инвестиции за по-чист въздух и по-зелен град\", каза зам.-кметът по околна среда на София Йоана Христова.Вече 60% от градския транспорт на столицата е с нулеви вредни емисии, а 40% от автобусите са нискоемисионни. С доставката на още 60 нови автобуса на природен газ и на 20 електробуса 70% от автотранспорта ще е обновен. Метрото е най-бързият, удобен и екологичен градски транспорт. Всеки ден с него пътуват над 350 000 души, а с пускането на третата линия с него ще се придвижват 500 000 души днвено. Всяка година то спестява 75 000 тона вредни емисии, а с пускането на третия лъч - 90 000 т. Любопитен факт е, че тези, които пътуват с метро, изгарят 43 800 калории годишно. Веломрежата в София е с дължина 55 км. Средната скорост на велосипедист в града е 15 км/ч, но само 24% от тях го ползват до работа или училище. Пеша до работа пък ходят едва 11% от софиянци. Съмишленик и лице на кампанията е певецът и актьор Орлин Павлов. \"Градът ни е препълнен с коли, задръстванията са огромни, а въздухът, който дишаме е много мръсен! И всичко това зависи само от нас. Аз обичам да карам колело и така се придвижвам много по-бързо и приятно по улиците на София. Включих се в кампанията, защото чистият въздух зависи от всеки един от нас!\", категоричен е той. Официалното видео на кампанията можете да видите тук:httpsе://", "date": "2018.06.12", "title": "Столична община и Орлин Павлов призовават да слезем от автомобилите си за по-чист въздух"}
{"url": "https://www.novinite.bg/articles/160825/Helikopterat-kojto-padna-kraj-Plovdiv-vodil-parada-na-6-maj", "text": "Падналият хеликоптер край Пловдив е водил военния парад в София на 6 май. Това стана ясно след тежката катастрофа, при която загинаха двама военни, а един е ранен. Най-вероятната причина за инцидента е техническа неизправност, съобщава NOVA.Инцидентът стана снощи около 20.30 ч. По време на планов полет на височина от 50 м, машината губи баланс и пада, като избухва пожар. \"Всичко е станало много бързо и дори самите пилоти не са имали възможност да подадат сигнал. Най-вероятно става въпрос за авария в машината, а не за грешка на пилотите\", коментира още снощи военният министър.\"Хеликоптерът целият ден е изпълнявал тренировъчни задачи. Преди този полет на него са летели други екипажи. Този екипаж е трябвало да извърши тренировка по спасяване. В един момент се устремява бързо към земята. Хеликоптерът е в изправност, на въоръжение в Българската армия от 1989 г., през 2016 г. е минал ремонт. Двамата пилоти са опитни\", съобщи Каракачанов.На мястото на произшествието са изпратени линейки и екипи на пожарната. Единственият оцелял от разбилия се край Пловдив военен вертолет Алексей Каменов се е спасил сам.По данни на очевидци вертолетът се е завъртял на 180 градуса, след което е последвало падане, съобщи командирът на базата бригаден генерал Димитър Иванов. \"Никак не е леко на близките им, но и на мен ми е трудно и не знам как се преживява такава загуба\", заяви още командирът. Той уточни, че командирът на екипажа кап. Пламен Пантелеев е роден през 1970 г., кап. Стоян Неделчев през 1973 г., а бордният инженер Алексей Каменов е роден 1971 г.Военно-транспортният вертолет Ми-17 е 30-годишен и можел да лети още 200 часа, преди да му се направи отново ремонт. Хеликоптерът е водел парада на Гергьовден и е собственост на авиобаза \"Крумово\". Миналата година той е преминал ремонт в ТЕРЕМ \"Летец\" в София. В армията има още пет такива хеликоптери.От Министерството на отбраната и премиерът Бойко Борисов изказаха съболезнования на близките на загиналите при изпълнение на служебния си дълг.", "date": "2018.06.12", "title": "Хеликоптерът, който падна край Пловдив, водил парада на 6 май"}
{"url": "https://www.novinite.bg/articles/160827/Roditeli-na-deca-s-uvrejdaniya-prodaljavat-s-protestite", "text": "Родители на деца с увреждания продължават с протестите си въпреки оставката на социалния министър Бисер Петков.В Русе родители излизат на демонстрация в подкрепа на Петков. Те настояват той да бъде върнат на поста, в противен случай ще искат оставката на цялото правителство.Остават и палатковите лагери, разпънати в София, Бургас и Варна.Според родителите приемането на оставката на Бисер Петков няма да реши проблемите им и те ще продължат с протестите, докато не се намери трайно решение на исканията им за достоен живот на хората с увреждания.  ", "date": "2018.06.12", "title": "Родители на деца с увреждания продължават с протестите"}
{"url": "https://www.novinite.bg/articles/160821/Slance-i-yaka-jega-dajd-samo-v-planinite", "text": "Слънце и яка жега прогнозират синоптиците за днес. Само в планинските райони в западната част от страната ще превали след обяд. Максималните температури ще са между 30 и 35 градуса.  В планините ще духа слаб до умерен вятър от изток-югоизток. Пролетни температури ще показват термометрите и по най-високите върхове - около 17 градуса на 2000 метра. По Черноморието ще бъде предимно слънчево. Ще духа слаб до умерен вятър от юг-югоизток. Максималните температури по крайбрежието ще са от 23 до 26 градуса. Температурата на морската вода е 23-25 градуса, вълнението на морето ще е около 2 бала.", "date": "2018.06.12", "title": "Слънце и яка жега, дъжд само в планините"}
{"url": "https://www.novinite.bg/articles/160830/Postradaliyat-pri-padaneto-na-helikopter-e-vav-VMA", "text": "Бордният техник на катастрофиралия вертолет Ми-17 е транспортиран във ВМА, потвърдиха от болницата.Състоянието му е стабилно. Пациентът е контактен и адекватен.Продължават вторичните прегледи и изследвания.", "date": "2018.06.12", "title": "Пострадалият при падането на хеликоптер е във ВМА"}
{"url": "https://www.novinite.bg/articles/160831/Prokuraturata-Alo-izmamnici-sa-nakarali-jena-da-zanese-parite-v-Rumaniya", "text": "„Имаме случай на „ало” измамници, които са успели да мотивират жертвата си да занесе парите в Румъния”. Това заяви пред NOVA Румяна Арнаудова, говорител на главния прокурор.Тя обясни, че „ало” измамите остават много актуални. Няма обаче случай със завлечен с 600 000 евро.„Няма случаи с „ало” измама на стойност 600 000 лева или евро. Има „ало” измама, но не за тези пари”, заяви Арнаудова.По думите й и в двата случая, станали известни последните дни, схемата е една и съща.„Двете измамени лица са били уверявани от „ало” измамниците, че са представители на полицията и търсят съдействие, включително и финансово, за залавяне на „ало” измамници”, обясни Арнаудова.", "date": "2018.06.12", "title": "Прокуратурата: „Ало” измамници са накарали жена да занесе парите в Румъния"}
{"url": "https://www.novinite.bg/articles/160828/Ikonomicheskiyat-savetnik-na-Beliya-dom-v-bolnica-s-infarkt", "text": "Икономическият съветник на Белия дом Лари Кудлоу, защитник на твърдата позиция на президента Доналд Тръмп за световната търговия, е в болница във Вашингтон, след като е получи сърдечен удар, съобщи Ройтерс. За сърдечната атака на Кудлоу информира Тръмп, преди да се срещне със севернокорейския лидер Ким Чен-ун в Сингапур.Лари Кудлоу, който работи толкова упорито за търговията и икономиката, току-що е претърпял сърдечен удар. Сега е в Медицински център \"Уолтър Рийд\", съобщи Тръмп.По-късно говорителката на Белия дом Сара Сандърс даде изявление, че според лекарите на Кудлоу той е получил много лек инфаркт.Лари в момента е в добро състояние и лекарите му очакват той да се възстанови напълно в скоро време, каза Сандърс. Дългогодишен телевизионен коментатор, 70-годишният Кудлоу, беше нает от Тръмп през март като директор на Националния икономически съвет.", "date": "2018.06.12", "title": "Икономическият съветник на Белия дом в болница с инфаркт"}
{"url": "https://www.novinite.bg/articles/160847/Zaginalite-piloti-ostavyat-chetiri-deca-siraci", "text": "Загиналите двама пилоти при инцидента с военния вертолет Ми-17 в понеделник са награждавани многократно. Капитан Пламен Пантелеев и капитан Стоян Неделчев са семейни и имат по две деца.От Министерството на отбраната съобщиха, че бордният техник офицерски кандидат Алексей Каменов, който бе ранен, е транспортиран до Военномедицинска академия – София. Състоянието му е стабилно, той е в съзнание и контактен.Капитан Пламен Пантелеев е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ „Георги Бенковски“ - Долна Митрополия през 1994 г. със специалност „летец-пилот“ за Военновъздушните сили (ВВС) на вертолет.Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Женен с две деца.Капитан Стоян Неделчев е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ „Георги Бенковски“ – Долна Митрополия през 1997 г. със специалност „летец – пилот“ на вертолет.Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. Женен с две деца.Инцидентът вече се разследва от Пловдивската военно-окръжна прокуратура, която образувала досъдебно производство при условията на неотложност. На местопроизшествието е направен оглед от трима прокурори, които са започнали разследване, бил е извършен първоначалния оглед и свързаните с него действия.Днес престоят още огледи от разследващи и експерти, разпити на свидетели и събиране на писмени доказателства.До момента е установено, че около 20.30 часа на 11 юни, при извършване на планов тренировъчен полет, военен хеликоптер Ми-17 е аварирал и е паднал от 20 метра в района на авиобаза Крумово.Причината за инцидента не е установена до момента, като най- вероятна такава за авиозлополуката е от техническо естество. Няма данни за човешка грешка. Разследването се провежда интензивно, след събиране на необходимия обем доказателствен материал, ще бъдат назначени съответните технически експертизи.", "date": "2018.06.12", "title": "Загиналите пилоти оставят четири деца сираци"}
{"url": "https://www.novinite.bg/articles/160845/7-dushi-byaha-raneni-pri-vlakov-incident-kraj-Parij", "text": "Седем души са леко ранени, след като три вагона на влак се преобърнаха на релсите заради свлачище в района на Париж. Това съобщи министърът на транспорта Елизабет Борн, цитирана от Франс прес.Свлачището се е образувало на железопътната линия между Сен Реми ле Шеврьоз и Орсе, на трийсетина километра южно от Париж, уточни тя за радио \"Франс енфо\".\"За щастие има само седем леко ранени, за които са положени грижи\", каза министърката.Причина за свлачището са били лоши метеорологични условия.", "date": "2018.06.12", "title": "7 души бяха ранени при влаков инцидент край Париж"}
{"url": "https://www.novinite.bg/articles/160857/Avtobusni-prevozvachi-zaplashvat-s-blokadi-zaradi-zakonoproekt", "text": "Автобусните превозвачи заплашват да блокират страната заради „лобистки” според тях законопроект, съобщи Би Ти Ви. Ако текстовете не бъдат оттеглени, на 14 юни те ще спрат автобусите в цялата страна за час и половина.Според превозвачите проектът за създаване на Автомобилна камара застрашава конкуренцията в бранша и иззема незаконосоъбразно функции на държавата.Те смятат, че по този начин ще се обслужват конкретни интереси на 2-3 фирми и че ще доведат до допълнителни разходи, които ще оскъпят услугата за крайния клиент.Ако исканията им не бъдат чути и проектът не бъде оттеглен, на 14 юни от 14 до 15:30 ч. спират превозите, а от 25 юни заплашват с ефективни стачни действия с повече от 200 автобуса в центъра на София.", "date": "2018.06.12", "title": "Автобусни превозвачи заплашват с блокади заради законопроект"}
{"url": "https://www.novinite.bg/articles/160863/Lyubopitni-fakti-za-omarite", "text": "Всички обичат омари. Малко масло, синьо море, прохладна нощ и светещи фенери! Омарът е чудесна лятна, вкусна и здрависловна храна, подходяща за всеки повод. Foodpanda, подбра няколко любопитни факта за него, които вероятно не знаете. Някога омарите са били храна за бедния човек, а цената им е била доста ниска, всравнение с тази на пиле. Омарите не са червени. Те стават червени, когато се сготвят, но в природата темогат да бъдат зелени или жълти, или дори яркосини. Могат да плуват напред и назад. Когато са разтревожени, те се отдръпватнастрани, като бързо се свиват и размахват опашките си. Когато храната е оскъдна, омарите могат да се превърнат в канибали и да сехранят с по-малки омари. Най-вкусната част от омара е опашката. Омарите живеят в мрак и кал на дъното на океана. Смята се, че омарите могат да живеят до 100 години. Може да изпечете омар на силно нагорещени скали Месото от омар е чудесен източник на протеини, осигурявайки 28 грама протеинна 100 гр. месо. Омарите са чудесен източник на здравословни омега-3 мастни киселини. Омарите първоначално били събрани на ръка. Едва към средата на 19-и векзапочват да се събират с капани. Омарите имат лошо зрение, но имат силно развити сетива за мирис и вкус. Омарите имат зъби в стомаха си. Половин килограм омар трябва да се готви за около 15 минути.", "date": "2018.06.12", "title": "Любопитни факти за омарите"}
{"url": "https://www.novinite.bg/articles/160858/Enrike-Iglesias-se-zavrashta-u-nas-s-koncert-prez-noemvri", "text": "нрике Иглесиас се завръща за голям концерт на 6 ноември в зала „Арена Армеец”. Той идва отново у нас по повод 13-ия рожден ден на радио „Енерджи”.От последното си гостуване у нас Енрике издаде четири хита – „Duele El Corazon”, „Subeme La Radio”, „El Baño” и „Move To Miami”.През ноември певецът ще гостува в София с новото си шоу „All The Hits Live”. Ще има по-богата сценография, включваща 500 квадратни метра LED стена, два пъти по-мащабни светлинни и пироефекти и два пъти по-мощен звук.От началото на 2018 г. певецът изнесе серия от концерти в цяла Западна Европа – Прага, Будапеща и Любляна, Осло, Атина, Мюнхен, Копенхаген и Лисабон. Преди седмица Иглесиас изнесе концерт и в Тел Авив.Билети за шоуто „All The Hits Live” в София влизат в продажба от сряда, 13 юни. Те ще са на цени от 69 до 109 лв. Ще бъдат пуснати и ВИП билети на цена от 159 лв. Първите 1000 билета са на промоционални цени с 10 лв. отстъпка. ", "date": "2018.06.12", "title": "Енрике Иглесиас се завръща у нас с концерт през ноември"}
{"url": "https://www.novinite.bg/articles/160866/Rezultatite-maturite-sa-po-visoki-ot-minalogodishnite", "text": "Резултатите от майската сесия на държавните зрелостни изпити са по- високи от миналогодишните. Учениците са се справили по-добре в девет от четиринадесетте предмета, по които се полагат двете матури. Повече са отличните оценки, а слабите намаляват. Резултатите по математика са най- високи от всички досегашни изпитни сесии, обяви заместник-министърът на образованието и науката Таня Михайлова на пресконференция днес. По думите й има трайна тенденция за повишаване на постиженията на зрелостниците и на мотивацията им. На първата матура по български език и литература се явиха 51 088 дванадесетокласници, а на втората – 41 670. Над 10 000 ученици от професионалните гимназии предпочетоха в дипломите им за средно образование да се запише средноаритметична оценка от държавните изпити по професия вместо резултата от втората матура. 215 зрелостници са постигнали максималните 100 точки на един от двата изпита. През миналата година са успели да го постигнат едва 18 души. Четири пъти намаляват абитуриентите, които не са получили нито една точка - от петнадесет на четирима. С по две пълни шестици са 59 зрелостници, а с по две отлични оценки – 5178. Това е с близо 600 човека повече от 2017 г. Близо 6500 са отличните оценки на матурата по БЕЛ. Слаба оценка са изкарали 3025, което е с 862 по-малко от предишния випуск. Средният успех по предмета е добър (4,24), а на втората матура – много добър (4,50). По български език и литература зрелостниците са изкарали повече точки – 53,94 спрямо 52,57 през 2017 г. Анализът сочи, че зрелостниците се справят добре при правописа на съгласни звукове и пунктуацията в сложните изречения. В същото време допълнителна работа е необходима за слято, полуслято и разделно писане на думите и пунктуацията в простото изречение. Повече ученици са работили по 41 задача за създаване на интерпретативен текст по стихотворението на Никола Вапцаров „Вяра“. Близо 50% от зрелостниците са предпочели да пишат есе, а интерпретативно съчинение – 32,7%. Малко над 3% от явилите се на матурата са решили да препишат стихотворението и са получили нула точки на задачата. Имало е и случаи на ученици, които са преразказвали произведението. Най-голям интерес към втората задължителна матура има към английски език и биология. Явили са се съответно 13 522 и 12 374 души. Близо 6000 са положили изпит по география. Повишение на резултатите има по английски език, география, история, математика, немски и руски език, физика и философия. Отличните оценки са 13 380, което е с над 200 повече от миналата година. Двойките също намаляват от 3190 на 2228. „Тази положителна тенденция е плод на усилията и целенасочената работа на учителите. Трябва да насочим вниманието си и към останалите предмети, за да подобрим представянето на учениците“, подчерта заместник- министър Таня Михайлова. Най-добре по региони на първата матура са се справили зрелостниците в София-град, Смолян и Пловдив, а на втората – в София-град, Бургас и Пловдив. Най-слаби са резултатите по БЕЛ в Кърджали, Силистра и Ямбол, а по предметите по избор – в Разград, Кюстендил и Перник. Най- добри резултати по български език са показали учениците на 91 Немска гимназия и 164 Испанска гимназия в София и Езиковата гимназия „Пловдив“, а на втората матура – на Американския колеж, Частна езикова гимназия „Проф. Иван Апостолов“ и Първа английска гимназия в София.", "date": "2018.06.12", "title": "Резултатите матурите са по- високи от миналогодишните"}
{"url": "https://www.novinite.bg/articles/160837/Signal-za-bomba-oprazni-Sofijskiya-rajonen-sad", "text": "Сигнал за бомба опразни сградата на Софийския районен съд – Наказателно отделение на „Петте кьошета” в София, предаде БГНЕС.Сигналът за поставено взривно устройство в съда е подаден в 8.45 ч.. Обадил се е анонимен мъжки глас, който е съобщил за поставена бомба в сградата на съда.Гражданите са евакуирани, полицията извършва проверка и в Гражданското и в Наказателното отделение на Софийския районен съд", "date": "2018.06.12", "title": "Сигнал за бомба опразни Софийския районен съд"}
{"url": "https://www.novinite.bg/articles/160867/Angelkova-Promenite-v-Zakona-za-turizma-davat-vazmojnost-za-obedinenie-na-sektora-i-opredelyane-na-statuta-na-nacionalnite-kurorti", "text": "Промените в Закона за туризма дават възможност за обединение на сектора. Министерството подкрепя идеята да има национално представителни организации, за това е и предвидена подобна възможност в измененията на нормативната база. Това каза министърът на туризма Николина Ангелкова на откриването на 5-ата годишна среща на Националния борд по туризъм. Министърът коментира, че е важно за работата на ведомството да има ясен и предвидим партньор и съвместно с него да се полагат усилия за устойчивото развитие на сектора. С промените на закона предлагаме да има по една национална организация за хотелите, за туроператорите и екскурзоводите, обясни министър Ангелкова. Те ще обединяват интересите на бранша и ще се утвърждават с решение на Министерския съвет. Ако успеем да постигнем това, ще е голям успех, защото сега има повече от 300 организации, коментира министърът. И допълни, че министерството е отворено за предложения, подкрепени от всички, защото то е балансьор. В събитието участваха Петър Кънев, председател на парламентарната Комисия по икономическа политика и туризъм, Красимир Гергов, председател на УС на Националния борд по туризъм (НБТ), Мартин Захариев, зам.-председател на НБТ, доц. д-р Румен Драганов, председател на Контролния съвет на НБТ, и десетки представители на бранша. Определяне на статута на националните курорти също е заложено в промените на Закона за туризма, като се предвижда и разработване на съответната поднормативна база, обясни министър Ангелкова. Тя коментира, че регионалното планиране е от ключово значение, за да се отговори максимално на нуждите на туристите и бизнеса. Министърът посочи още, че се предвижда да се обособят отделни зони, където има такива нужди и възможности, например парти зона и зона за семейна почивка. Така ще има предвидимост и когато туристите избират място за почивка, ще знаят какво да очакват, обясни министърът. Освен това се предвиждат правила за ясно определени ски зони и писти. Има точни регламенти и критерии, според които да се дефинират като такива, заяви министър Ангелкова. Тя уточни, че не бива да се очаква това да рефлектира върху други закони, които не са в компетенциите на Министерството на туризма. Важен елемент от законодателните промени е регламентирането на задълженията на общините по отношение на отчетността и техните отговорности в туризма, съобщи още министърът. Тя обясни, че кметовете трябва да имат ясно планиране за развитието на сектора и предвидени конкретни дейности. Трябва да има ясна отчетност на приходите от туристически данък и концесиите и за какво се изразходват тези постъпления. Измененията предвиждат въвеждането на изискване за задължително създаване на консултативни съвети към общините. С измененията на Закона за туризма се предвижда създаване на звеното на контрол към министерството, информира министърът. Тя уточни, че то има правомощия в последващия контрол за спазването на закона, като ще извършва регулярни и инцидентни проверки, ще прилага принудителни административни мерки и ще съставя актове за нарушения. Министърът заяви категорично, че няма да се нарушава работата на Комисията за защита на потребителите (КЗП) по отношение на функциите й за защита на правата на потребителите, и благодари за сътрудничеството на председателят на КЗП Димитър Маргаритов. Промените предвиждат още въвеждането на „Доброволен етикет за качество“, който може да се придобива от категоризираните места за настаняване, за хранене, туроператорите и туристическите агенти. Валидността му ще е 3 години, като ежегодно ще се прави проверка на придобилите този етикет и при нарушения сертификатът ще може да се обезсилва. Проектът на Закон за изменение и допълнение на Закона за туризма беше публикуван за обществено обсъждане през месец май и то ще продължи до 9 юли. Той може да бъде намерен на сайта на министерството и за нас е важно браншът да изпраща своите мнения и коментари, заяви министър Ангелкова. И допълни, че всички постъпили становища ще бъдат разгледани и взети под внимание. През месец май бяха приети първите промени в Закона за туризма. Тяхната цел беше транспониране на европейската директива за пакетните пътувания и намаляване на административната тежест. С приетите изменения отпадната 19 вида документи, които досега трябваше да се предоставят на хартиен носител, с което значително се облекчава работата на бранша. В момента се подготвят и изменения в наредбата за категоризация и прекатегоризация, с което се привежда в съответствие и поднормативната уредба, посочи министър Ангелкова. Тя каза, че с тях ще отпаднат паразитни изисквания, но ще се гарантира запазването на високото качество на услугите в сектора. Предвижда се промените в наредбата да са готови до края на годината. Стартирали сме разработването на платформа за онлайн подаване на документи за категоризация и прекатегоризация, информира министърът. И коментира, че това допълнително ще улесни работата на бизнеса. Министерството продължава работа по въвеждането на Единната система за туристическа информация (ЕСТИ). Процедурата за избор на изпълнител е на финалната права и скоро се очаква да има избран изпълнител за изработването й, каза министърът. Нашите очаквания са, че през следващия летен сезон ще има готова демо версия на ЕСТИ и ще има възможност пилотното въвеждане на системата, съобщи още министърът. Основен приоритет на правителството е образованието и реформата в тази система, за Министерството на туризма то също е от изключително значение и оказва влияние на развитието на сектора, съобщи министър Ангелкова. И уточни, че именно заради това беше създаден Междуведомственият съвет за кадрите в туризма, на който да се дискутират проблемите и да се търси балансираната форма за решение на проблема с липсата на кадри в сектора. Министърът обяви, че предстои и първо заседание на Съвет по комуникациите. Много е важно как се представят новините в сектора и целта на съвета е там да се обсъжда представянето на България. Важно е новините да са обективни, но и да изграждат привлекателен образ на страната, така че да се привличат повече туристи, коментира министър Ангелкова. Мога да ви уверя, че на всички мои срещи, проведени на Г20, Петербургския икономически форум и срещата на министрите с ресор туризъм на ЕС беше потвърдено мнението, че България става все по-привлекателна както за инвестиции, така и за посещения, пътувания и почивки, каза министърът. Доказателство за добрата инвестиционна среда са вложенията на световни хотелски вериги като Мариот и Хаят, както и инвестициите на Туи и Томас Кук по Черноморието. Водим разговори с „Four Seasons“ и други световни вериги, посочи още тя. И изрази увереността си, че с общи усилия ще успеем, само в партньорство може да превърнем България в спокойно и предпочитано място за туризъм, заяви още министър Ангелкова. В отговор на журналистически въпрос министърът информира, че това лято по родното Черноморие ще почиват между 1,6 млн. и 1,9 млн. българи. През сезон 2017 г. около 1,6 млн. българи са пътували към родното крайбрежие. Относно руските туристи тя информира, че има спад около 5 % в записванията до момента, но това не е крайна цифра, защото ситуацията е изключително динамична. Това, което имаме като уверение от моя колега Олег Сафонов, ръководител на Федералната агенция по туризъм на Русия, както и по време на разговорите на премиера Борисов с президента Путин, е, че България продължава да бъде на едно от първите пет места за предпочитана дестинация за руските туристи, заяви още министър Ангелкова.", "date": "2018.06.12", "title": "Ангелкова: Промените в Закона за туризма дават възможност за обединение на сектора и определяне на статута на националните курорти"}
{"url": "https://www.novinite.bg/articles/160860/Balgarski-obshtnosti-ot-Zapadnite-Balkani-se-sabirat-na-mejdunarodna-konferenciya-v-Sofiya", "text": "Международна конференция на тема „Българските общности в Западните Балкани – ключов фактор в процеса на присъединяване на страните към Европейския Съюз“ се провежда днес в „София Хотел Балкан“. В събитието ще участват представители на българските обности в Македония, Алания, Сърбия и КосовоКонференцията ще бъде от крита от вицепрезидента Илияна Йотова. Участие ще вземе зам.премиерът по икономическа и демографска политика Валери Симеонов.", "date": "2018.06.12", "title": "Български общности от Западните Балкани се събират на международна конференция в София"}
{"url": "https://www.novinite.bg/articles/160854/Valeri-Simeonov-opredeli-ostavkata-na-Biser-Petkov-kato-nenavremenna-i-nenujna", "text": "\r\nВицепремиерът Валери Симеонов смята, че оставката на социалния министър Бисер Петков е ненавременна и ненужна. Съжалявам за оставката му, работихме чудесно, един от най-добрите професионалисти е, мисля, че оставката му е ненавременна и ненужна, коментира пред журналисти Валери Симеонов.\r\nСимеонов обясни, че се е чул с Бисер Петков по телефона снощи и е изразил съжалението си. На въпрос дали трябва да е непартиен наследникът на Петков вицепремиерът коментира, че дали е партиен или непартиен кандидатът, няма никакво значение, важно е да си върши работата. Той уточни, че с него не са обсъждани имена за нов министър на труда и социалната политика. Според него е редно да бъдат съгласувани и с \"Обединени патриоти\".\r\nСпоред Симеонов не само майките, а и други социални групи са в тежко положение и всички искат повишаване на сумите, но всичко е въпрос на възможности на държавата.\r\nВицепремиерът участва днес в международната конференция в София на тема \"Българските общности в Западните Балкани - ключов фактор в процеса на присъединяване на страните към ЕС\".\r\n  ", "date": "2018.06.12", "title": "Валери Симеонов определи оставката на Бисер Петков като ненавременна и ненужна"}
{"url": "https://www.novinite.bg/articles/160850/Premierat-Bojko-Borisov-pristigna-na-rabotno-poseshtenie-v-Izmir", "text": "\r\nБългарският министър-председател Бойко Борисов пристигна на работно посещение в Измир по покана на турския си колега Бинали Йълдъръм. Срещата е в отговор на поканата на министър-председателя на Турция, Борисов да бъде гост на церемонията за откриването на трансанадолския газопровод ТАНАП, съобщават от правителствената пресслужба.\r\n\r\n\r\n\r\n\r\n  ", "date": "2018.06.12", "title": "Премиерът Бойко Борисов пристигна на работно посещение в Измир"}
{"url": "https://www.novinite.bg/articles/160852/Otchitat-spad-ot-5-na-ruskite-zapisvaniya-za-pochivka-v-Balgariya", "text": "Към момента има спад от 5% на руските записвания за почивка в България спрямо същия период на минала година. Това съобщи министърът на туризма Николина Ангелкова пред журналисти преди началото на петата годишна среща на Националния борд по туризъм. \"Това не е крайна цифра и мисля, че общо за целия сезон ще имаме спад не повече от 3-4%, максимум от 5%\", коментира тя. Ангелкова допълни, че ситуацията е динамична и посочи, че има уверения от руска страна, бе България продължава да е на едно първите пет места като предпочитана дестинация за руските туристи.Голямо влияние върху избора на страна за почивка за руските туристи оказва предлаганата цена и в това отношение Турция изключително много ни конкурира, отбеляза министърът.Ангелкова посочи още, че и това лято ще има наети сезонни работници - основно от Украйна, Молдова, Беларус. Има и от Азия, но значително по-малко, каза министърът. Миналата година сезонните работници са били 3200, а тази година се очаква те да са между 5000-5400 души, допълни тя и уточни, че разчетите са на база на заявките на работодателите. ", "date": "2018.06.12", "title": "Отчитат спад от 5% на руските записвания за почивка в България"}
{"url": "https://www.novinite.bg/articles/160862/Bojko-Borisov-Desetiletiya-samo-se-govoreshe-za-dostavka-na-azerski-gaz-v-Balgariya-a-nie-go-napravihme-vazmojno", "text": "В рамките на десетилетия много политици у нас само говореха за доставка на азерски газ в България, но без да казват как това ще се случи. Ние го направихме възможно чрез изграждането на интерконекторните връзки. Това заяви българският министър-председател Бойко Борисов по време на съвместно изявление с турския си колега Бинали Йълдъръм. Това се случи в Измир, където Борисов пристигна начело на делегация, включваща вицепремиера Томислав Дончев и министъра на икономиката Емил Караниколов. Икономическият министър ще остане в Турция, за да бъде гост на церемонията за откриването на трансанадолския газопровод ТАНАП. Премиерът Борисов бе категоричен, че с турския си колега Бинали Йълдъръм имат договорка газът от Азербайджан да минава през България, но тепърва предстои да се изясни как той ще се транспортира до Европа. „Това е нашето домашно. Ние сме член на Европейския съюз и като такива задължително ще се съобразим с Третия либерализационен пакет. Предстои съвместна работа с ЕК, за да открием допустимата формула за доставка на азерски газ в Европа“, посочи Борисов. Министър-председателят на България съобщи, че продължава активната работа по изграждането на трансевропейските коридори 4, 8 и 10. Той подчерта, че България може да се похвали с нулев миграционен натиск по границата с Турция. Турският премиер Бинали Йълдъръм заяви, че проектът ТАНАП ще допринесе за регионалното развитие и ще гарантира енергийната сигурност на Европа чрез диверсификация на доставчиците на газ. Министър-председателят на Турция изтъкна, че стокообменът и търговията между Турция и България са увеличили обема си до над 7 млрд. лв., като очакванията са в бъдеще те да достигнат до 10 млрд. лв. „За нас България е стратегически партньор. Декларираното желание от двете страни за провеждането на активен политически диалог е изключително важно за развитието на двустранните отношения между България и Турция“, каза Бинали Йълдъръм.", "date": "2018.06.12", "title": "Бойко Борисов: Десетилетия само се говореше за доставка на азерски  газ в България, а ние го направихме възможно"}
{"url": "https://www.novinite.bg/articles/160864/Eva-Majdel-Poveche-mejdusektorni-platformi-v-Evropa-kato-Obrazovanie-Balgariya-2030", "text": "„За да модернизираме образованието в Европа, има нужда от междусекторни платформи във всяка държава по подобие на Образование България 2030. Уникалната мрежата от над 40 организации и експерти обединява граждански, бизнес и публичен сектор. Всички работим активно за постигането на конкретни измерими цели чрез мониторинг на напредъка по индикатори, информиране на обществеността за предизвикателства и възможни решения и превръщането им в образователни политики чрез застъпничество. Подобни обединения са жизненоважни за модернизиране на образованието на национално ниво чрез конструктивен диалог между всички заинтересованите страни.“ Това заяви българският евродепутат от ГЕРБ/ЕНП Ева Майдел в понеделник, 11 юни 2018 г. по време на дебат в Европейския парламент относно доклада за модернизирането на образованието в ЕС. „Образователните реформи, които трябва да отговорят не само на настоящето, но и на бъдещето, изискват политическа воля и силна обществена подкрепа – от съвместното им изготвяне до ефективното им прилагане с участието на всички заинтересовани страни. Изграждането на подобни национални междусекторни алианси в подкрепа на образованието може да е катализатор за бърза и решителна промяна на образователните системи в Европа.“ Това допълни Ева Майдел, която е съинициатор на сдружението Образование България 2030. Докладът на Европарламента беше гласуван във вторник, 12 юни 2018 г. Той призовава държавите членки да подкрепят създаването на Европейско образователно пространство. Освен това се насърчават иновационни методи на учене, преподаване и оценка, и въвеждането на подходяща образователна инфраструктура, която да позволява работа в група и стимулира творческото мислене и решаването на проблеми. Докладът се обявява за образование, насочено към развитието на логическото мислене, разсъдителността и научното любопитство на учениците.", "date": "2018.06.12", "title": "Ева Майдел: Повече междусекторни платформи в Европа като Образование България 2030"}
{"url": "https://www.novinite.bg/articles/160873/Ministar-predsedatelyat-Bojko-Borisov-v-Izrael", "text": "Министър-председателят Бойко Борисов пристигна в гр. Тел Авив. Премиерът бе посрещнат от Н. Пр. г-жа Ирит Лилиан, извънреден и пълномощен посланик на Държавата Израел в Република България. В Ерусалим премиерът Борисов ще проведе среща с председателя на Американския еврейски комитет (АЕК) Дейвид Харис. По-късно Бойко Борисов ще участва в пленарната сесия на Глобалната конференция на Американския еврейски конгрес. В делегацията водена от премиерът Бойко Борисов са включени вицепремиерът Томислав Дончев, министърът на образованието и науката Красимир Вълчев, заместник-министърът на външните работи и национален координатор по антисемитизма Георг Георгиев и кметът на София Йорданка Фандъкова. Утре са предвидени срещищи на премиера Бойко Борисов с израелския министър-председател Бенямин Нетаняху, с президента Реувен Ривлин и с лидера на опозицията Исаак Херцог. Премиерът Борисов ще разговаря с президента на Световния еврейски конгрес Роналд Лаудер. Българската делегация начело с Бойко Борисов ще бъде приета и от Патриарха на Ерусалим Теофилос Трети.Те ще имат среща и с българската общност в Тел Авив, за която концерт ще изнесе ансамбълът на Николина Чакърдъкова. В Рамалла делегацията, водена от министър-председателя Бойко Борисов, ще разговаря с премиера на Палестина Рами Хамдалла за възможностите за разширяване на двустранното сътрудничество и за Близкоизточния мирен процес.", "date": "2018.06.12", "title": "Министър-председателят Бойко Борисов в Израел"}
{"url": "https://www.novinite.bg/articles/160849/Rezultatite-na-maturata-po-matematika-sa-naj-visokite-ot-2008-g-nasam", "text": "Най-високи резултати на матурата по математика от началото на провеждането на държавните зрелостни изпити от 2008 година, отчетоха от просветното министерство, предава БНР.Нараства процентът на отличните оценки от матурата по физика, английски и немски език. Увеличава се процентът на зрелостниците, които създават текст на държавния зрелостен изпит по български език и литература, като средната оценка от този изпит е добър – 4.24 и е по-висока в сравнение с миналогодишната.Добре са сработили мерките за сигурност, като има само 16 анулирани работи.", "date": "2018.06.12", "title": "Резултатите на матурата по математика са най-високите от 2008 г. насам"}
{"url": "https://www.novinite.bg/articles/160823/Na-8-mesta-v-Sofiya-nyama-da-ima-voda", "text": "\"Софийска вода\" временно ще прекъсне водоснабдяването в части от столицата днес, съобщиха от дружеството. Подмяна на сградно водопроводно отклонение на ул. „Солунска“ в община Триадица налага спиране на водоподаването от 09:00 до 18:00 часа на ул. „Солунска“ от ул. „Княз Борис I“ до бул. „Витоша“.Ремонтни работи на ул. „Промишлена“ в „Овча купел“ налагат спиране на водоподаването от 09:00 до 17:00 часа на бл. 38, вх. А и Б и бл. 27А. Заради подмяна на сградно водопроводно отклонение на ул. „Брезина“ в кв. „Орландовци“ се налага спиране на водоподаването от 09:00 до 16:00 часа на ул. „Березина“ от ул. „Калач“ до ул. „Арда“. Във връзка с подмяна на сградно водопроводно отклонение в кв. „Димитър Миленков“ се налага спиране на водоподаването от 9:00 до 16:00 часа на кв. „Димитър Миленков“ от № 200 до № 300. Прекъсване на сградно водопроводно отклонение на ул. „Народно хоро“ в кв. „Овча купел“ налага спиране на водоподаването от 9:30 до 17:30 часа на ул. „Народно хоро“ между ул. „Рождество“ и ул. „Иван Радоев“. Поради подмяна на сградно водопроводно отклонение на ул. „Бесарабия“ в кв. „Васил Левски“ се налага спиране на водоподаването от 9:30 до 16:30 часа на ул. \"Летоструй\" от ул. \"Витиня\" до ул.\"Бесарабия\". Диагностика на уличен водопровод отклонение на ул. „Коце Петров Бургов“ в кв. „Кумарица“ налага спиране на водоподаването от 9:30 до 15:30 часа на ул. „Коце Петров Бургов“, ул. „Свещеник Юрдан Ангелов“, ул. „Леярска“ от ул. „Коце Петров Бургов“ до ул. „Незабравка“. Без вода във връзка с подмяна на спирателни кранове на ул. „Д-р Иван Стаменов“ и ул. „Генерал Йосиф В. Гурко“ в кв. „Бусманци“ ще бъдат от 10:00 до 22:00 часа на ул. „Генерал Йосиф В. Гурко“, ул. „Просвета“, ул. „Беговица“, ул. „Татарски път“. Реконструкция на уличен водопровод на ул. „Хотнишки водопад“ във в.з. Малинова долина налага спиране на водоподаването от 10:00 до 21:00 часа на ул. „Хотнишки водопад“.Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.06.12", "title": "На 8 места в София няма да има вода"}
{"url": "https://www.novinite.bg/articles/160856/Balgaro-turskata-gazova-vrazka-moje-da-bade-otkrita-v-kraya-na-mesec-yuni", "text": "ългаро-турската газова връзка може да бъде открита в края на месец юни. Това стана ясно по време на разговор на българския министър-председател Бойко Борисов с турския му колега Бинали Йълдъръм, съобщават от прессужбата ма Министерския съвет. Срещата се проведе в Измир в отговор на поканата на министър-председателя на Турция, Борисов да бъде гост на церемонията за откриването на трансанадолския газопровод ТАНАП.След разширяването на газопровода за Турция в участъка между компресорна станция \"Лозенец\" и очистно съоръжение \"Недялско\" ще бъдат увеличени възможностите за транзитиране на природен газ през връзката от 14 млрд. куб.м до 15,7 млрд. куб.м годишно. Освен това ще може да се транзитира природен газ и в реверсивна посока - от Турция към България. Отношенията между България и Турция са специални и ние сме пример за добри съседи, които си помагат и се уважават, каза българският министър-председател.Двамата премиери отбелязаха със задоволство ръста в икономическите отношения между България и Турция. Традиционно добре се развиват и връзките в туризма.Бинали Йълдъръм подчерта, че \"дори и от различни религии, трябва да живеем в мир заради народите си\". \"Заради това аз на всички срещи по Западните Балкани повтарям думата \"мир\", подчерта в отговор Бойко Борисов. Като пример за тези отношения двамата посочиха реставрацията  на църквата \"Св. Стефан\" в Истанбул. В българската делегация, водена от премиера Бойко Борисов, са включени вицепремиерът Томислав Дончев и министърът на икономиката Емил Караниколов, който ще остане на откриването трансанадолския газопровод ТАНАП. ", "date": "2018.06.12", "title": "Българо-турската газова връзка може да бъде открита в края на месец юни"}
{"url": "https://www.novinite.bg/articles/160865/Borisov-Biser-Petkov-ostava-socialen-ministar", "text": "Бисер Петков остава министър на труда и социалната политика. Това заяви премиерът Бойко Борисов в Измир, където е гост на церемонията за откриването на Трансанадолския газопровод. Щом родителите на децата с увреждания се разбират с него и му имат доверие, разчитам да продължат работата си и да разрешат проблема, каза още премиерът.\"Тази сутрин реших Бисер Петков да остане социален министър\", каза Борисов.Вчера водихме едно дълго съвещание със социалния министър, финансовия, здравния, на което зададох въпроса защо има недоволство и палаткови лагери. Социалният министър ми заяви, че не може да се оправи с тях, защото исканията им са такива, че са необходими повече от 300 млн. на година, коментира още премиерът.Той припомни, че омбудсманът Мая Манолова го е уверила, че проектозаконът за личната помощ не изисква повече пари.\"Затова казах сутринта на Бисер Петков да отиде на работа, да си продължи дейността\", заяви Борисов.Вчера стана ясно, че Бисер Петков е подал оставка по своя инициатива, след като информирал премиера в разговор, че не може да се справи с недоволството на протестиращите майки на деца с увреждания. Борисов обаче гледал телевизия тази сутрин и установил, че протестиращите майки са недоволни от оставката, защото са постигнали разбирателство с Петков и техни представители участват в работната група, която изготвя проектозакона за личната помощ.„Да, оставям го да работи. Щом казват, че това е министърът, който им харесва”, каза още Борисов и добави, че днес е възложил Бисер Петков да събере всички и да стане ясно дали действително става въпрос за повече пари.", "date": "2018.06.12", "title": "Борисов: Бисер Петков остава социален министър"}
{"url": "https://www.novinite.bg/articles/160822/Ot-dnes-18-godishnite-mogat-da-obikolyat-Evropa-s-bezplatni-bileti-za-vlak", "text": "18-годишните младежи от днес могат да кандидатстват за билети за безплатно пътуване с влак, за да разгледат Европа.Средствата за билетите се отпускат по програмата DiscoverEU.Срокът за кандидатстване е от 13 ч на 12 юни до 13 ч на 26 юни.Кандидатите трябва да са на възраст 18 години към 1 юли 2018 г., да са граждани на ЕС и да са готови да пътуват през това лято - в периода от юли 2018 г. до края на октомври 2018 г. Младите хора ще могат да пътуват поотделно или в група от максимум пет души. Като общо правило те ще пътуват с влак, като за места без достъп до железница ще се допуска пътуване с автобус, ферибот и в редки случаи самолет.По програмата са отпуснати 12 млн. евро. Очаква се чрез DiscoverEU поне 20 000 млади европейци да могат да опознаят неоткривани досега кътчета от Стария континент. На всяка държава — членка на ЕС, бяха разпределени определен брой билети за пътуване, въз основа на дела от населението на страната в сравнение с общото население на Европейския съюз. Първият кръг от процеса на кандидатстване ще даде възможност на поне 15 000 получатели да открият красотите на Европа. Втори кръг на кандидатстване с поне 5000 билета ще се проведе през есента на 2018 г.Как се кандидатстваЖелаещите ще трябва да предоставят своите лични данни, както и информация за планираното пътуване. Те ще трябва също да попълнят викторина от 5 въпроса, свързана с Европейската година на културното наследство 2018, с инициативите на ЕС, насочени към младите хора, и с предстоящите избори за Европейски парламент. Накрая, те ще трябва да отговорят надопълнителен въпрос относно това колко млади хора според тях ще кандидатстват за тази инициатива. Отговорите ще дадат възможност на Европейската комисия да направи подбор на кандидатите. След като това бъде направено, участниците трябва да започнат да пътуват между 9 юли и 30 септември 2018 г. Те могат да пътуват до 30 дни и да посетят до 4 чуждестраннидестинации.", "date": "2018.06.12", "title": "От днес 18-годишните могат да обиколят Европа с безплатни билети за влак"}
{"url": "https://www.novinite.bg/articles/160868/BSP-vnasya-vot-na-nedoverie-sreshtu-pravitelstvoto", "text": " Това обясни на брифинг в централата на партията народният представител Драгомир Стойнев, цитиран от БГНЕС.Решението е било взето на съвместно заседание на Изпълнителното бюро и ръководството на партията, а вотът ще бъде внесен самостоятелно от БСП.\", аргументира се Драгомир Стойнев.", "date": "2018.06.12", "title": "БСП внася вот на недоверие срещу правителството"}
{"url": "https://www.novinite.bg/articles/160881/Manolev-Nova-investiciya-razkriva-nad-2-hil-rabotni-mesta-v-Pleven", "text": "Германската компания „Leoni” ще инвестира в региона на Плевен 32 млн. евро в ново производствено предприятие и ще разкрие над 2 000 нови работни места. Ралф Зингман, ръководител на заводите на компанията за Европа връчи днес на заместник-министъра на икономиката Александър Манолев официалното решение на Борда на директорите на концерна за стартиране на проекта в България. Той благодари за персоналната ангажираност на заместник-министъра и институцията с техния проект, и изрази надежда още тази година да започнат поетапното откриване на производствените мощности. На събитието за обявяване старта на проекта присъства и областният управител на Плевен Мирослав Петров, изпълнителният директор на Българска агенция за инвестиции Стамен Янев и др. „В Министерството на икономиката работим от повече от една година по реализирането на този проект и се радвам, че вече официално можем да обявим тази позитивна новина за региона“, каза Александър Манолев. По думите му през този период администрацията е отговорила на нуждите на инвеститора, в това число са направени и законодателни промени, за да може да стартира тяхното производство. „Нещо, което се случи в кратки срокове и за което имахме пълна политическа подкрепа в Народното събрание, за което искам да благодаря на всички парламентарни групи“, подчерта икономическият заместник-министър. Според него именно тези бързи действия са били сред основните причини компанията да избере България. Зам.-министър Манолев отбеляза и че икономическите ни отношения с Германия се развиват все по-добре, а само за седмица две големи новини за германски инвестиции привличат общественото внимание – преди дни бе открито предприятието на „Мултивак“ в Божурище, а днес се анонсира строителството на нова фабрика с германско участие. „През 2017 г. постигнахме и рекорд в историята на търговско-икономическите ни отношения и преминахме цифрата от 7,2 млрд. евро двустранен стокообмен“, допълни Александър Манолев. „Това е най-голяма чуждестранна инвестиция за последните 10 г. в нашия регион“, съобщи областният управител на Плевен Мирослав Петров. Той подчерта, от особена важност повече инвеститори да се насочват към региона на Северна България е категоричния ангажимент на правителството за завършването на АМ „Хемус“. Според него тази инвестиция и очакваното разкриване на толкова нови работни ще даде нов тласък на регионалната икономика. Ралф Зингман обясни, че от “Leoni” предвиждат да инвестират 16 млн. евро в строителство и 16 млн. евро в машини и оборудване. „Избрахме Плевен след детайлно проучване на региона“, каза още той. Предприятието в България се очаква да изпълнява поръчките на германски клиент от автомобилния сектор. Разчетите на компанията са да стартират производство до края на тази година и поетапно да застрояват нови площи и да увеличават капацитета и наетите лица, до достигане на пълен обем през 2020 г. Правен е анализ и на конкурентни локации за този проект, сред които Сърбия, Украйна и Македония, но компанията е предпочела България, стана ясно от неговото изказване. „Leoni” е глобален доставчик на продукти, решения и услуги за управление на енергията и данните в автомобилния сектор и други индустрии. Компанията е най- големият доставчик за автомобилната индустрия в своята област за Европа. Групата на компаниите, регистрирани на немския индекс MDAX, наброява над 87 000 служители в 31 държави и реализира консолидирани продажби от 4,9 млрд. евро през 2017 г. Най-голямата група клиенти на „Leoni” се състои от глобалната индустрия за доставка на автомобили, товарни автомобили и компоненти.", "date": "2018.06.12", "title": "Манолев: Нова инвестиция разкрива над 2 хил. работни места  в Плевен"}
