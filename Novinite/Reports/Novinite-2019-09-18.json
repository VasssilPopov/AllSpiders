{"url": "https://www.novinite.bg/articles/180347/Balkanski-potok-shte-go-bade-podpisahme-sas-Sauditska-Arabiya", "text": "Лелеяната диверсификация, която поколения български политици умишлено или не успяха да постигнат е напът да почне, макар и скромно, да свети на хоризонта. Причината - България и Саудитска Арабия подписаха договор за изграждане на \"Балкански поток\" - тръбопроводът, който ще получава газ от \"Турски поток\". След решение на ВАС изпълнител остава консорциумът, ръководен от саудитската компания \"Аркад Инженеринг\".Стойността на договора е 1.102 млрд. евро. Срокът, за който трябва да бъде изпълнен, е 615 календарни дни от датата на сключването му. Изграждането на линейната инфраструктура ще позволи природен газ да бъде доставен през Сърбия, Унгария до газовия хъб в Австрия.Ще печелим от транзитни такси, газопроводът ще остане български и нашите съседи от Северна Македония, Сърбия, Унгария ще имат алтернативен газ. Оставаме на картата на газоразпределението, иначе просто изчезваме, коментира премиерът Бойко Борисов, който присъства на подписването.Борисов допълни, че иначе газовите потоци заобикалят страната ни \"след спирането заради корупция на \"Южен поток\" по време на предишното правителство\".След завършване на компресорните станции се очаква приходите на \"Булгартрансгаз\" за следващите 20 години да бъдат двойно увеличени.", "date": "2019.09.18", "title": "\"Балкански поток\" ще го бъде, подписахме със Саудитска Арабия"}
{"url": "https://www.novinite.bg/articles/180349/REShENO-Domashen-arest-za-Arabadjieva", "text": "Съдът определи мярка „домашен арест” за Маринела Арабаджиева. Причината за решението е влошеното ѝ здравословно състояние.Заседанието беше закрито за медиите. Още в самото начало адвокатът на Маринела – Ина Лулчева, пожела в залата да останат само нейни близки заради подробности, свързани с нейното здравословно състояние. Съдът прие искането.Маринела и Ветко Арабаджиеви са с обвинения за участие в организирана престъпна група с цел данъчни престъпления и пране  на пари. В продължение на месеци властите ги издирваха, а през март тази година ги задържаха в имение в Испания.", "date": "2019.09.18", "title": "РЕШЕНО: Домашен арест за Арабаджиева"}
{"url": "https://www.novinite.bg/articles/180365/Zaloviha-prestapna-grupa-izprashtala-orajie-i-heroin-v-Angliya", "text": "Разбита е престъпна група изпращала пистолети, автоматични оръжия, бронежилетки и хероин от София до Англия, съобщи зам.-главният прокурор Иван Гешев по време на брифинг в Съдебната палата. По групата от 6 души е работено съвместно с английски антимафиоти. Информацията за групата е добита в СДВР, а оттам предадена на ГДБОП и Специализираната прокуратура.Групата е била задържана на 17 септември с 53 пистолета, сред тях са били \"Зиг Зауер\", \"Валтер\" и \"Марголин\". Всеки бил придружен с кутия от по 50 патрона в нея. Имало и автоматични оръжия, като и бронежилетки.Освен късоцевните нарезни и дългоцевните оръжия, групата била заловена и с над 70 кг хероин, каза директорът на ГДБОП главен комисар Ивайло Спиридонов. Той посочи, че има и голяма сума пари в групата.Единият от задържаните - британски гражданин, бил обявен за издирване с европейска заповед за арест, но въпреки това бил прехванат от службите.\"Да се следи такъв човек е като да се дебне ранено животно\", каза зам.-главният прокурор.Шестима са задържаните - трима в Англия и трима в България, посочи главният секретар на МВР Ивайло Иванов.В момента специализараният наказателен съд заседава по мярката на задържаните у нас, посочи административният ръководител на специализираата прокуратура Димитър Франтишек. Той добави че едновременно с брифинга у нас имало и такъв на Острова.", "date": "2019.09.18", "title": "Заловиха престъпна група изпращала оръжие и хероин в Англия"}
{"url": "https://www.novinite.bg/articles/180352/Marin-Nikolov-napusna-Nova-televiziya-s-gneven-post-vav-Fejsbuk", "text": "Още един разследващ журналист напуска Нова телевизия след дълги години служба. С това решилите да се разделят с националната медия и новите й собственици набъбват. Марин Николов обясни чрез пост на стената си във Фейса, че решението му за разлъка с Нова е било взето отдавна, но сега е дошъл моментът да го официализира. Той използва за финал в написаното от него интересен цитат от устата на премиера Бойко Борисов - \"главанаци\". Министър-председателят го изстреля във връзка със скандалите около БНР.", "date": "2019.09.18", "title": "Марин Николов напусна Нова телевизия с гневен пост във Фейсбук"}
{"url": "https://www.novinite.bg/articles/180368/Nasha-banda-zarejdala-s-orajie-i-droga-britanskata-mafiya", "text": "Нашите и британските служби са разбили банда, която е изпращала оръжие и дрога от България в кралството. Задържани са трима българи и трима англичани, единият от които е издирван с европейска заповед за арест. Това стана ясно от думите на зам.-главния прокурор Иван Гешев, който даде брифинг за успешната акция заедно със спецпрокурор №1 Димитър Петров, шефа на ГДБОП Ивайло Спиридонов и главният секретар на МВР Ивайло Иванов. \"Пресечен е сериозен канал за трафик на огромно количество оръжие и наркотични вещества за Обединеното кралство\", подчерта Гешев. От София за Лондон по куриер са пътували пистолети, автоматични оръжия, бронежилетки и хероин. Информацията за бандата е получена в СДВР, а след това с разследването са се заели антимафиотите и Специализираната прокуратура. Групата е била задържана с 53 пистолета от марките \"Зиг Зауер\", \"Валтер\" и \"Марголин\", автоматични оръжия и патрони за тях. Имало и бронежилетки, а голямата находка били над 70 кг хероин, обясни директорът на ГДБОП главен комисар Ивайло Спиридонов.Той посочи, че има и голяма сума пари в групата.  В момента специализараният наказателен съд заседава по мярката на задържаните у нас, посочи административният ръководител на специализираата прокуратура Димитър Петров. Той добави че едновременно с брифинга у нас имало и такъв на Острова.Разследването ще се съсредоточи в това колко папки с оръжия са пристигнали, за какво са използвани, разясни зам.главният прокурор Иван Гешев. \"Искам да ви уверя, че ще продължим все така, за да докажем, че българските правоохранителни органи действат бързо и съвестно и имат сили и способности да се справят с всяко едно предизвикателство. Ние трябва да гарантираме спокойствието на българското общество, в случая и - на европейските граждани, защото това количество, което е пресечено да се изнася, не е предназначено за територията на нашата страна, а за територията на Великобритания\", посочи още главен комисар Иванов.", "date": "2019.09.18", "title": "Наша банда зареждала с оръжие и дрога британската мафия"}
{"url": "https://www.novinite.bg/articles/180329/157-dushi-pognaha-NAP-s-kolektiven-isk-zaradi-techa-na-danni", "text": "След теча на лични данни, над 150 души се обединиха и заведоха иск срещу Националната агенция за приходите (НАП). Потърпевшите настояват за обезщетение за неимуществени вреди от по 1000 лева.157 българи с изтекли лични данни са депозирали исковата молба в Софийския административен съд.Георги Гочев, Ивайло Юруков и Светла Юрукова са колеги в една и съща адвокатска кантора. Единствено Светла Юрукова не е засегнати при хакерската атака. Затова делото ще води тя, съобщи bTV.Лично аз се притеснявам самоличността ми да не бъде открадната и да не бъде използвана за цели, които са без моето съгласие, посочи Георги Гочев, засегнат от хакерската атака.Размерът на обезщетението е 1000 лева на човек за неимуществени вреди.Нашите клиенти непрекъснато ни питат - следва ли да си сменям личната карта, какво да правим, как биха могли да ни навредят, обясни адвокатът на засегнатите от хакерската атака – Светла Юрукова.Адвокатите обаче обясняват, че съдът може да определи различен размер на обезщетението за всеки от пострадалите.Моите вреди не си ги оценявам на 1000 лева, но мисля, че ще има и елемент на целесъобразност при решаване на този спор. Това смятаме, че е екзистенц минимума и така сме го предявили. Тъй като това са пари, които евентуално, ако ги присъдят, ще излязат от държавния бюджет и смятаме, че по-голяма сума едва ли би присъдил който и да е съдя, посочва Ивайло Юруков, също засегнат от атаката.Адвокатите призовават данъчните да решат въпроса доброволно и да обезщетят потърпевшите, вместо да се водят дела.Свързахме се с Националната агенция за приходите. Оттам отказаха коментар, но казаха, че вече има и друго заведено дело срещу тях. И припомниха, че също обмислят да заведат дело, но срещу извършителите на хакерската атака.", "date": "2019.09.18", "title": "157 души погнаха НАП с колективен иск заради теча на данни"}
{"url": "https://www.novinite.bg/articles/180343/Etichnata-komisiya-kam-VSS-udari-ramo-na-Geshev-za-stola-na-Cacarov", "text": "Злободневната тема около кандидатурата на Иван Гешев за стола на Сотор Цацаров продължава да държи на тръни обществото.Той има всички необходими нравствени и професионални качества, за да бъде избран на поста главен прокурор. Тава е обобщеното заключение в доклада на Комисията по професионална етика към Висшия съдебен съвет относно кандидатурата на Гешев, който вчера бе одобрен с пълно единодушие, което отново възмути определени кръгове от юристи и прослойки.В доклада на магистратите се посочва, че кандидатурата на Гешев отговаря на изискванията на закона, като липсват каквито и да било данни, които да поставят под съмнение качествата на кандидата. Комисията по атестирането и конкурсите също вече даде своето одобрение преди ден.Така процедурата по избор на нов главен прокурор, за която е номиниран Иван Гешев, ще бъде финализирана на 24 октомври, когато Пленумът на ВСС ще го изслушва и ще подложи на гласуване кандидатурата му.Самият Иван Гешев присъстваше на днешното заседание на комисията, отговаряше на въпроси на нейните членове, но отказа коментар и подмина събралите се журналисти и на влизане, и на излизане от ВСС.„Това е една от най-демократичните и най-откритите процедури във всички страни от Европейския съюз“, заяви Гешев пред магистратите.Според него недоволството срещу кандидатурата му се дължи на добрата работа на прокуратурата, а всеки гражданин свободно може да си направи изводите и да изложи своята гледна точка по темата.В изказването си Гешев подчерта още, че не се притеснява и от многото сигнали, подавани срещу него, като допълни: „Никой не ме карал да участвам в тази процедура“.", "date": "2019.09.18", "title": "Етичната комисия към ВСС удари рамо на Гешев за стола на Цацаров"}
{"url": "https://www.novinite.bg/articles/180341/Iguain-izbesnya-na-trenirovka-na-Yuve-narita-trenor-i-reklamni-pana-VIDEO", "text": "Нападателят на нтус Гонсало Игуаин изгуби ума си по време на занимание на \"Старата госпожа\". Аржентиснкият ас не успя да отнеме една топка и това провокира неочаквана агресия у него. Той си позволи да изрита много грубо в коляното един от помощник-треньорите на торинци, а после си го изкара и на неодушевени предмен - рекламно пано. Трябваше да се намеси авторитет като Леонардо Бонучи, за да бъде въдворен ред на тренировкатаИгуаин се завърна в Юве след неуспешни престои в Милан (15 мача, 6 гола) и Челси (14 мача, 5 гола). Цяло лято името му беше свързвано с трансфер извън Торино, но в крайна сметка не само остана, но си спечели и титулярно място.  ", "date": "2019.09.18", "title": "Игуаин избесня на тренировка на Юве, нарита треньор и рекламни пана (ВИДЕО)"}
{"url": "https://www.novinite.bg/articles/180364/Krayat-na-edna-era-Federer-obyavi-koga-slaga-tochka-na-slavnata-si-kariera", "text": "Живат легенда на тенис - Роджър Федерер, който все още мачка по кортовете, намекна, че вече мисли за отказване от активната си кариера. Той изрази увереност, че ще играе до Уимбълдън следващата година, но не е сигурен за след това.Вътрешно в себе си съм убеден, че искам да играя поне до Уимбълдън. Сега пред мен стои на дневен ред да реша дали да продължа до олимпийските игри в Токио, каза Маестрото. Вече говорих с моя екип, попитах ги те какво мислят по въпроса. Допитах се и до моята съпруга Мирка. Ще взема решение до няколко седмици, допълни той.", "date": "2019.09.18", "title": "Краят на една ера! Федерер обяви кога слага точка на славната си кариера"}
{"url": "https://www.novinite.bg/articles/180336/Lili-Ivanova-s-golyamata-nagrada-na-Stolichna-obshtina", "text": "\r\nПримата на българската естрадна музика Лили Иванова е носител на тазгодишната голяма награда на Столична община за ярки постижения в областта на културата.\r\n\r\nИменитата ни певица не получи лично наградата, тъй като по същото време имаше концерт в античния театър в Пловдив.\r\nЛили Иванова благодари за отдадената чест със специално видео обръщение.\r\n", "date": "2019.09.18", "title": "Лили Иванова с голямата награда на Столична община"}
{"url": "https://www.novinite.bg/articles/180371/Ronaldo-se-izpovyada-za-Djordjina-za-slavata-za-ambiciite-Vyarva-samo-na-4-choveka", "text": "Задушаващо ли е да си ти?“, пита Пиърс Морган. \"Да си известен е скучно“, отговаря футболната легенда Кристиано Роналдо. Спортистът, който получава близо 530 хил. евро на седмица като играч на „Ювентус“ възхити зрителите със своето интервю за Морган. Въпреки славата, той се представи като един честен и земен човек. \"Знаеш ли колко често извеждам децата си в парка? - пита Роналдо. - Нула.“Футболистът признава, че в началото славата му харесвала – да е на първа страница на вестниците, да го дават по телевизията. Но след 15 години нещата не изглеждали толкова фантастично.\"Искам малко уединение, признава Кристиано. - През последните 10 години нямам никакво лично пространство. Ако отида в парка с децата си, хората започват да се обръщат и това притеснява момчетата ми. Приятелката ми също е нервна. Аз съм притеснен. Когато си сред хората, не можеш да си себе си. Скучно е. Искам отново да съм свободен.“Роналдо споделя още, че може да вярва едва на четирима човека около себе си.\"Няма да кажа имена, защото не мисля, че ще е честно. Но да, имам 100% вяра само на 4 човека. Този живот е такъв“, категоричен е футболистът.Макар Кристиано Роналдо често да е смятан за арогантен от футболните фенове, той е напълно искрен относно себе си. Признава, че е обсебен от мисълта за победа и вярва, че най-силният му помощник е ума му.\"Обсебен съм от това да побеждавам, да съм успешен. Работя за това. Само талантът не е достатъчен. Пристрастен съм към победата, към успеха. Не преследвам рекордите, те ме преследват“, заявява Роналдо. Той признава, че се притеснява дали сина му ще има същият устрем като него, след като още от малък е отглеждан сред толкова много лукс. Според Кристиано той „трябва да страда малко“, за да се появи същото желание за успех и у него.\"Ще го мотивирам, ще го побутвам и само мога да се надявам, и да се моля, че ще стане като мен“, казва футболиста.Роналдо признава, че 2018 година била най-трудната в живота му, след като Кетрин Майорга го обвинява в изнасилване. Той продължава да отрича обвиненията.\"Те си играят с достойнството ти. Имаш жена, семейство, деца. Казах на майка си: \"Успокой се. Познаваш сина си. Нищо няма да се случи. Но тя вече е възрастна. Беше трудно“, споделя Кристиано пред Пиърс Морган.\"Тя ми помогна толкова много. Разбира се, че съм влюбен!“, заявява Роналдо относно приятелката си Джорджина. Той разкри, че планира да се ожени за нея.\"Някой ден ще сме женени, да. Това е мечтата и на майка ми. Така че, един ден... Защо не?“, казва футболистът, цитиран от dnes.bg.В интервюто Роналдо разказва за много неща от живота си – за своите 17 коли, които включват Бугати, Ферарита и Ролс Ройс, както и за една паметна вечер, с приятеля му Рикардо, в която се дегизирали с перуки „като рок звезди“, за да влязат в клуб в Мадрид.", "date": "2019.09.18", "title": "Роналдо се изповяда за Джорджина, за славата, за амбициите! Вярва само на 4 човека"}
{"url": "https://www.novinite.bg/articles/180350/Ronaldo-otseche-Tryabva-da-imam-8-Zlatni-topki-i-da-sam-nad-Mesi", "text": "Мега звездата Кристиано Роналдо не страда от липса на самочувствие. Напротив. Португалската машина за голове пак заяви, че заслужава да приключи кариерата си с повече Златни топки от Лионел Меси. Освен това той иска някой ден да получи приз \"Най-добър футболист за всички времена\".Къмо момента Роналдо и Меси имат по пет Златни топки.\"Меси е в историята на футбола. Но мисля, че трябва да имам 6, 7 или 8 Златни топки и да бъда над него. Мисля, че го заслужавам\", каза Роналдо пред британската ITV.Не сме приятели с Меси, но делим една сцена вече 15 години. Той ме мотивира да чупя рекорди, както и аз мотивирам него. Аз не преследвам рекордите, рекордите преследват мен. Пристрастен съм към успеха и не мисля, че това е нещо лошо. Това ме мотивира\", добави той.", "date": "2019.09.18", "title": "Роналдо отсече: Трябва да имам 8 Златни топки и да съм над Меси"}
{"url": "https://www.novinite.bg/articles/180324/Facebook-obyavi-sazdavaneto-na-nadzoren-organ", "text": "Facebook обяви създаването на Надзорен съвет, който ще решава как да бъде управлявана социалната мрежа, съобщава БГНЕС. Компанията каза, че групата експерти ще разглежда първия си случай през 2020 г.Идеята, която в американски медии нарекоха \"Върховния съд на Facebook\", предвижда съвет от 40 души от целия свят, въпреки че се очаква в началото участниците да са по-малко. Наблюдатели поставят под съмнение независимостта на подобен Надзорен съвет, както и целите на неговото създаване.\"Във Facebook няма съд. Единственият глас, който има реална тежест, е този на притежателя на контролния пакет акции Марк Зукърбърг. Върховният съд на Facebook търси цялата пищност и церемониалност на истинските съдебни институции, но реално не носи никаква отговорност пред гражданите\", казва Бърни Хоган, преподавател в Института по интернет на университета Оксфорд.Facebook обяви, че Надзорния съвет ще започне работа с поне 11 временни членове, като имената им ще бъдат обявени публично.Решенията след техните съвещания също ще се публикуват. Заплащането им ще идва от тръст, основан и финансиран от  Facebook.\"Ние сме отговорни за прилагането на определена политика и взимаме милиони решения всяка седмица. Но в крайна сметка не вярвам, че частни компании като нашата, трябва да взимат толкова важни решения за свободата на словото сами\", написа Марк Зукърбърг.Във вторник (17 септември),  Facebook публикува устава на Надзорния съвет, като посочи за основни негови цели: Надзор над решенията за съдържанието на  Facebook; Промяна на решенията на  Facebook, ако това се налага; Да бъде има ролята на независим авторитет извън Facebook.Ако в компанията има сериозни разногласия и всички нива на управление са използвани, въпросът ще се отнася до Надзорния съвет.Facebook ще решава кои въпроси да бъдат внесени в надзора за разглеждане, но самия съвет ще определя кои от внесените теми ще бъдат вкарани в дневния ред.Компанията обяви, че очаква Надзорния съвет да разглежда \"десетки въпроси всяка година\", като ще се фокусира върху темите и решенията, които \"ще донесат на обществото ползи.\"\"Решенията на съвета ще бъдат задължителни, независимо дали аз или друг във  Facebook не е съгласен с тях. Те ще бъдат публикувани заедно с мотивите за взимането им по начин, който ще предпази личното пространство на хората\", обясни още Марк Зукърбърг.", "date": "2019.09.18", "title": "Facebook обяви създаването на надзорен орган"}
{"url": "https://www.novinite.bg/articles/180345/Sadat-reshava-sadbata-na-Marinela-Arabadjieva", "text": "Съдът решава дали Маринела Арабаджиева да излезе на свобода. Заседанието беше закрито за медиите.Още в самото начало адвокатът на Маринела – Ина Лулчева пожела в залата да останат само нейни близки, заради подробности, свързани с нейното здравословно състояние. Съдът прие искането.Маринела и Ветко Арабаджиеви са с обвинения за участие в организирана престъпна група с цел данъчни престъпления и пране  на пари. В продължение на месеци властите ги издирваха, а през март тази година ги задържаха в имение в Испания.", "date": "2019.09.18", "title": "Съдът решава съдбата на Маринела Арабаджиева"}
{"url": "https://www.novinite.bg/articles/180327/Vtori-amerikanski-shtat-vavede-zabrana-na-aromatiziranite-elektronni-cigari", "text": "Втори американски щат въведе забрана на ароматизираните електронни цигари, предаде БГНЕС.Ню Йорк се съобрази с данните, свързващи смъртта на няколко души с употребата на продукта, рекламиран като по-безопасен от тютюнопушенето.Губернаторът Андрю Коумо каза, че ще бъде използван закон за извънредни ситуации, който да забрани ароматизираните електронни цигари.По-рано този месец управата на Мичиган стана първата администрация в САЩ, която въведе забрана за набиращите популярност заместители на традиционните цигари.Властите в Ню Йорк казаха, че с аромати като дъвка и бонбони за смучене, ароматизираните електронни цигари очевидно са насочени към младите, което представлява риск за общественото здраве.Проучване на здравните власти в щата показало, че през 2018 г. цели 27 % от гимназистите са използвали електронна цигара.Това е скок със 160 % спрямо данните от 2014 г. Забраната в Ню Йорк влиза в сила веднага, докато разпореждането на губернатора на Мичиган да се забранят тези продукти, което беше направено на 4 септември, все още не е действащо.", "date": "2019.09.18", "title": "Втори американски щат въведе забрана на ароматизираните електронни цигари"}
{"url": "https://www.novinite.bg/articles/180333/Yujna-Koreya-iska-da-vnasya-balgarski-vina-eterichni-masla-i-mlechni-produkti", "text": "Български продукти сред които вина, етерични масла и млечни продукти са с изключителен потенциал да бъдат изнасяни за корейския пазар. Това стана ясно по време на среща на министъра на икономиката Емил Караниколов, който е на работно посещение в Сеул, с председателя на Корейската асоциация на компаниите- вносители /КOIMA/ г-н Хонг Кванг-Хи.Корейската асоциация на компаниите-вносители (KOIMA) е организация, в която членуват над 8000 южнокорейски бизнес компании-вносители и е създадена през 1970 г. Това е единствената бизнес организация в Република Корея, която има за цел да подпомага вноса от чужбина и играе много важна роля в насърчаването на търговията на страната. По време на разговорите от организацията са проявили интерес и към други висококачествени български продукти, които да бъдат реализирани в Корея.„През 2018 година българският износ за Корея надхвърли 106 млн. щ. д. Разчитаме на прояви като бизнес форуми и на активност от страна на бизнеса от двете страни за увеличаване на търговския обмен и за създаване на контакти с цел реализиране на съвместни проекти“, посочи министър Караниколов. На срещите си с представителите на корейския бизнес икономическият ни министър изтъкна и предимствата на страната ни, като атрактивна дестинация за инвестиции. По думите му Правителството е в непрекъснат, активен диалог и партньорство с бизнеса за реализирането на последователна външноикономическа политика, целяща разширяване на пазарното присъствие, подобряване на условията за достъп до чужди пазари и привличане на чуждестранни инвестиции. „Подкрепяме експортно ориентирани сектори с висока добавена стойност и висок потенциал за внедряване на иновации в производството“, посочи още той. По време на официалната си визита Караниколов се срещна още и със заместник- министъра на търговията, индустрията и енергетиката на Република Корея г-н Ким Йонг -Рае.Пред него икономическият министър подчерта, че Република Корея е приоритетен икономически партньор в Азия и усилията ни са насочени към насърчаване на двустранното сътрудничество и засилване на икономическите връзки между двете страни. От своя страна заместник-министърът на търговията на Корея изтъкна, че акцентирането на развойна дейност и сектори за високи технологии е ниша, която ще даде цялостен облик на България като страна залагаща на технологиите и дейности носещи висока добавена стойност.", "date": "2019.09.18", "title": "Южна Корея иска да внася български вина, етерични масла и млечни  продукти"}
{"url": "https://www.novinite.bg/articles/180337/Jan-Klod-Yunker-Riskat-ot-Brexit-bez-sdelka-ostava-mnogo-realen", "text": "Рискът на Великобритания да напусне структурите на Европейския съюз без споразумение остава много реален. Това предупреди председателят на Европейската комисия Жан-Клод Юнкер, съобщава агенция \"Фокус\".„Рискът от сценарий без сделка остава много реален. Това може би ще бъде изборът на Обединеното кралство, но в никакъв случай на Европейския съюз\", подчерта Юнкер пред Европейския парламент в Страсбург два дни след срещата си сбританския премиер Борис Джонсън в Люксембург.", "date": "2019.09.18", "title": "Жан-Клод Юнкер: Рискът от Brexit без сделка остава много реален"}
{"url": "https://www.novinite.bg/articles/180323/Predimno-slanchevo", "text": "Днес ще бъде предимно слънчево, но от север-северозапад облачността ще започне да се увеличава и привечер, на отделни места, главно в планините ще превали. Ще духа до умерен северозападен вятър, който в Дунавската равнина временно ще се усили и с него ще започне да нахлува хладен въздух. Максималните температури в по-голямата част от страната ще бъдат между 29° и 34°, по-ниски в северозападните райони - между 24° и 29°, в София около 27°.В планините ще бъде предимно слънчево, след обяд с увеличение на облачността и привечер на места в Стара планина ще превали. Ще духа умерен, по високите части до силен западен вятър. Максималната температура на височина 1200 метра ще бъде около 24°, на 2000 метра – около 13°.Над Черноморието ще бъде предимно слънчево, от север с увеличение на облачността. Ще духа слаб до умерен вятър от север-северозапад. Максималните температури ще бъдат между 28° и 31°. Температурата на водата е 23-24°. Вълнението на морето ще бъде 1-2 бала.", "date": "2019.09.18", "title": "Предимно слънчево"}
{"url": "https://www.novinite.bg/articles/180361/Prof-Slatinski-Prostotiyata-oblechena-vav-vlast-oprostachva-obshtestvoto", "text": "Разбира се, че се тревожа, когато хора, които стават магистри, пишат оДбрана, сигОрност, безопасТност, риЗк. Това е очевидно засилваща се тенденция на лоша образованост и направо на необразованост.Съзнавам, че като част от системата на висшето образование аз също нося вина за случващото се в тази област. Макар че като правило въпросните млади хора са продукт и направо жертва на по-предните фази на нашето образование и те идват при нас вече осакатени дори не само като правопис, а като мислене, взискателност към себе си, ценности и желание за надграждане на личността си.Но ние трябва да отидем отвъд лошото образование, което децата и внуците ни получават у нас. Процесът е далеч по-сложен и по-всеобхватен., за презрение към очевидно културните и несъмнено възпитаните хора.Причините за това са не една и две и абсолютизацията на някоя от тях несъмнено изкривява оптиката, представя проблема едностранчиво. Но не може да не се спомене все по-ниската култура на видни представители на властта. Особено осезаемо става тогава, когато ключови фигури на властта се задържат по-дълго на власт. Те постепенно се превръщат в модел на поведение, в стандарт, в пример за подражание и в немалка степен перверзен еталон по отношение на онова, което успешният човек трябва да притежава в България, за да е успешен.Знае се от политическите науки, че властникът, разположил се продължително време във властта, може да окаже много силно влияние върху манталитета и даже върху менталността на обществото. Ненапразно, народнячество и нелицеприятна смес от байганьовство и хитърпетърство в жизнената стратегия и като формула за уреждане в живота.Винаги ме е занимавал езикът на властта. Защото той има свойството да се превръща в норма, в начин на говорене във и на управлението, в рамка и формат, в които обществото започва да обмисля и обговаря проблемите си, насъщните свои проблеми.За мен от прочетените книги и жизнения опит е несъмнено, че простият, дори граничещ с просташки език на властта се трансформира в прост, дори граничещ с просташки език, на който мисли и говори за проблемите си обществото.Структурните лингвисти, лингвистите психолози, лингвистите в сигурността и антропологическите лингвисти - всеки по свой път и със свой инструментариум - са доказали, че между битието и езика, на който то се описва, разказва и реконструира, действа обратната връзка. Казано по-ясно, не само каквото ни е битието, такъв ни е езикът, но и какъвто ни е езикът, такова ни е битието., разфасовали момчето (за убития ученик в Перник), гърдите са ми големи; и не е редно да прибягва до фрази като вие сте прости и аз съм прост, българите са като моите кучета, младите да копат картофи, да не стават студенти, а овчари...Защото този език се превръща в норма и рамка за управлението и обществото ни. Не виждам нищо лошо обикновеният човек да слуша чалга. В края на краищата обикновеният човек не е длъжен да разсъждава все над световните проблеми и да цитира Шекспир в оригинал, няма как да използва стила на Камю или слога на Кафка.Страшното е не като се слуша и пее чалга. Страшното е, когато проблемите на обществото се осмислят на чалга ниво. Когато е чалгизирано съзнанието на обществото. Когато чалгово е поведението на властта.По този начин водещите политици легитимират чалгизацията, хамалщината, дебеловратието, некултурността в речника на обществото и ги превръщат в основния арсенал от езикови средства, начини за оценяване на случващото се в страната и способи за изразяване на мислите. А това вече е свидетелство за катастрофа, за пошлост и арогантност, достигнали най-високите нива на държавното управление.Все по-често се натъквам на хора, на групи хора, на прослойки от хора, които \"разсъждават\" по същия начин – примитивно и преднамерено, безпардонно и без грам съмнение, по прости и елементарни схеми, чрез банални и повърхностни обяснителни шаблони. Те не се замислят колко малко знаят, а мразят знаещите повече. Парадират с неосведомеността си, щастливи са в ограничеността си, имат за всичко отговор и винаги някой друг им е виновен. На пръв поглед шокират с парвенющината си, но ако човек се взре в тях, ще види, че всъщност се държат като зомбирани.Днес е в сила обратната връзка – когато следствието и причината могат да си разменят местата и следствието да започне да влияе на причината, която го е породила, а причината да стане следствие на породеното от нея следствие.Ето защо толкова акцентирам на езика и културата на политиците. Да, и те са хора, ще каже някой, а значи нищо човешко не им е чуждо, могат да говорят нелепици, грубости, простотии, тъпотии, цинизми. Та нали така говорят обикновените хора.Да, ама не...Защото политиците не са само персони с повече власт и право да решават стратегически проблеми. Те имат преди всичко твърде много и особено високи отговорности.Те могат да бъдат шанс за обществото, но могат да бъдат и зло за него. Висшите ни политици не са осъзнали своята отговорност за езика, на който обществото мисли за проблемите си. И като не са го осъзнали, те я карат словесно през просото. Без да си дават сметка, че така вредят ужасно силно на обществото и народа си.,начини за оценяване на случващото се в страната и способи за изразяване на мислите.Войнстващата неграмотност, агресивната посредственост, арогантната парвенющина се мултиплицират, репродуцират, възпроизвеждат. Ето тук се вижда с най-страшна сила липсата на лидери, водачи, просветен елит в България. Ако имаше лидери, водачи, просветен елит, вместо свещената простота, настанила се във висшите етажи на политиката, бизнеса, науката и културата, те щяха да разширяват и задълбочават мисленето на хората, щяха да им помагат да се надигат на пръсти, за да виждат какво има отвъд хоризонта на всекидневните грижи и тревоги, семпли радости и първични удоволствия, щяха да ги карат да осъзнават колко неблаговидно занятие е да профукваш живота си в безхаберие спрямо страната и обществото и колко нищожно е да унищожаваш всекидневно личността в себе си, само защото си разбрал или си предположил, че днесда си личност със собствено мислене и чувство за достойнство е абсолютно безперспективно и е лукс, който не можеш да си позволиш.Пак ще повторя - не само езикът ни е такъв, какъвто сме ние, но и какъвто ни е езикът, такива сме ние.Все същата т.нар. обратна връзка. Точно така не само както живеем, такива ставаме, но и каквито ставаме, така живеем.Ние ставаме все по-лоши и по-зли, защото живеем все по-лошо и по-зле, но и ние живеем все по-лошо и по-зле, защото ставаме все по-лоши и по-зли.Ето защо всеки смислен и мислещ родител трябва да внимава какви думи използва пред децата си. Ако той псува и говори цинизми, децата ще правят същото.От науката се знае - еднояйчни близнаци, отгледани в две различни семейства – едното възпитано, културно, с приличен език, с културни потребности, а другото – с псувни, насилие, цинизъм, безкултурие, към своята 12-годишнина вече имат 25% различен интелект.Може да се каже, че същото в немалка степен се отнася и за обществата. Затова последните десетина години вероятно са ни снижили културата, ценностите, потребностите, интелекта ни на общество с 25%, т.е. направили са ни като общество с една четвърт по-примитивно, по-грубо, по-просто и по-нископотребно. А щетите в културата, в ценностите изискват тройно време за възстановяване – 10 години системно рушене ще означават 30 години лекуване на нанесените щети. 30 години са цяло едно поколение!Такъв е законът на живота при обществото:Простотата, дори простотията на властта неизбежно – рано или късно, даже по-скоро рано, отколкото късно, се превръща в простота, дори простотия на обществото. Опростаченото общество вече не е общество, то е прост народ. А се знае от време оно - прост народ, слаба държава.", "date": "2019.09.18", "title": "Проф. Слатински: Простотията, облечена във власт, опростачва обществото"}
{"url": "https://www.novinite.bg/articles/180358/Ucheni-savetvat-Ne-vzimajte-resheniya-na-gladno", "text": "Взимането на важно решение на празен стомах може да доведе до лош избор, твърдят шотландски учени, цитирани от ирландското издание на в. \"Индипендънт\".Учени от университета на Дънди установиха, че гладът значително променя начина, по който хората взимат решение, предизвиква припряност и те могат да изберат не толкова благоприятен вариант за тях.Гладът променя предпочитанията за изгода в области, които въобще не са свързани с храна, като финанси или лични взаимоотношения.Учените са тествали за изследването 50 души два пъти - на гладно и след като са се нахранили нормално. На гладно участниците предпочитали да получат по-малки хипотетични награди, отколкото по-големи по-късно.Известно е, че човек не трябва да купува храна гладен, защото тогава е по-вероятно да предпочете нещо нездравословно.", "date": "2019.09.18", "title": "Учени съветват: Не взимайте решения на гладно"}
{"url": "https://www.novinite.bg/articles/180326/Dneven-horoskop-za-sryada", "text": "Днес можете да постигнете най-смелите си мечти, стига да бъдете реалисти и да бъдете здраво стъпили на земята. Можете да бъдете изключително сериозни, стига да поискате, и сега е моментът да го покажете.Има човек, който от известно време ви подценява и не се държи с вас така, както трябва. Въпреки че се опитвате да се сдържате и да реагирате спокойно, днес нервите ви няма да издържат.Днес ще се сблъскате и ще се наложи да се справяте с човек, който е много различен от вас и това ще бъде наистина сложна задача. Въпреки че е различен, този човек не е лош, така че опитайте да се разберете. Вижте повече на : ", "date": "2019.09.18", "title": "Дневен хороскоп за сряда"}
{"url": "https://www.novinite.bg/articles/180373/Ad-pod-nebeto-Pojar-lumna-do-letishteto-na-500-m-ot-cisternite-s-kerosin", "text": "Огромен пожар лумна в непосредствена близост до летище София. Не е ясно какво е предизвикало пламъците, но стихията е обхванала сухи треви и гори неконтролируемо.Огънят е на около 500-600 метра от цистерните с авиационно гориво, което както знаем се възпламенява лесно. В близост има и бензиностанция, а за капак пушекът се стеле над находящия се наблизо булевард.Сигналът за пожара е подаден надвечер, а в момента 2 пожарни го гасят.", "date": "2019.09.18", "title": "Ад под небето! Пожар лумна до летището, на 500 м от цистерните с керосин"}
{"url": "https://www.novinite.bg/articles/180331/Napadatelite-ot-Beso-se-izmaknaha-sreshtu-2000-leva", "text": "Нападателите в столичния бар \"Бесо\" бяха пуснати под парична гаранция.Веско Стоянов и Петър Паунов са освободени срещу 2000 лева гаранция, съобщи директорът на СДВР старши комисар Георги Хаджиев.Двамата бяха привлечени към наказателна отговорност вчера.\"След като са се явили в полицията, те са се възползвали от правото си да не дават обяснения пред разследващите органи. Предполагам, че върху тях може би е имало някакъв психологически натиск”, каза Хаджиев пред Нова тв.Шефът на СДВР обясни, че са изготвени множество експертизи по случая, има направени разпознавания и събрани свидетелски показания.Издирват се още двама участници в инцидента.\"Уверен съм, че и те ще бъдат установени и ще бъдат привлечени към наказателна отговорност”, заяви старши комисар Хаджиев. Той добави, че още не може да се посочи поръчителят на погрома.", "date": "2019.09.18", "title": "Нападателите от \"Бесо\" се измъкнаха срещу 2000 лева"}
{"url": "https://www.novinite.bg/articles/180360/Edna-ot-naj-golemite-nemski-patuvashti-izlojbi-pristiga-u-nas", "text": "Най-мащабната ретроспекция с произведения от колекцията на Института за международни отношения на Германия (ifa) гостува в в Пловдив в рамките на програмата на Европейска столица на културата. Изложбата „Пътуване по света. Изкуство от Германия“ представя за пръв път в България забележителна селекция от 400 произведения на близо 100 артисти, оставили силен отпечатък върху историята на немското изкуство и върху цялата артистична сцена в Европа от края на 40-те години на 20 век до наши дни. Колекцията ще заеме двете най-нови изложбени пространства в Пловдив – галерия „Капана“ и изложбена зала “2019“.Кураторите на емблематичната изложба Матиас Флюге и Матиас Винцен си поставят за цел да покажат на публиката една различна картина от съдбата на Източна и Западна Германия. Специално внимание е отделено на следвоенното изкуство между реализма и абстракцията, поп-арт, флуксус, социална фотография на 50-те, феминистките тематики на 70-те и др.Авторите, които ще могат да се видят за първи път в Пловдив, са енциклопедични имена като Бернд и Хила Бехер, Зибил Бергеман, Йозеф Бойс, Арно Фишер, Катарина Фрич, Херман Гльокнер, Андреас Гурски, Матиас Хох, Кандида Хьофер, Ребека Хорн, Барбара Клем, Райнхард Муха, Нам Джун Пайк, Дитер Рот, Томас Руф, Карин Зандер, Томас Шюте, Волфганг Тилманс, Гюнтер Юкер, Волф Фостел, Улрих Вюст и др.Изложбата се организира от „Пловдив 2019“ и Институт за международни отношения на Германия – ifa в партньорство с Гьоте-институт България. Партньорството на фондацията с ifa датира още от 2017 г., когато в града гостува директорът на департамента за визуални изкуства Елке аус дем Мооре. По време на визитата тя изнесе лекция, с която представи разнообразните дейности на ifa, като постави специален акцент немския павилион на Венецианското биенале.Изложбата се открива на 11 октомври от 18.30 часа в двете пространства и ще остане в града до 8 декември. Входът е свободен.", "date": "2019.09.18", "title": "Една от най-големите немски пътуващи изложби пристига у нас"}
{"url": "https://www.novinite.bg/articles/180332/Zatrudneniyata-s-prodajbata-na-e-vinetki-ot-tazi-sutrin-veche-sa-otstraneni", "text": "Заради надграждане на електронната система за събиране на пътни такси, свързано със сигурността й, в периода от 3 ч. до 8 ч. на 18 септември 2019 г. продажбата на електронни винетки беше затруднена. Проблемът вече е отстранен и електронната система работи нормално.Електронни винетки могат да се купят от всички канали за продажба - онлайн чрез www.bgtoll.bg, www.vinetki.bg, www.tollpass.bg, www.digitoll.bg, www.A1.bg, мобилното приложение BGTOLL, от терминалите за самотаксуване и терминалите “Cashterminal” в мрежата на Интеркапитал груп”, на гишетата в областните пътни управления и по ГКПП, както и на каса в Български пощи, Easy Pay и на бензиностанциите ОМВ, “Петрол”, “Еко” и “Лукойл”.", "date": "2019.09.18", "title": "Затрудненията с продажбата на е- винетки от тази сутрин вече са отстранени"}
{"url": "https://www.novinite.bg/articles/180340/V-Plovdiv-veche-diagnosticirat-s-posledno-pokolenie-skener", "text": "Последно поколение многослайдов мултидетекторен спирален компютърен томограф /скенер/ вече е денонощно на разположение на нуждаещите се от Пловдив и страната за всички типове изследвания на глава, гръбначен стълб, гръден кош и гръдни органи, бели дробове, корем и коремни органи, малък таз, пикочо-полова система, опорно-двигателен апарат, всички видове ангиографии /съдови изследвания/ и 3D реконструкции. С него се обслужват, както болнични, така и амбулаторни пациенти с направление по Здравна каса или срещу заплащане, съобщиха от болница „Медикус Алфа“, където работи най-модерният скенер в областта. Апаратът, Siemens Somatom Go.Now, е модел 2019-та година и за разлика от другите скенери има и DEXA  остеодензитометрия за изследване на костната плътност. Единствен е и за 3D диагностика на челюсти, дава пълната информация на стоматолозите при поставяне на импланти в обеззъбения участък, посочва предимствата на томографа д-р Екатерина Елкова, специалист „Образна диагностика“ в „Медикус Алфа“.Скенерът е открит, напълно безшумен и 10 пъти по-бърз от предходния. Например с него изследване на глава се прави за 26 секунди, а при предишния – за 5 минути, конкретизира д-р Елкова. Автоматично дозира лъчението в зависимост от килограмите и възрастта на пациента, с което се постига минимално рентгеново облъчване на организма.Освен това скенерът е с голям отвор и натоварване на лежанката, което прави възможно диагностицирането на пациенти с тегло до 230 кг – нещо, което доскоро беше невъзможно в Пловдив и региона /досега можеха да бъдат изследвани хора с тегло до 120 кг/.Този модел компютърен томограф дава високоинформативни образи в трите равнини – аксиална, коронарна и сагитална, както и допълнителни мултипланарни реконструкции /3D реконструкция/. Обхваща повече анатомични структури при перфектно качество на изображението.Д-р Елкова посочва още едно предимство – апаратът открива и дискови хернии, които са се откъснали и са мигрирали зад телата на прешлените. Това преди не можеше да се види, болният има болка, а не можем да открием причината, обяснява лекарката.Многослайдовият мултидетекторен компютърен томограф е с минимално вредно въздействие на рентгеновите лъчи върху човешкия организъм и има редица софтуерни предимства, позволяващи бърза и прецизна диагностика на световно ниво, допълва д-р Динко Младенов. Управителят на болницата посочва, че топ инвестицията им за тази година, скенерът, е на стойност половин милион лева. „Медикус Алфа“ е болничното заведение, в което непрекъснато се обновява медицинското оборудване с най-съвременни поколения. В момента тече и обновление на болничните стаи, поставя се нова фасада и топлоизолация. И тъй като здравното заведение е точно до градската градина, пациентите буквално се чувстват като в санаториум сред природата с птичето пеене и зеленината, която виждат от прозорците. ", "date": "2019.09.18", "title": "В Пловдив вече диагностицират с последно поколение скенер"}
{"url": "https://www.novinite.bg/articles/180363/Otide-si-jurnalistat-Pavel-Bebov", "text": "На 75-годишна възраст след тежко боледуване почина Павел Бебов, предаде БГНЕС. Той бе дългогодишен журналист във вестник „Кооперативно село” и вестник „ЗЕМЯ”, заемал постовете заместник и първи заместник-главен редактор. До сетните си дни бе управител на вестник ДУМА.Бебов е роден в Кнежа. Завършил е „Българска филология” в СУ „Св. Климент Охридски”, където е зам.-председател на Студентското научно дружество към Филологическия факултет. Специализирал е в Русия и Франция.Три мандата е избиран в Секретариата и Управителния съвет на СБЖ. Негови статии и литературни творби са печатани във вестниците „Пулс”, „Работническо дело”, „Вечерни новнини”, „Кооперативно село, „ЗЕМЯ” и „Дума”. Носител е на орден „Св. Св. Кирил и Методий” – първа степен, на „Златното перо” на СБЖ. Автор на книгата „Сами срещу слънцето”.Опелото ще  бъде утре в 13.00 часа в храм \"Света София\".", "date": "2019.09.18", "title": "Отиде си журналистът Павел Бебов"}
{"url": "https://www.novinite.bg/articles/180354/Zavarshi-remontat-na-viadukta-pri-38-i-kilometar-na-AM-Hemus", "text": "Завършиха ремонтно-възстановителните дейности на платното в посока София на виадукта при 37-и километър на автомагистрала „Хемус“. Движението вече е възстановено в двете платна на съоръжението. При изпълнението на ремонтните работи то се осъществяваше двупосочно в платното в посока Варна.По време на строително-монтажните работи на виадукта са изградени нови стоманобетонови пътна плоча и тротоари, монтирани са нови дилатационни фуги, отводнители и съвременни системи за пътна безопасност. Положена е хидроизолация и асфалтобетонова настилка. Продължава работата по долното строене на съоръжението, която включва и осигуряване на противоземетръсна устойчивост.Тя ще се изпълнява без да затруднява трафика. Екипът от инженери, технически персонал и строителни работници на „Автомагистрали“ ЕАД положи максимални усилия ремонтните работи да приключат преди трите почивни дни по повод Деня на независимостта. Така движението в участъка на АМ „Хемус“ ще бъде облекчено значително и през предстоящите почивни дни във връзка с официалния празник ще може да се пътува по-комфортно.", "date": "2019.09.18", "title": "Завърши ремонтът на виадукта при 38-и километър на АМ „Хемус“"}
{"url": "https://www.novinite.bg/articles/180366/Pravyat-industrialni-zoni-v-Mladost-Nadejda-i-Ovcha-kupel", "text": "\"Създаваме четири индустриални зони. Голямата индустриална зона ще се намира в северните територии – \"Кремиковци“, \"Нови Искър“, \"Връбница“. Това е нашата надежда за привличане на стратегически инвеститор в нашия град. Това обяви кметът на София Йорданка Фандъкова, която участва във форум на тема \"Германските инвестиции в България 1990-2017. Германо-българските търговски отношения 2001-2018“, предаде Канал 3.\r\nИндустриални зони ще бъдат изградени и в \"Младост“, Надежда“ и \"Овча купел“, но те ще бъдат по-малки по размери.\r\n\"Територията, особено тази в \"Кремиковци“ е изключително привлекателна със своята транспортна свързаност – жп транспорт, близост до летище, пътища. В нашите планове сме поели ангажимент да осигурим връзка с метро до тази зона – наземно, леко метро. Това е един процес, който започваме“, обяви кметът и добави, че успоредно с това ще бъдат създадени условия за здравно обслужване в района, както и ще създадат учебни центрове.\r\nФандъкова подчерта, че страната ни е предпочитана от чуждестранните инвеститори, заради инфраструктурата, хората и данъчната политика. Тя добави, че се работи и по промяна на методиката за определяне на такса смет, за да може бизнесът и гражданите да плащат справедливо за тази услуга.\r\nНаред с това, градоначалникът заяви, че Германия е стратегически партньор за България и столицата и изрази надежда възможностите за партньорство да продължат да се разрастват.\r\n\"Поканихме 12 хотелски вериги, като сред тях има и германски. Бихме искали да продължим да развиваме града си като туристическа дестинация и по-точно като конгресен център“, заяви тя и добави, че през последните години София привлича все повече чуждестранни инвеститори.\r\n\"По данни на института за пазарна икономика София е привлякла 54% от инвестициите в България и произвежда 40% от БВП на страната. В икономиката на града, през последните години, най-голям ръст има ай ти сектора и аутсорсинга на бизнес услуги, ръстът там е близо с 200% за последните 10 години. В града ни са базирани над 92% от българските технологични компании и 72% от служителите са тук“, описа настоящата ситуация Фандъкова.\r\nОт своя страна ръководителят на бюрото на фондация \"Конрад Аденауер“ в България Торстен Гайслер каза, че немските инвестиции у нас са на второ място и те съставляват 8,49% от всички, които се правят у нас. По негови думи София е пример за успех, с който управляващите могат да се гордеят.\r\n\"Чуждестранните инвестиции в България значително се покачиха откакто страната стана пълноправен член на ЕС. Заедно с повишаването на инвестициите се повишиха заплатите в страната и възможностите за развитие“, каза Гайслер.\r\nФандъкова пък добави, че повечето инвестиции означават повече работни места и по-висок стандарт на живот.\r\nСтана ясно още, че откакто е създадена Столичната общинска агенция за приватизация и инвестиции общината води проактивна политика за привличане на инвестиции и не чакат инвеститорите да дойдат сами в нашия град, а се опитваме да ги привличат по различни линии.\r\nГрадоначалникът обяви още, че предвижда въвеждането на специален ресор, който ще бъде ангажиран с дигитализирането и въвеждането и използването на технологиите на общината и добави, че плащането на данъци и такси вече се извършва по електронен път. \"Все още административното ни обслужване има нужда от повече удобства за бизнеса и повече прозрачност. Това е един от водещите приоритети за следващите години, върху който вече работим“, заяви тя и добави, че предстои да бъде въведена електронната система за таксуване в градския транспорт.\r\nПо време на форума, в който се включиха различни представители на немския бизнес, главният архитект на София Здравко Здравков, зам.-председателят на Столичния общински съвет Николай Стойнев стана ясно, че от 1 ноември провеждането на обществени поръчки ще се извършва изцяло по електронен път.\r\n", "date": "2019.09.18", "title": "Правят индустриални зони в \"Младост\", \"Надежда\" и \"Овча купел“"}
{"url": "https://www.novinite.bg/articles/180339/Poveche-ot-100-uchiteli-ot-programata-na-Zaedno-v-chas-shte-prepodavat-prez-novata-uchebna-godina", "text": "Над 100 учители от  ще преподават през новата учебна година в 11 региона на България.  Новите участници в програмата са специалисти с опит от различни професионални сфери. Сред тях има журналисти, социални работници, икономисти и др. В новия випуск най-много са началните учители, следвани от преподаватели по английски и математика. Заедно със своите колеги, които продължават втората си година в програмата, те ще преподават на ученици в различни населени места в областите Велико Търново, Враца, Ловеч, Пазарджик, Плевен, Пловдив, Перник, Разград, София град, София област и Стара Загора. В тези и още региони на страната като учители продължават да работят и много от възпитаниците на програмата от предходните випуски.Училищата партньори на организацията през настоящата година са близо 60, като с 11 от тях “Заедно в час” работи за първа учебна година. Всички участници в програмата на “Заедно в час” отговарят на законовите изисквания за педагогическите специалисти в страната. В партньорство с Пловдивския университет “Паисий Хилендарски” и Великотърновския университет “Св. Св. Кирил и Методий” те придобиват педагогическа правоспособност, ако нямат такава от предходното си образование. В рамките на програмата за професионално и лидерско развитие на организацията участниците получават целенасочено обучение и подкрепа да работят като учители на ученици от уязвими общности в училища в цялата страна за две години. След това те продължат да допринасят активно за по-качествено образование в България през работа в различни професионални сфери. До момента през програмата на “Заедно в час” са преминали 308 души. Близо 80% от тях остават професионално ангажирани в сферата на образованието чрез работа в училище, развиване на социално-предприемачески идеи, работа в граждански и застъпнически организации и др. “Заедно в час” изгражда силна общност от настоящи учители, възпитаници и ключови партньори от всички сектори, за да подпомогне наистина и дългосрочно достъпа до качествено образование на всяко българско дете.Организацията е създадена по инициатива и с финансовата подкрепа на фондация „Америка за България“ и е част от глобалната мрежа за равен достъп до качествено образование Teach For All. ", "date": "2019.09.18", "title": "Повече от 100 учители от програмата на “Заедно в час” ще преподават през новата учебна година"}
{"url": "https://www.novinite.bg/articles/180357/Planat-Yunker-dostigna-433-miliarda-evro-privlecheni-investicii-v-ES", "text": "Създаденият по плана „Юнкер“ Европейски фонд за стратегически инвестиции се очаква да мобилизира 433,2 млрд. евро инвестиции, стана ясно след последното заседание на Съвета на директорите на Европейската инвестиционна банка (ЕИБ).Към септември 2019 г. са одобрени сделки за финансиране на стойност 79,7 млрд. евро по плана „Юнкер“ в 28-те държави членки на Европейския съюз. Общо 972 000 стартиращи фирми и малки и средни предприятия ще имат улеснен достъп до финансиране.България запазва позицията си сред първите пет държави в ЕС по размер на привлечени инвестиции спрямо БВП. Общото финансиране по линия на Европейския фонд за стратегически инвестиции (ЕФСИ) в България възлиза на 472 млн. евро, като се очаква то да генерира допълнителни инвестиции в размер на 2,4 млрд. евро.", "date": "2019.09.18", "title": "Планът „Юнкер“ достигна 433 милиарда евро привлечени инвестиции в ЕС"}
{"url": "https://www.novinite.bg/articles/180330/Deputati-daryavat-bezvazmezdno-krav", "text": "\r\nДепутати и служители в Народното събрание ще даряват безвъзмездно кръв, за да насърчат повече хора да се включват в подобни инициативи.\r\n\r\n\r\n\r\n\r\n\r\n", "date": "2019.09.18", "title": "Депутати даряват безвъзмездно кръв"}
{"url": "https://www.novinite.bg/articles/180328/Manolova-prizna-Otchitam-kato-greshka-povedenieto-si-pri-protestite-sreshtu-kabineta-Oresharski", "text": "Моето поведение по време на протестите срещу кабинета на Орешарски не е нещо, с което се гордея. Това е една от грешките в моята биография. Това заяви кандидатът за кмет на София Мая Манолова в ефира на „Здравей, България”.\"Моето поведение по време на протестите срещу кабинета на Орешарски не е нещо, с което се гордея. Нека да е ясно, за да не остане недомлъвка. Тогава смятах, че почтеното поведение е да излезеш пред парламента, пред протестиращите и да чуеш какво мислят и да им кажеш какво мислиш. Смятам, че от позицията на времето гледам на своето поведение по друг начин. Това е една от грешките в моята биография. Отчитам и като грешка подкрепата ми за кандидатурата на Делян Пеевски за председател на ДАНС\", призна Манолова.  \"Правила съм много грешки\", добави тя. Манолова обаче беше категорична, че костинбродската афера не е грешка. \"Това е опит да бъде предотвратена една възможност за манипулация на изборите. Аз имах сигнал и го подадох. Ако вие или някой гражданин имате информация, че манипулирам изборите, моля да информира прокуратурата. Единственото, което беше нередно е да се правят изявления в деня за размисъл. Аз такива изявления не съм правила\", добави тя.Кандидатът за кмет на София съобщи, че е упражняван натиск върху хората, които са обявили подкрепата си за кандидатурата й. „Подложени са на огромен натиск от властта. Имаше уволнени хора. Медицинската сестра Мая Илиева беше уволнена заради това, че води протестите. Тя беше подложена на огромен натиск заради това, че влезе в инициативния ми комитет. Какво се случи в Армен Назарян. Той промени решението си, което аз уважавам, и оттегли решението си. Достатъчно хората около мен са притиснати и притеснени и заплашвани от властта”, обясни тя.Мая Манолова обяви, че ще има 5-6 листи, създадени от различните партии, които ще подкрепят кметската й кандидатура. \"За предстоящите избори за столичен кмет ще имам много конкретна програма, която в момента се пише\", каза още тя. Тя изтъкна и част от приоритетите, които ще залегнат в управленската й програма. \"Моята амбиция е първо да спечеля изборите, а след това да покажа, че София може да се управлява в интерес на гражданите. Може да стане чист, зелен град, може да се управлява почтено, може да стане „умен град”. Амбицията ми е да покажем, че парите могат да се харчат ефективно,  че може да има градина за всяко дете, че може междублоковите пространства да изглеждат по-добре, че може да има тротоари в града ни. Това е целта.  Нямам намерение да правя проект или да се занимавам с партийна политика. Имам намерения в интерес на гражданите и с гражданите да управлявам града през следващите 4 години, ако ми бъде гласувано такова доверие. Истината е, че промяната тръгва от София\", каза Манолова.Тя уточни, че нейната кауза е  смяна на модела на управление на София. „За мен е важна и ценна подкрепата и на партиите от ляво, и на тези от дясно. Важна ми е и подкрепата на неправителствените организации и инициативните комитети от всички столични квартали. Важна ми е подкрепата на всеки столичанин, независимо от неговите партийни пристрастия. За мен е ценна тази подкрепа, защото каузата ми е за тези избори е смяна на модела на управление на София”, посочи тя.Манолова коментира и напрежението, което се създаде между нея и столичния кмет Йорданка Фандъкова по повод на почистващите фирми в София. „Когато една кампания от опонента ми е изпълнена с внушения, с компромати, с кал, с помия – това показва страх и липса на аргументи. Не започнах аз агресивно кампанията”, подчерта Манолова.Кандидатът за кмет на София заяви, че не възприема като пиар акция подкрепата и на вчерашната демонстрацията на хората с увреждания. Манолова, заедно с кандидатите за кметове на София Борислав Игантов и Борис Бонев седнаха в инвалидни колички за покажат съпричастност към проблема с придвижването в столицата с инвалидна количка. \"Събитието беше организирано от майките от \"Системата ни убива\". Това са хората, с които прекарахме 8 месеца заедно. Ние се смеехме и плачехме заедно. Нямаше как да не отида да ги подкрепя\", каза Мая Манолова. ", "date": "2019.09.18", "title": "Манолова призна: Отчитам като грешка поведението си при протестите срещу кабинета \"Орешарски\""}
{"url": "https://www.novinite.bg/articles/180346/Fondaciya-Za-Nashite-Deca-organizira-vecher-na-dobrodetelite-v-podkrepa-napalnocennotorazvitiev-semejstvonanaj-malkite-deca", "text": "На 7 октомври фондация „За Нашите Деца“ организира най-голямото си благотворително събитие за годината – „Вечер на добродетелите 2019“ и ще отбележи 10-ата годишнина от първото му издание. То ще се проведе в Sofia Event Center, Paradise Center, а началният час е 19.30. Вече 10 години Вечер на добродетелите събира над 400 социално отговорни лидери в нашето общество -  представители на държавната и местни власти, на социално – отговорния бизнес, на неправителствения сектор и на културните среди, които знаят, че инвестирането в развитието на децата още от раждането е основа за постигането на развито и цивилизовано общество в България.    Патрон на десетото издание на Вечерта ще бъде вицепрезидентът на Република България г-жа Илияна Йотова.  Фондация “За Нашите Деца” вече 27 години успешно се справя със ситуации с висок риск за децата, които живеят в дом за деца, имат увреждане или с редица проблеми в семейната им среда – трайна бедност и социална изолация, насилие, безразличие и отчуждение. Вече 27 години висококвалифициран екип от специалисти работи за това всяко дете да живее и да води пълноценен живот в семейство, за да може  да разгърне своите таланти и способности още в първите години от своя живот. За 27 години фондацията е успяла да помогне на над 13 500 деца и семейства.     Каузата на Вечер на добродетелите 2019 е шанс за пълноценно развитие и щастливо детство за деца от 0 до 7 години.  Ще насочим усилията си не само към деца в риск от раздяла от родното семейство и деца в приемни и осиновителни семейства, но и към тези, чиито потенциал и развитие са блокирани от невидими рискове като родителското отчуждение и бедността, както и социалната изолация. Фондацията вярва, че освен сигурността на семейството, интензивната стимулация, благодарение на която най-малките учат активно за света около тях и разкриват своя заключен потенциал е ключова инвестиция за успеха им в нашето общество, в образованието и трудовата реализация в последствие.   С набраните средства, в двата комплекса за ранно детско развитие в София и Пловдив, ние ще подкрепим поне 800 деца в ранна възраст и техните семейства.     Програмата на Вечер на добродетелите 2019 ще даде възможност на гостите да се докоснат по един неповторим начин до реалните съдби на деца и семейства, променени с подкрепата на фондацията. По традиция, тя включва арт програма, в която ще вземат участие популярни български артисти, които застават за каузата на фондацията, както и благотворителен търг, който ще даде възможност на гостите да наддават за ценни и атрактивни предмети и преживявания с висока емоционална стойност.  Повече за събитието може да научите ето .", "date": "2019.09.18", "title": "Фондация “За Нашите Деца” организира вечер на добродетелите в подкрепа на пълноценното развитие в семейство на най-малките деца"}
{"url": "https://www.novinite.bg/articles/180353/Ninova-Bolnicite-ne-biva-da-sa-targovski-drujestva", "text": "„С медицинските специалисти имаме пълно съвпадение по няколко въпроса, които ние, като народни представители, внасяме. Първо е нашето предложение - болниците да не са търговски дружества.\" Това заяви председателят на БСП Корнелия Нинова пред журналисти в парламента след среща с представители на организации на медицинските специалисти.Тя добави, че е редно да има държавни, общински и частни болници, но тези частни, които искат да останат търговски дружества, да намерят начин за финансиране от частни фондове, застрахователни дружества и други. „Държавните и общински болници обаче да не бъдат търговски дружества и да се финансират от Здравната каса“, категорична бе Нинова. Тя коментира още, че обещаното от правителството увеличение на заплатите на медицинските сестри не се случва и добави, че в бюджетната процедура социалистите ще предложат увеличение от две минимални заплати . Най-тежкият проблем остава този с кадрите. Подготовката на медицински сестри е изключително важна и е важно този въпрос да се решава, защото много от тях напускат или заминават в чужбина и няма кой да ги замени. Това е катастрофа в здравеопазването“, категорична бе Корнелия Нинова.Представителите на медицинските специалисти обясниха, че няма механизъм, който да задължи болниците отпуснатите от държавата средства да им бъдат изплатени като възнаграждения. „Този принцип ни принуждава и задължава да търгуваме със здравето на хората, потиска ни да се развиваме като специалисти и ни превръща в работници на норма“, обясниха те. Медицинските специалисти добавиха, че искат стартови заплати за професията, без да има значение дали работят в София или Девин, например. „Не искаме да зависим от клинични пътеки и благоволението на работодателите, на които ни прехвърля министър Кирил Ананиев“, категорични бяха медицинските сестри. Те коментираха, че в момента в съсловните организации на медицинските специалисти се извършва геноцид, а това че те изчезват и в болниците няма медицински сестри е заплаха за националната сигурност на България.„Много скоро може да се случи така, че болници да бъдат затваряни заради липса на медицински сестри. Няма какво да разговаряме обаче с министър Ананиев, защото сутринта му зададохме 5 въпроса и нямаме отговор на нито един от тях. Няколко пъти поискахме и среща с премиера Борисов, но явно други са хората, които са му приоритет, а ние не сме достатъчно значими“.На въпрос само към БСП ли се обръщат те отговориха, че са се обърнали към всички партии, но само БСП ги е приела и изслушала.", "date": "2019.09.18", "title": "Нинова: Болниците не бива да са търговски дружества"}
{"url": "https://www.novinite.bg/articles/180351/Borisov-Ne-si-vloshihme-otnosheniyata-s-Rusiya", "text": "България и Русия имат едни изключително точни, прагматични, коректни и делови отношения, които са във взаимна изгода на всяка една от страните. Това заяви премиерът Бойко Борисов на брифинг в Министерски съвет, предаде ТОПНОВИНИ.Изказването му е по повод шпионския скандал, който се разрази у нас. „Нито за момент не е стояло на вниманието ни да си разваляме отношенията си с Русия. Нито пък при тях е имало такива коментари“, подчерта Борисов.Той коментира и темата АЕЦ „Белене“. „Сега работят активно „Росатом“, „Дженерал Електрик“ и другите компании за един консорциум. Ние много държим процедурите да са прозрачни, ясни и точни. Съревнованието е между Държавната ядрена компания на Китай и тази на Южна Корея. Така че ще се постараем максимално бързо да проведем преговорите“, посочи премиерът.„Мисля, че ще стане един много добър проект. Ще се удължи живота на 5-и и 6-и реактор с по 10 години и ще имаме време тези 10 000 мегавата да ги заменим с нови“, заяви Борисов.Сред другите теми, които са били обсъдени с министъра на промишлеността и търговията на Руската федерация Денис Мантуров, който е на посещение у нас, са туризмът и оръжията. „Говорихме и в сферата на туризма за един ферибот между Бургас и Новоросийск – мисля, че ще свърши работа. В Египет при президента има добър проект, в който унгарци и ние можем да се включим. Разгледахме и лицензиите на оръжейната промишленост – възложихме на Томислав Дончев и тяхна група да проведат срещи и да намерим компромис на тази многогодишна сага. Така че и нашите оръжейни заводи да не загубят работни места и работа. Искаме да отрегулираме така процеса, че да не се поставя в сянка по отношение на междуправителствена организация – президентът Путин и президентът Медведев винаги го поставят. През годините успяваме да го оттласкваме настрани, но е хубаво да започнем да работим сериозно. Такъв компромис можете и вие, и ние да направим“, коментира Борисов.От своя страна, Денис Мантуров посочи, че е подадена заявка за строежа на АЕЦ \"Белене\". „В допълнение към енергийната тема говорихме за взаимни доставки на машини и оборудване. Интересуваме се от закупуване на фармацевтични продукти, както и да разширим това сътрудничество и искаме да доставим нашите продукти на българския пазар. Говорихме и за хуманитарно сътрудничество. Благодарни сме, че руският език се преподава в български училища. Всяка година българските деца учат в нашите университети, интересът на младите към образованието в Русия нараства “, добави той.", "date": "2019.09.18", "title": "Борисов: Не си влошихме отношенията с Русия"}
{"url": "https://www.novinite.bg/articles/180359/Sofijskata-opera-i-balet-shte-prisadi-svoeto-naj-visoko-otlichie-na-legendarnata-balgarska-operna-pevica-Rajna-Kabaivanska", "text": "Софийската опера и балет ще присъди своето най-високо отличие на легендарната българска оперна певица Райна Кабаиванска. Обичаното сопрано, което покори с блясъка на гласа си, с невероятния си артистизъм, обаяние и харизма целия свят през последните десетилетия, ще получи приза си по време на откриването на юбилейния 130-и сезон на Операта на 20-и септември.Артистичният мениджмънт на бляскавото откриване на опрерния сезон е дело на акад. Пламен Карталов. Грандиозното музикално събитие е в чест на 90-годишнината от рождението на Николай Гяуров. Затова в концерта се включват знаменити певци, свързали артистичната си кариера с именития български бас. И Долора Заджик, и Райна Кабаиванска провеждат в момента своите Майсторски класове. Концертът на възпитаниците на Заджик е на 28-и септември от 19:00 часа, а участниците в XIX-ия Международен майсторски клас на Кабаиванска ще се представят на престижната сцена на Софийската опера на 29-и септември.", "date": "2019.09.18", "title": "Софийската опера и балет ще присъди своето най-високо отличие на легендарната българска оперна певица Райна Кабаиванска"}
{"url": "https://www.novinite.bg/articles/180355/Borisov-se-sreshtna-s-ruskiya-ministar-na-promishlenostta-i-targoviyata-Denis-Manturov", "text": "„Връзките между България и Русия се основават на дългогодишни исторически традиции, културна близост и приятелски отношения между двата народа“. Това заяви министър-председателят Бойко Борисов по време на срещата с руския министър на промишлеността и търговията Денис Мантуров. Българският премиер посочи, че през юли тази година бе отбелязана 140- годишнина от установяването на дипломатически отношения между двете страни. „България желае да развива с Руската федерация отношения, основани на диалога, конструктивното сътрудничество и взаимното зачитане на интересите“, добави министър-председателят Бойко Борисов.Премиерът изтъкна, че нашата страна желае да продължи сътрудничеството с Русия по приоритетните за България въпроси в сферата на икономиката, енергетиката, туризма, транспорта, образованието, науката, културата и социалната политика. „Русия е традиционен и един от най-важните външноикономически партньори на България“, категоричен бе министър- председателят. Той отбеляза, че приоритетно направление за страната ни в двустранното икономическо сътрудничество, основано на взаимно доверие и солидарност, е енергийната тематика. „България води политика, насочена към осигуряване на енергийната сигурност както за страната ни, така и в Европа. Работим активно по проектите за газови връзки със съседните страни“, каза още премиерът Борисов пред руския министър.По време на срещата акцент бе поставен върху подкрепата на страната ни за преминаване на разклонение на „Турски поток“ през територията на България в контекста на създаването на регионален газов хъб „Балкан\", посредством което ще се постигне реална диверсификация на доставките на газ и конкурентни цени. Министър-председателят Бойко Борисов посочи, че страната ни работи за реализация на проекта за разширение на газопреносната мрежа от турско- българска до българо-сръбска граница. Реализацията на „Балкански поток“ при стриктно спазване на европейското законодателство е от стратегическо значение за България и региона. „Отчитайки все по-амбициозните цели за намаляване на нивата на вредни емисии във всички сектори на икономиката, в региона ще възникне необходимост от производствени мощности, които да генерират чиста и надеждна електроенергия на достъпни цени. АЕЦ “Белене” може да се превърне именно в такъв електроизточник за региона“, допълни премиерът Бойко Борисов. Фокус на срещата бяха още резултатите от проведеното на 16-17 септември 2019 г. във Варна 17-то заседание на българо-руската Междуправителствена комисия за икономическо и научно-техническо сътрудничество. „Надявам се те да имат положително влияние върху двустранните икономически отношения и да се реализира потенциалът във всички области от взаимен интерес между страните“, каза още премиерът Борисов пред руския министър.", "date": "2019.09.18", "title": "Борисов се срещна с руския министър на промишлеността и търговията Денис  Мантуров"}
{"url": "https://www.novinite.bg/articles/180362/Prezidentat-Razvitieto-na-otnosheniyata-s-Braziliya-e-prioritet-na-balgarskata-vanshna-politika", "text": "Развитието на отношенията с Бразилия е дългосрочен приоритет на българската външна политика в региона на Латинска Америка. Това заяви президентът Румен Радев на „Дондуков“ 2 при награждаването на посланика на Бразилия у нас Ана Мария Сампайо Фернандес с орден „Мадарски конник“ първа степен. Дипломатът, чийто мандат в страната ни приключва, получи държавното отличие за нейните големи заслуги за укрепването и развитието на българо-бразилските отношения.По време на церемонията в Гербовата зала държавният глава Румен Радев отбеляза ролята на посланик Сампайо за развитие на традиционно приятелските отношения между България и Бразилия. Ценим особено активната работа на посланик Сампайо за активизиране на политическите контакти и за доброто взаимодействие по отношение на кандидатурите на двете страни за членство в Организацията за икономическо сътрудничество и развитие, посочи президентът.Държавният глава открои приноса на бразилския дипломат и за задълбочаване на търговско-икономическото сътрудничество между България и Бразилия, стокообменът за миналата година е нараснал с 80%. Развитие бележи и договорно-правната база между двете страни в областта на икономиката, търговията, науката и технологиите. Богатият професионален опит и активна работа на посланик Сампайо допринесоха безспорно за развитие на политическите отношения, на търговско-икономическото сътрудничество и за укрепване на деловите и културните връзки между нашите страни, отбеляза още държавният глава.Посланик Сампайо благодари за оказаната й чест и подчерта, че приема ордена като награда за отличните взаимоотношения между Бразилия и България през последните десетилетия. Дипломатът отбеляза ролята на България в поддържането и насърчаването на регионалния мир и просперитет. Общи са интересите на двете страни в областта на устойчивото развитие, правата на човека и международния мир. България е престижен магнит за бразилските професионални музиканти и студенти в областта на класическа музика, каза още дипломатът.На церемонията днес присъстваха представители на дипломатическия корпус у нас, на изпълнителната и законодателната власт.", "date": "2019.09.18", "title": "Президентът: Развитието на отношенията с Бразилия е приоритет на българската външна политика"}
{"url": "https://www.novinite.bg/articles/180342/Da-si-uchitel-po-nemski-ezik-e-yako", "text": "По повод началото на учебната година Гьоте-институт България дава старт на кампанията „ LEHREN IST COOL !“ (Да преподаваш е яко). Нейната задача е да насърчи младите хора в страната, изучаващи немски език в училище или университета, да изберат професията на учител по немски език за свое бъдеще.„Да си учител по немски е „яко“, защото е призвание и смислена житейска мисия, осигуряваща сигурен кариерен път, гарантиран месечен доход, множество възможности за развитие и подкрепа в немско езичния свят“ – казват инициаторите на кампанията. „Обичам работата си. Чувствам се удовлетворен от това, което върша. Човек е полезен за обществото и в същото време има възможността да се изрази. Смея да твърдя, че се справям добре, съдейки по резултатите на учениците си“, споделя Ивайло Генов, учител по немски език в ПЕГ „Екзарх Йосиф I“ – Ловеч, който е един от посланиците на кампанията „LEHREN IST COOL!“. Немският език е сред десетте най-говорими езици в света. Той е майчин или втори език за около 130 милиона души.Немският е най- много говорим като майчин език в ЕС и e официален език в 7 държави. Кампанията е част от проекта „ОТ ПРАКТИКАТА – ЗА ПРАКТИКАТА.“, който ще изпробва модели за по-ранно обвързване на академичната подготовка на студенти със случващото се в класната стая.Младите хора ще могат още в начален етап на обучението си да се срещнат с привлекателността, но и с предизвикателствата на професията учител по немски език и да изградят основни учителски умения и нагласи. С тях ще работят 15 базови учители, квалифицирани в обширна менторска програма. Още причини за това, защо „да си учител по немски език е яко“ може да видите на сайта на кампанията „LEHREN IST COOL!“ тук:Партньори на кампанията са Посолство на Федерална република Германия в България, Софийски университет „Св. Климент Охридски“, Нов български университет, Пловдивски университет „Паисий Хилендарски“, Шуменски университет „Епископ Константин Преславски“, Дружество на преподавателите по немски език в България, Съюз на германистите в България и „Заедно в час“ . Гьоте-институт е културният институт на Федерална република Германия и работи в цял свят. Гьоте-институт България е създаден през 1989 година, като в момента с множество събития отбелязва своя 30-годишен юбилей. Акценти на културната програма на института са срещи между български и германски творци и интелектуалци, представяне на немската съвременна култура и насърчаване на немско- българското и на европейското сътрудничество. Гьоте-институт България провежда курсове и изпити по немски език за всички нива и възрастови групи. Той също така подпомага изучаването на немси език в България, като предлага присъствени и онлайн обучения и многообразни услуги за българските преподаватели по немски език. В сътрудничество с български партньори участва в национални и европейски проекти за изучаване на чужди езици.", "date": "2019.09.18", "title": "Да си учител по немски език е яко!"}
{"url": "https://www.novinite.bg/articles/180369/Cacarov-Predstoyat-razpiti-v-BNR-ne-stovarvame-vinata-varhu-dolnoto-stapalo", "text": "Никой не е казал, че \"горното стъпало\" е оневинено, а вината е стоварена върху \"долното стъпало\", заяви главният прокурор Сотир Цацаров по казуса с БНР.Държавното обвинение вече обяви, че според резултатите от направената проверка не е имало никаква причина програма „Хоризонт“ да спре излъчване, а затова това прокуратурата се заема с нова, но този път само на действията на техническия директор в националното радио - Пламен Костов.„Категорично не предопределяме вина и наказателна отговорност. Предоставяме факти, установени след 3-дневна проверка“, увери Цацаров.Той обясни, че на генералния директор на радиото Светослав Костов му е поднесено уведомление за вътрешно-студийна профилактика, но в този документ по никакъв начин не показва, че ще бъде прекъснато радиоразпръскването на територията на цялата страна.„Всичко това, което установихме, ще бъде проверявано със средствата на наказателния процес. Предстоят разпити, сравняване на документи, сравняване на информация“, припомни главният прокурор.Припомняме, че той разпореди проверка на ДАНС, КРС и СЕМ, след като на 13 септември Програма \"Хоризонт\" замлъкна за 5 часа.", "date": "2019.09.18", "title": "Цацаров: Предстоят разпити в БНР, не стоварваме вината върху \"долното стъпало\""}
{"url": "https://www.novinite.bg/articles/180370/Fandakova-obyavi-prioritetite-si-ako-bade-preizbrana-za-kmet", "text": "Столичният кмет Йорданка Фандъкова обяви приоритетите си, които ще следва, ако бъде преизбрана за кмет на София. При проверка на строеж на детска градина в кв. „Курило“ на Нови Искър тя представи и част от новия екип, с който ще работи след евентуална победа.Три са основните задачи пред архитектите на Столичната община, ако Фандъкова бъде преизбрана за нов манат - промяна на общия устройствен план на града, приемане на наредбата за градската среда и дизайна и създаване на нова структура, която да отговаря за инвестиционните проекти на общината.„Да започне работата по промяната на общия устройствен план, което да ни гарантира запазване на зелени пространства и балансирано планиране на новите територии, за да нямаме старите проблеми с презастрояването, собствености. Втората задача е довършване и приемане на наредбата за градската среда и дизайна, за да можем да подредим града. И третата важна задача е да създадем новата структура, която да отговаря за инвестиционните проекти, да контролира и да следи“.Тези задачи ще стоят и пред кандидата за общински съветник архитект Ивайло Петков, който ще бъде част от евентуалния бъдещ нов екип на Фандъкова:„Всички ние съвместно с администрацията израстваме на принципа проба - грешка, но се вижда, че работата е много и контролът, и целият процес - от проектирането до реализацията, трябва да бъде контролиран. Задачата, която аз съм си поставил за себе си, е да приемем едни механизми да направим града по-чист“.", "date": "2019.09.18", "title": "Фандъкова обяви приоритетите си, ако бъде преизбрана за кмет"}
{"url": "https://www.novinite.bg/articles/180372/Polovinata-balgari-iskat-novi-kmetove-v-svoite-obshtini", "text": "47,3% от българите искат нов кмет за своята община. Това показват резултатите от редовното социологическо проучване на агенция \"Алфа Рисърч\".Да продължи да управлява досегашният кмет искат 40,9% от запитаните, а 11,8% не могат да преценят. Малко повече от месец преди местните избори, критичните оценки и гласове към качеството и стила на управление на страната нарастват, посочват авторите на изследването.Най-благоприятни са нагласите за кметовете на по-малките общини и населени места, а надпреварата за мястото в големите общини се очаква да е най-оспорвана. Според извадката 62% от гражданите биха гласували спрямо личните си и политически предпочитания, а не на принципа против управляващия кмет.Отговорът на въпроса \"коя е алтернативата на ГЕРБ\" показва силно фрагментирани предпочитания – към БСП - 17%, към партия на Слави Трифонов - 12%, \"Демократична България\" – 4,9%, \"Обединени патриоти\" – 3,8%, към друга политическа сила – 8,9%.48% от избирателите са на мнение, че е време друг да поеме управлението срещу 33%, които продължават да са убедени, че няма по-подготвена партия от ГЕРБ. Към момента обаче липсва консолидираща избирателите алтернатива.В началото на септември ГЕРБ (21.5%) запазва електоралното си предимство в национален план пред БСП (18.7%).В настоящото проучване Алфа Рисърч измерва и потенциала на вече заявената от Слави Трифонов партия – „Няма такава държава“. Тя стартира с подкрепа от 8.3%, отнемайки симпатизанти от БСП, националистическите формации и Воля, без съществена ерозия за ГЕРБ.Поради липсата на масови обществени очаквания за демонтиране на цялата политическа система и преориентация на страната, новата формация, позиционираща се като алтернатива на статуквото, започва с умерени нива на подкрепа.Подкрепата за ДПС е в рамките на традиционните 8.6%.С разпада на Обединените патриоти, преобладаваща част от националистическия вот остава зад ВМРО-НФСБ (4.8%), а доскорошният им партньор Атака влиза в политическия сезон с подкрепа от 1.9%.След пробива на европейските избори и излъчването на евродепутат, Демократична България стабилизира общите си позиции (4.1%), но все още е изправена пред предизвикателството да разшири кръга от свои симпатизанти в страната.Регистрираната в настоящото проучване подкрепа за управляващи, лява, дясна опозиция и нови формации показва настроенията в обществото на национално равнище. Местните избори обаче са доста различни по характер, а това прави изходът от тях силно зависим от спецификата в отделните общини, от състоянието на политическите сили в тях и гражданската ангажираност, коментират от \"Алфа Рисърч\".", "date": "2019.09.18", "title": "Половината българи искат нови кметове в своите общини"}
{"url": "https://www.novinite.bg/articles/180356/Petnadeset-godini-uspeshno-uchastie-na-AEC-Kozloduj-EAD-na-svobodniya-pazar-na-elektroenergiya", "text": "Преди 15 години, на 18 септември 2004 г., „АЕЦ Козлодуй” ЕАД регистрира първата сделка за продажба на електрическа енергия по свободно договорени цени, с което постави началото на процеса на либерализацията на енергийния пазар в България.В годините АЕЦ „Козлодуй” извървя дълъг път на развитие, успешно се справи с пазарните предизвикателства и заслужено зае мястото на ключов пазарен участник в борсовата търговия. Благодарение на гарантираната сигурност и надеждност на доставките, „АЕЦ Козлодуй” ЕАД е предпочитан бизнес партньор за широк кръг пазарни участници, опериращи както у нас, така и на регионалните пазари. Годишният дял на реализираната на свободния пазар нетна активна енергия от атомната централа през 2018 г. достигна 84%. Благодарение на получените приходи финансовото състояние на Дружеството е стабилно. Това е важно условие за изпълнение в пълен обем на приоритетните и амбициозни проекти за развитие, благодарение на които АЕЦ „Козлодуй” се нарежда в челните редици на най-добрите атомни централи в света.", "date": "2019.09.18", "title": "Петнадесет години успешно участие на „АЕЦ Козлодуй” ЕАД на свободния пазар на електроенергия"}
{"url": "https://www.novinite.bg/articles/180334/6-i-blok-na-AEC-Kozloduj-shte-bade-udaljen-s-oshte-10-godini", "text": "В началото на октомври ще бъде удължен животът на 6-и блок на АЕЦ \"Козлодуй\" с още 10 години, каза министърът на енергетиката Теменужка Петкова, след участието й в 17-о заседание на Българо-руската междуправителствена комисия за икономическо и научно-техническо сътрудничество, което се провежда в резиденция \"Евксиноград\". По думите й, впоследствие процедурата може да бъде повтаряна на 10 години, като максималният срок е 60 години.Руският министър на промишлеността и търговията Денис Мантуров, който също участва в заседанието посочи, че перспективите за изграждането на газопровода \"Турски поток\" и достигането му до границата между България и Сърбия са това да се случи до 1 януари 2020 г., така че да тръгнат първите доставки на газ.В своето изявление пред журналисти двамата министри посочиха, че са обсъдили различни теми, които са от взаимен интерес. Като такива те посочиха енергетиката, туризма, селското стопанство, превозите на товари по море и много други.За изграждането на АЕЦ \"Белене\" министър Петкова каза, че към реализацията на този проект са заявили интерес водещи компании от ядрената енергетика от Русия, Китай, Франция, Корея, САЩ.\"Ние категорично сме заявили в процедурата за избор на стратегически инвеститор, че конструктор на проекта са партньорите от \"Росатом\" и на практика проектът не би могъл да се реализира без участието на тази компания\", посочи Петкова. По думите й с това условие е запозната и Европейската комисия.За шпионския скандал у нас министър Мантуров каза, че този въпрос изобщо не е обсъждан на срещата на комисията. По думите му това няма да повлияе върху деловите отношения между двете страни.", "date": "2019.09.18", "title": "6-и блок на АЕЦ „Козлодуй“ ще бъде удължен с още 10 години"}
{"url": "https://www.novinite.bg/articles/180344/Startira-kampaniyata-Stara-hartiya-za-nova-kniga-v-Ruse", "text": "След като най-големият рекорд в националната инициатива „Стара хартия за нова книга“ беше поставен в София, миналогодишните първенци от Русе отново се включват в надпреварата. За пета поредна година малчуганите от дунавския град ще имат възможност да предадат старата си хартия и да получат нова книжка на 28 септември между 10,00 и 13,00 ч. на пл. „Свобода“, пред Съдебната палата. Събитието е организирано от „ЕКОПАК България“ и Книжен център „Гринуич“ и се провежда с подкрепата на Община Русе и Регионална библиотека „Любен Каравелов“.Регламентът на кампанията гласи, че всяко дете, което с помощта на възрастен предаде 5 кг хартия за рециклиране, ще получи книжка подарък. За да има за всички достатъчно книги, всеки, който изпълни това условие, ще може да получи само една книга, но не повече. Децата, донесли допълнителни 5 кг хартия, ще получат втора книжка на екотематика – едно от двете специални издания на „ЕКОПАК България“ „Грийн тийн“ и „Ти можеш да спасиш планетата“. Така в рамките на празничния ден малчуганите могат да получат максимален брой две книги.Още изненади очакват малчуганите по време на празничната програма, в която ще има много музика, танци тематични игри с награди, вдъхновени от литературните талисмани на тазгодишната кампания – детективите Агата и Лари. За настроението на присъстващите ще се погрижат талантите от Общински детски център за култура и изкуство – Русе: тамбурашки оркестър „Русе“, фолклорен танцов ансамбъл „Здравец“, детско-юношески танцов ансамбъл „Зорница“, солисти от Школата за народно пеене, Клуб по спортни танци, формация за модерен балет „Мираж“, балетно студио „АРТ ДЕНС КЛАСИК“ и солистите от детска вокална група „Слънце“.", "date": "2019.09.18", "title": "Стартира кампанията „Стара хартия за нова книга“ в Русе"}
{"url": "https://www.novinite.bg/articles/180325/Vnimavajte-dnes-na-AM-Trakiya-v-tunela-shte-ima-remont", "text": "От 10.00 ч. до 15.30 ч. движението в тунел „Траянови врата“ на автомагистрала „Тракия“ в посока Бургас ще се осъществява в една лента.Това съобщиха от пресцентъра на Агенция „Пътна инфраструктура“ (АПИ).Поради ремонт на пожаро-известителната система и светофарната уредба на съоръжението ще бъде ограничено преминаването в активната лента, а трафикът ще се пренасочва в изпреварващата.Шофьорите е необходимо да се движат с повишено внимание и съобразена скорост.", "date": "2019.09.18", "title": "Внимавайте днес на АМ Тракия, в тунела ще има ремонт"}
{"url": "https://www.novinite.bg/articles/180338/Korneliya-Ninova-Pri-tejki-prestapleniya-bez-sakrateno-proizvodstvo", "text": "Тук cъм прeди вcичкo кaтo чoвeк. Бaбaтa нa Криcи мe пoкaни дa пoceтя дoмa ѝ. Бях тaм. Тoвa, кoeтo видях мe рaзтърcи. Щe пoиcкaм рaзрeшeниe oт бaбa ѝ и aкo ми гo дaдe, щe ви рaзкaжa. Тoвa кaзa прeдceдaтeлят нa НC нa БCП cлeд cрeщa c прoтecтирaщи ceмeйcтвa нa убититe дeцa в Coтиря. Тя ce включи и в пoдпиcкaтa зa прoмeни в НПК, кoятo тe инициирaт.„Призoвaвaм дa нe ce дeлим нa упрaвлявaщи и oпoзиция, зaщoтo мъкaтa, кoятo изпитвa ceмeйcтвoтo нa Криcи oт Coтиря и мнoгo други хoрa нямa пaртиeн цвят“, кaзa oще Кoрнeлия Нинoвa.Тя кoмeнтирa, чe кaтo нaрoдeн прeдcтaвитeл e внecлa зaкoнoпрoeкт, cъглacнo кoйтo при тeжки тeлecни пoврeди, убийcтвo и блудcтвo нe ce прилaгa cъкрaтeнo cъдeбнo прoизвoдcтвo и cпoрaзумeния, a caмo дoживoтнa приcъдa бeз прaвo нa зaмянa.Нинoвa припoмни, чe тaкa e билo дo 2009 г. в бългaрcкoтo нaкaзaтeлнo прaвo и зaяви, чe coциaлиcтитe иcкaт тoвa дa ce върнe.„Пoзнaвaйки хoрaтa, чиитo ceмeйcтвa ca пocтрaдaли oт тaкивa прecтъплeния - знaм, чe тe иcкaт eдинcтвeнo cпрaвeдливocт и възмeздиe зa тaкивa ужacни прecтъплeния“, кaтeгoричнa бe Нинoвa.„Рaзтрeвoжeнa cъм oт тoвa, кoeтo упрaвлявaщитe внecoхa кaтo зaкoнoпрoeкт и aргумeнтитe, c кoитo гo нaпрaвихa. Кaзaхa, чe внacят друг зaкoн, зa дa имa aлтeрнaтивa нa БCП. Зa тaкивa звeрcки прecтъплeния другa aлтeрнaтивa ocвeн възмeздиe и cпрaвeдливocт нe мoжe дa имa“, зaяви oщe Кoрнeлия Нинoвa.Тя припoмни, чe мнoзинcтвoтo прeдлaгa oтнoвo дa имa нaмaлявaнe нa приcъдaтa и вceки cлучaй дa ce прeцeнявa oт cъдa. „Ниe прeдлaгaмe – никaквo нaмaлявaнe нa приcъдaтa и дoживoтeн зaтвoр бeз прaвo нa зaмянa. Щe бъдeм бeзкoмпрoмиcни, зaщoтo cлучaят c Криcи oт Coтиря нe e eдинcтвeн, a пoрeдният“, зaключи Кoрнeлия Нинoвa.", "date": "2019.09.18", "title": "Корнелия Нинова: При тежки престъпления - без съкратено производство"}
{"url": "https://www.novinite.bg/articles/180335/Spipaha-nad-470-djigiti-v-Plovdiv-za-5-chasa", "text": "Масирана спецакция бе проведена от служители на областната дирекция на МВР в рамките на активните действия за подобряване безопасността на движението и предотвратяване на тежките катастрофи в Пловдив и региона.За времето от 9.00 ч. до 14.00 ч. вчера пътният контрол е осъществен от екипи на тринадесетте районни управления и секторите „Пътна полиция“ и „Специализирани полицейски сили“.Общо са проверени 566 лица и 473 автомобили, по Закона за движение по пътищата са съставени 65 акта и издадени 409 глоби с фиш.263 са нарушенията на скоростния режим и 14 – на пътните знаци и маркировка.9 водачи са преминали с автомобилите си при забраняващ сигнал на светофарна уредба, а един е отнел предимството на пешеходец.Без обезопасителни колани са били 19, трима са управлявали без сключена задължителна застраховка „Гражданска отговорност“, а други 18 са били с неизрядни пътни документи.", "date": "2019.09.18", "title": "Спипаха над 470 джигити в Пловдив за 5 часа"}
{"url": "https://www.novinite.bg/articles/180348/Georgi-Gokov-Da-populyarizirame-dobrovolnoto-kravodaryavane", "text": "„Нужно е да популяризираме доброволното кръводаряване, за да може то да се увеличи.“ Това каза народният представител от ПГ на \"БСП за България\" Георги Гьоков пред  журналисти в парламента по повод кръводарителската акция в Народното събрание.  Той добави, че при кръводаряването в България съществуват проблеми и призова доброволното кръводарителство да се популяризира, защото то дарява живот. „Ако има начин да го направим със законодателни промени и различни инициативи, сме готови да се включим“, категоричен бе Гьоков. Народният представител коментира, че кампанията върви изключително успешно и това е акция, която обединява народните представители и парламентарни сътрудници от всички политически партии. \" Успешен път на кръводаряването и на нашата акция. Дано тя бъде стимул за началото на други и да тръгне по други линии сред хората\", каза още Георги Гьоков.В кампанията по кръводаряване се включи и председателят на ПГ на „БСП за България“ Корнелия Нинова, заедно с много депутати от левицата. „Призовавам всички, които могат, да дарят кръв, защото така ще спасим човешки живот“, коментира лидерът на социалистите.", "date": "2019.09.18", "title": "Георги Гьоков: Да популяризираме доброволното кръводаряване"}
