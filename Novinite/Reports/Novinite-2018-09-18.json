{"url": "https://www.novinite.bg/articles/164670/Obeshtanie-Ot-1-yuli-dogodina-pensiite-skachat-s-57", "text": "От 1 юли 2019 г. пенсиите в страната ще се вдигнат с 5,7%, обяви министърът на труда и социалната политика Бисер Петков.Таванът на пенсиите също ще бъде увеличен до 40% от средния доход за страната т.е. 1040 лв.По повод предстоящата тежка зима с по-високи сметки, Петков коментира, че у нас заплатите са едни от най-бързо растящите в цяла Европа, но тъй като базата е ниска и това увеличение не се усеща достатъчно от хората.Относно втория стълб за пенсионно осигуряване, за който стана ясно, че средният размер на партидите е около 3000 лв., Петков коментира, че това не е изненадващо.\"Голяма част от осигурените лица имат кухи партиди, защото по тях не постъпват средства\", уточни той пред bTV.", "date": "2018.09.18", "title": "Обещание: От 1 юли догодина пенсиите скачат – с 5,7%"}
{"url": "https://www.novinite.bg/articles/164692/Ombudsmanat-Maya-Manolova-proveryava-svarshenoto-v-Hitrino", "text": "В Хитрино съм, за да проверя на място какво е свършено от поетите ангажименти до момента и дали хората тук са съгласни с последното разпределение на средствата за възстановяване на населеното място. Това каза пред журналисти омбудсманът Мая Манолова в Хитрино, където днес има приемна. Тя припомни, че по нейно предложение Националният обществен съвет е отказал да вземе решение за разпределението на последните пари за възстановяване на населеното място. \"Настояхме кметът да обяви списъците с усвоените до този момент пари, включително и неговото предложение за последната сума, но доколкото разбирам от срещите ми до този момент това не е свършено\", отбеляза Манолова. Тя каза, че е установила, че все още има къщи, които не са окончателно построени, има две семейства, които продължават да живеят на фургони и ремонтни дейности, които са обещани, а не са извършени. \"Имам жалба от 60 души, които живеят на улица \"Никола Вапцаров\" и които твърдят, че установените проблеми в техните къщи, въпреки описите, протоколите и обещанията, не са отстранени\", уточни Манолова. \"Притеснителното е, и аз попитах кмета на последната ни среща в София, че по повод жалби сме изпратили искане за извършване на проверка и за предоставяне на информация, което той не е направил, което ме кара, за първи път като омбудсман, да започна процедура по налагане на наказание пред Районния съд. Тъй като в случая има отказ да се предоставя информация и документи, за първи път ще дам кмет на Районен съд за това, че не е предоставил поисканата ми информация по повод жалбата на 60 души\", уточни Манолова. Най-големият проблем е с липсата на публичност и прозрачност за взетите решения от Обществения съвет на Хитрино с всички приложения, за похарчените до момента пари, за парите, които са вложени и в новото строителство, и в ремонтните работи. Ще настояваме всички протоколи и приложения за похарчени пари да бъдат публично оповестени, нещо за което настоявам всеки път и кметът поема ангажимент да го свърши, а също така и всеки човек, на който е извършван ремонт - да получи договор за ремонта, количествено-стойностната сметка и точен разчет колко пари са похарчени за съответната къща, допълни Манолова.", "date": "2018.09.18", "title": "Омбудсманът Мая Манолова проверява свършеното в Хитрино"}
{"url": "https://www.novinite.bg/articles/164693/Veterinari-vlizat-v-stadoto-na-Ana-Petrova-ot-Bolyarovo", "text": "Екип от ветеринарни лекари от София ще влезе в стадото на Ана Петрова в Болярово. Това реши на извънредно заседание областната епизоотична комисия в Ямбол.Това е единствената ферма, в която, въпреки положителните проби, от два  месеца лекари не са допускани. В последните няколко дни обаче 11 овце от стадото са умрели. Ако и днес фермерите не осигурят достъп до стопанството си, ще се чака решение на прокуратурата.Въпреки че Ана Петрова сама е поискала съдействие от ветеринарните власти заради умрелите животни и до момента няма гаранция, че тя ще пусне лекарите във фермата си, каза заместник-министърът на земеделието Янко Иванов:\"Нека да допуснем нашите колеги и най накрая да се изясни каква е причината, защото би могло да е всякаква болест. Масова смъртност не се появява просто така\".Специалистите ще направят аутопсия на починалите животни и преглед на здравите.\"Те първо ще направят инвентаризация на животните, които са в стадото, защото в едното от номерата на умрялото животно се оказва, според информационната система на ПАП, че животното би трябвало да е от Твърдица. Интересно как е попаднало там\", поясни д-р Иванов.  ", "date": "2018.09.18", "title": "Ветеринари влизат в стадото на Ана Петрова от Болярово"}
{"url": "https://www.novinite.bg/articles/164695/Forbs-izbira-naj-uspeshnite-balgari-pod-30-g", "text": "Класацията за най-успешните българи под 30-годишна възраст се провежда за шести път. Камен Донев, Христо Христов и Калоян Куманов са само част от мотивационните лектори, които ще споделят своите истории за успех на тазгодишното издание на \"Форбс\" \"30 под 30\".\"Според нас това са хората, които успешно развиват света около нас и го правят по добър начин - развиват бизнеса, или са успешните спортисти, или хората на изкуството\", заяви организаторът на събитието Даниел Василев.Програмата на събитието включва семинари за лидерско управление, дигитален бизнес, правата на жените бежанки, както и ексклузивно представяне на лидерите в тазгодишната селекция за 30 успешни българи под 30-годишна възраст. За титлата са кандидатствали над 100 души, от които са избрани най-добрите, разпределени в пет категории - бизнес, изкуство, социално предприемачество, спорт и образование.\"Големият страх, който трябва да преодолееш в началото на един бизнес, е, че той няма да бъде успешен. Ползата от подобни събития е, че се показват успешни бизнеси, както и практики, които да бъдат следвани\", каза изпълнителният директор на \"Нетинфо\" Христо Христов.", "date": "2018.09.18", "title": "„Форбс” избира най-успешните българи под 30 г."}
{"url": "https://www.novinite.bg/articles/164689/Valentina-Vasileva-ENP-Zaradi-edin-protest-se-otrekoha-ot-2-miliona-sanarodnici", "text": "След като изцапахме и омерзихме всички национални символи, всички национални герои и всички светли и красиви думи, дойде ред и на сънародниците ни в чужбина. То, друго не остана. Едни искат да ги яхнат под общ знаменател, но по-срамното е за тези, които с лека ръка се отрекоха от тях. Два дни чета постовете в социалните мрежи и се дивя. Голямо мълчание беше, докато дойде 16 септември да видим какво ще стане. Сигурно, ако бяха дошли въпросните 34 хиляди човека, то щеше да настане шок и ужас, че май идва промяна, която сякаш не е удобна за нас. Революцията ще вземе да излезе от фейса и ще вземе да се материализира. О, ужас!Но вече сме спокойни. Няма такава опасност! Всичко е под контрол! Можем да продължим да мразим системата и Борисов на две-три ракии във фейса. Освен малцинствата, робството, Москва, Вашингтон и Брюксел се сдобихме с още един враг и виновник за положението на страната - българите в чужбина. Ура! Оправдани сме! Те, тяхната кожа ни оставиха, оставиха си родителите и близките, и само идват да си оправят зъбите тук на дентален туризъм, и да оставят някой лев. Предатели!И сега олекна ли Ви, скъпи мислители, анализатори и фейсбук активисти? На мен пък ми натежа и ме досрамя от Вас! Особено от тези, които са с претенции да бъдете високо интелигентни, разбиращи и изразяващи общественото мнение.Заради един протест, независимо какъв, Вие сложихте под общ знаменател 2 милиона сънародници! Повечето от тях избягали от хунтата на Борисов и олигархичната системата, която Вие търпите и даже бихте оправдали, ако сте едно късче от нея, разбира се, срещу парче хляб.Продължете да търпите и да се съгласявате, да я поддържате с Вашето бездействие и да си търсите врагове. Продължете да се присмивате на всеки, който тръгва срещу тази система и да го обявявате за глупак, но пък да го питате дали по избори няма да раздаде нещо. Продължете да се радвате на боя между ГЕРБ и БСП, и да не виждате алтернатива. Нормално е! Промяна може да има само,             ако повечето я пожелаем. Засега е по-лесно да продължим да виждаме врагове и да чакаме бананът да падне. Освен, че мразим всички чужди, се разбра, че собствената си кръв не понасяме, но пък гордо цитираме Дякона и обичаме България, особено силно по празници и банкети. Клета Майка България! ", "date": "2018.09.18", "title": "Валентина Василева, ЕНП: Заради един протест, се отрекоха от 2 милиона сънародници"}
{"url": "https://www.novinite.bg/articles/164684/Saorajeniyata-na-Vitosha-sa-provereni-i-SO-nyama-tejki-zabelejki", "text": "Всички съоръжения на Витоша са проверени. \"Установено е, че в момента сградите имат забележки, които обаче не са тежки. Собствениците знаят за какво става дума. Възложено е да се направи конструктивна експертиза на самите стълбове, по които е опънато въжето за лифтовете. Това коментира пред БНР арх. Влади Калинов, директор на Дирекция \"Общински строителен надзор\" в Столична община. По думите му само едно от съоръженията е с премахнато въже - Княжевския лифт. Там е по-тежко положението. Останалите мероприятия, които трябва да се предприемат, са в кратки срокове - до 2-3 месеца трябва да се извършат от собствениците. \"Досегашните стълбове и тяхното разположение не отговарят на съвременните норми за прекарване на подобно съоръжение. Възстановяването на тези съоръжения също не е възможно, така че да работят, тъй като са изключително стари. За няколко от съоръженията няма резервни части, които могат да гарантират безопасността им. Конкретно става дума за Княжевския лифт. Затова там трябва да се направят нови процедури. Новата процедура означава прожедура през МОСВ, където да се направи преотреждане, тъй като Плана за управление на Витоша забранява рззполагането на нови стълбове\", обясни той. \"Тъй като процедурата е изключително сложна и не зависи от Столична община, а от министерства и ведомства, които са извън нашата компетенция, затова сме помолили концесионерите да инициират такава процедура, за да видим докъде ще стигне. Нормално е Витоша да получи този най-екологичен транспорт. Концесионерите имат желание да го направят, въпросът е как ще се преборят с тези сложни юридически стъпки, които им предстоят.\" \"Ако г-жа Фандъкова се качи на служебния автомобил и отиде до Княжево и види, че са махнати двете въжета на Княжевския лифт, би могла да задържи г-н Калинов като експерт, обаче, ако не са махнати, бих й препоръчал да го смени, защото към настоящия момент става въпрос за нещо съвсем различно. На първо място ние нямаме концесионери в парк \"Витоша\", имаме собственици на лифтове и на влекови съоръжения. Г-н Калинов трябва да знае, че там няма концесионери, а собственици\", коментира Тома Белев.\"На второ място - тези проверки съм ги искал още като директор на парка преди 7 години. Слава Богу, случили са се 2018 година. Комисията по ЗУТ може да завърши с няколко типа решения. Единият тип е когато сградата е годна за използване - тогава общината нищо не прави. Когато е негодна, се издава заповед за премахване на съответния строеж или се прави ремонт, ако може да бъде възстановена\", допълва той. \"В случая не чух какви заповеди е издал кметът на София, защото отговорността е единствено на кмета. Разочарован съм, защото се говори само за лифтовете, а аз очаквах Комисията да се занимава и с влековите съоръжения. Това за мен е непонятно защо е спестено. На четвърто място трябва да кажа, че г-н Калинов леко излъга за това какво пише в Плана за управление. Няма никакви забрани по отношение на промяната на лифтовите съоръжения. Нещо повече - планът препоръчва да се подменят или демонтират морално остарелите съоръжения, представляващи опасност\", обясни Белев. Според него, Планът за управление не разрешава строж на нови ски съоръжения. \"Около 20% площи от всички предназначени за ски спорт и туризъм се използват в момента. Има 80%, които не се използват, защото собствениците на съоръженията не ги поддържат\", добави той.", "date": "2018.09.18", "title": "Съоръженията на Витоша са проверени и СО няма тежки забележки"}
{"url": "https://www.novinite.bg/articles/164690/Mlada-dvojka-zagina-v-katastrofa-na-patya-kraj-Byala-Slatina", "text": "Двама младежи загинаха в катастрофа на пътя край Бяла Слатина, съобщи МВР. Сигналът за инцидента е подаден малко след 13:30 ч. По първоначални данни на пътя между Бяла Слатина и с. Попица лек автомобил се е ударил в дърво. На място са загинали млад мъж и жена на възраст около 20 години. При удара от колата е изхвърчала газова бутилка, която е обезопасена. На място все още се извършва оглед и движението е затруднено. За момента причините за катастрофата не са ясни.Инцидентът е станал близо до мястото на пътя от Бяла Слатина за Габаре през село Попица, където пиян се удари с колата си в дърво и уби 2-годишно дете и 22-годишна бременна жена в понеделник.", "date": "2018.09.18", "title": "Млада двойка загина в катастрофа на пътя край Бяла Слатина"}
{"url": "https://www.novinite.bg/articles/164685/MRRB-shte-osiguri-100-000-leva-za-remont-na-patya-mejdu-obshtinite-Kirkovo-i-Krumovgrad", "text": "Министерството на регионалното развитие (МРРБ) ще осигури 100 000 лева за неотложен ремонт на 17-километровия участък от пътя между общините Кирково и Крумовград. Надяваме се още толкова средства да бъдат отделени от бюджета на община Крумовград, заяви областният управител на Кърджали Никола Чанев. Той увери протестиращите родители от района, които отказаха да пуснат децата си на училище заради лошото състояние на шосето, че ремонтът ще започне до края на октомври. Областният управител призова родителите да върнат децата в училище и да не ги превръщат в заложници на протеста.", "date": "2018.09.18", "title": "МРРБ ще осигури 100 000 лева за ремонт на пътя между общините Кирково и Крумовград"}
{"url": "https://www.novinite.bg/articles/164699/Otnovo-naprejenie-zaradi-chumata-po-dobitaka-v-Strandja", "text": "Отново напрежение заради чумата по добитъка в Странджа. Протести и жива верига пред автомобил с експерти на Земеделското министерство и ветеринари от Областната дирекция по безопасност на храните.Наложи се и намесата на полицията. Сблъсъците се разиграха в Ямбол по време на заседание на Областния кризисен щаб за справяне с чумата по дребните преживни животни.В основата е казусът с ферма в Болярово. Там стопаните трети месец не допускат ветеринари за повторни проби от животните. Мотивът им е, че има манипулация на първите проби за чума. Случаят стигна и до главния прокурор Сотир Цацаров.", "date": "2018.09.18", "title": "Отново напрежение заради чумата по добитъка в Странджа"}
{"url": "https://www.novinite.bg/articles/164701/Parvi-raboten-seminar-se-provede-v-novata-laboratoriya-za-inovacii-na-Stolichna-obshtina", "text": "За първи път работен семинар с международно участие се проведе през септември 2018 г. в новата лаборатория за иновации на Столична община. Тя е създадена по проект „Разкриване потенциала на младите хора за бизнес и социални иновации в Дунавския регион” (New Generation Skills), съфинансиран по Програма „Дунав 2014 – 2020“. В лабораторията за иновации се планира да бъдат предоставяни обучения, консултации и менторство на младите хора на възраст между 15 – 29 години за насърчаване на младежките иновации и предприемачество, като услугите ще бъдат предоставяни в партньорство с Асоциацията за развитие на София. Лабораторията е разположена на ул. „Сердика“ № 1 , етаж 3, в Столична библиотека – филиал „Сердика“.Първият работен семинар събра представители на проектния консорциум, който включва Белград, Сърбия и Марибор, Словения, както и местни заинтересовани страни – общински институции; организации (представляващи местната младеж и образование) и бизнес сектора.Обединени от темата за споделяне на добри практики на София в сферата на младежкото предприемачество и иновациите, участниците по проекта бяха приветствани от Ботьо Ботев – представител на местната консултативна група за иновации по проекта и общински съветник в Столичен общински съвет. В своето изказване той представи София като град с хилядолетна история с богато културно-историческо наследство.Основен акцент на срещата бе изпълнените дейности по проекта, както и добрите практики за стимулиране на младежкото предприемачество на Столична община, включително разработения План за действие по проект NewGenerationSkills.Четири добри примера за програми и инициативи за стимулиране на младежкото предприемачество, образование и заетост бяха представени от експерти на семинара: \"Програмата за инкубиране и акселерация\" на Института на основателите (Founders Institute), Програмите за младежко предприемачество на \"Джуниър Ачийвмънт България\", Софийски хакатони и Академия за социални предприемачи на Reach for Change.Най-голямата обучителна програма за стартъпи на талантливи предприемачи и дейността на Founders Institute представи Милен Иванов, директор на българския филиал. Иванов запозна аудиторията с начина, по който работи системата за обучаване на предприемачи, предоставяйки възможност на обучаемите да се учат от успешно доказани ментори, чрез конкретни примери, решаване на специално адаптирани тестове и казуси, получавайки постоянна обратна връзка за постигнатите резултати или липсата на такива. Втората добра практика беше представена от Светослав Маноилов, старши експерт „Бизнес развитие“, член на екипа на „Джуниър Ачийвмънт България“, водеща организация в предоставянето на иновативно и модерно образование от най-ранна възраст до висшето училище. Беше представено портфолиото от образователни продукти и услуги, както и постигнатите резултати в детски градини, училища и университети. Специален акцент бе поставен на провежданите обучения за повишаване на квалификацията на педагогически специалисти и на практическите обучения на студентски стартъпи.Инициативата Софийски хакатон представи Деница Лозанова, програмен директор на Асоциация за развитие на София. Столичната община е първата, която организира в последните години общински хакатони за разработване на иновативни идеи. Тази година Столичната община организира първия 24-часов Балкански хакатон в София. Тук се събраха програмисти от 9 държави: Албания, Босна и Херцеговина, Гърция, Косово, Румъния, Македония, Словения, Сърбия, Турция и България. Те разработваха иновативни технологии не само за дигиталната свързаност на страните ни, но и за по-добро бъдеще на Европа, в което нито един гражданин няма да се чувства изолиран и дигитално изключен. Хакатонът се проведе само месец след срещата на върха ЕС – Западни Балкани в София и в рамките на Българското председателство на Европейския съюз.Експертите посетиха на място и Betahaus (co-working space) в София, представляващо мултифункционално, модерно и удобно място, подходящо както за социални контакти, семинари, работни срещи, така и за интензивна индивидуална или групова работа.В Betahous, Юрий Вълковски, изпълнителен директор на Reach for Change България, представи организираната ежегодно от 2016 г. Академия за социални предприемачи. Академията е интензивна обучителна програма, която предлага практически знания, инструменти и контакти за хора, които искат да стартират свой собствен социален бизнес. Програмата се състои от 68 обучителни часа, разпределени в три модула. Това са: „Значима социална промяна“, „Бизнес моделиране“, „Привличане на подкрепа“. Участниците в Академията работят в екипи по практически казуси в сферата на социалното предприемачество. Всеки екип работи със социален и бизнес ментор, които споделят своя опит с участниците и ги насочват.Reach for Change България е част от международната мрежа на фондация Reach for Change, която има представителство в 17 държави от Европа, Азия и Африка. Мисията на фондацията е да открие изключителни социални предприемачи и да им помогне да развият иновации, които да подобряват живота на младите хора в голям мащаб. Фондацията организира в партньорство с „Нова Броудкастинг Груп“ ежегодния конкурс за социални предприемачи ПРОМЯНАТА, който се провежда от 2014 година.", "date": "2018.09.18", "title": "Първи работен семинар се проведе в новата лаборатория за иновации на Столична община"}
{"url": "https://www.novinite.bg/articles/164656/Valeri-Simeonov-do-NSO-Kolko-struva-ohranata-na-Dogan", "text": "Днес отправих въпрос към НСО на какво основание, колко пари са изразходвани и колко души са ангажирани за охраната на частното лице - бизнесмен Ахмед Доган\". Това написа вицепремиерът Валери Симеонов във страницата си във Фейсбук. Той дори и сподели снимка на официалното запитване, което е отправил до НСО.Част от въпросите на Симеонов са от колко години се осъществява охраната на Доган и има ли съществена опасност за живота му, с която да се оправдават разходите.Публикувано във факти.бг.", "date": "2018.09.18", "title": "Валери Симеонов до НСО: Колко струва охраната на Доган"}
{"url": "https://www.novinite.bg/articles/164649/Liderite-na-Severna-i-Yujna-Koreya-se-sreshtat", "text": "Южнокорейският президент Мун Дже-ин пристигна в Пхенян за трета среща тази година със севернокорейския лидер. Той беше посрещнат от Ким Чен-ун и от хиляди севернокорейци, построени в стегнати редици.Основна тема на разговорите днес и утре е премахването на ядрените оръжия от Корейския полуостров.Корейската война приключи през 1953 г. с примирие, но мирен договор така и не е подписан между Северна и Южна Корея, пише Нова телевизия.", "date": "2018.09.18", "title": "Лидерите на Северна и Южна Корея се срещат"}
{"url": "https://www.novinite.bg/articles/164686/409-073-dobrovolci-izchistiha-Balgariya-zaedno-na-15-septemvri", "text": "Осмото издание на най-мащабната доброволческа инициатива у нас „Да изчистим България заедно“ обедини стотици хиляди в името на добрата кауза за по-чиста страна и отчете рекорден брой доброволци. Тази година в инициативата на bTV Media Group се включиха 409 073 души. Общата почистена площ от доброволците на „Да изчистим България заедно“ е 1 770 000 кв. м. площ. През 2018 г. инициативата подобри рекорда си от 2013 г., когато около 375 000 се включиха в чистенето на България. Рекордна активност за кампанията от самия й старт отчитат доброволците на област Варна - с 30 700 доброволци. Сред най-активните области отново са Русе /17 300/ и Столична община /14 975/. “Да изчистим България заедно“ тази година бе най-силната кампания до момента. Щастливи сме, че стотици хиляди българи се обединиха за каузата и събрахме най-силния отбор на България. Вярваме, че когато е по-чисто, хората са склонни да пазят повече околната среда. Благодарим и на всички партньори, които подкрепиха инициативата”, казва Мария Лазарова, мениджър „Социални проекти“ на bTV Media Group и основен двигател на проекта. По данни на Министерството на околната среда и водите, партньор на инициативата за поредна година, финалните данни за събрания боклук към 17 часа на 17 септември възлиза на 4123 тона отпадъци от 2869 локации, като количеството боклук спрямо броя доброволци тази година е низходящо. От всяко замърсено място са извозени средно по тон и половина боклук. Най-много отпадъци отчитат от РИОСВ във Варна – 742,95 тона, на второ и трето място са съответно областите Стара Загора  – 480,090 тона, и Перник – 435,82 тона. Следват данните от екоинспекциите в Бургас – 350,3 т, Хасково – 321,370 т,  Пловдив  – 316,98 т, Шумен – 247,68 т,  Враца – 234,65 т, София – 197,09 т,  Пазарджик – 176,92 т,  Русе – 171,78 т, Плевен – 133,71 т. Най-малки количества са отчетени в  Благоевград –  99,25 т,  Монтана – 87,68 т , Смолян – 86,66 т  и Велико Търново – 40,39 тона. Тази година акцията беше част от Световния ден на почистването с участието на повече от 13 милиона доброволци от 156 държави на всички континенти. С най-голяма активност допринесоха Индонезия – с 3,3 милиона доброволци, и Пакистан и САЩ с по 1,5 милиона.", "date": "2018.09.18", "title": "409 073 доброволци изчистиха България заедно на 15 септември"}
{"url": "https://www.novinite.bg/articles/164658/Startira-akciya-na-MVR-za-polzvaneto-na-mobilni-telefoni-pri-shofirane", "text": "В ход до 23 септември е специализирана полицейска операция за недопускане използването на мобилни телефони от водачите на моторни превозни средства.Тя се провежда по линия на Европейската мрежа на службите на Пътна полиция TISPOL и подобни проверки ще има на територията на всички страни от Европа.Целта на операцията е водачите да осъзнаят последствията от пренебрегването на законовите изисквания.Съгласно чл. 104а от Закона за движение по пътищата на водача на моторно превозно средство е забранено да използва мобилен телефон по време на управление на превозното средство, освен чрез устройство, позволяващо използването на телефона без участието на ръцете.Санкцията, предвидена по закон за нарушителите, е глоба от 50 лева.", "date": "2018.09.18", "title": "Стартира акция на МВР за ползването на мобилни телефони при шофиране"}
{"url": "https://www.novinite.bg/articles/164681/MVR-s-podrobnosti-za-prostrelyaniya-v-glavata-policaj", "text": "Колегите са неутрализирали лицето с оглед да не произвежда последващ изстрел. Това каза на брифинг главният секретар на МВР и кандидат за министър на вътрешните работи Младен Маринов по повод случая с полицая, прострелян в главата от психично болен мъж в столичния квартал \"Илинден\".Маринов уточни, че простреляният полицай е 34-годишен, с 10 години стаж. Разговарях с него, в стабилно състояние е. Куршумът не е засегнал кръвоносни съдове, поясни Маринов.Той каза, че психично болният мъж е стрелял по посока на майка си. Колегите са реагирали и не са му позволили да произведе втори изстрел. Вероятно пистолетът е самоделен, но това впоследствие ще се установи, посочи още Младен Маринов.Имало е седем служители на МВР в момента, когато е произведен изстрелът, заяви директорът на СДВР Ивайло Иванов.Освен извършителят, са задържани майка му и още едно лице, което е в роднински отношения. Колегите извършват оглед, образувано е досъдебно произовдство, добави той.Допреди един месец този човек е живял в чужбина. Майката е подала сигнал днес, че от няколко дни лицето се държи неадекватно и има опасност да прояви агресия, каза още Ивайло Иванов.", "date": "2018.09.18", "title": "МВР с подробности за простреляния в главата полицай"}
{"url": "https://www.novinite.bg/articles/164696/BABH-do-prokuraturata-V-Bolyarovo-ni-sabotirat", "text": "Bече втори месец собствениците на местна ферма в град Болярово и техни съмишленици не допускат специалистите на БАБХ на територията на стопанството, като по този начин ги възпрепятстват да ликвидират огнището на заразата и да спрат разпространяването на инфекцията, се посочва в информацията.Българската агенцията по безопасност на храните /БАБХ/ е изпратила писмо до главния прокурор Сотир Цацаров във връзка с организираното противодействие срещу ветеринарните власти в града, където беше констатирана чума по дребните преживни животни през юли, съобщават от агенцията.\"Адекватните мерки налагат унищожаване на всички дребни преживни животни в обекта в Болярово, основно почистване и дезинфекция\", обяснява изпълнителният директор на БАБХ д-р Дамян Илиев в писмо до главния прокурор и министъра на правосъдието Цецка Цачева.От 18 юли 2018 г. - датата на опита за връчване на протокола, доказващ наличието на заболяване на животните, до днес на официалните ветеринарни лекари се отказва достъп до фермата и до животните по различни начини.Това е едно от най-сериозните нарушения на Закона за ветеринарномедицинската дейност, водещо до невъзможност за гарантиране здравния статус на животните в страната и безопасността им за населението, мотивира се в писмото д-р Илиев.Той моли да бъдат предприети действия, които да създадат възможност за прилагане на мерките за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти.", "date": "2018.09.18", "title": "БАБХ до прокуратурата: В Болярово ни саботират"}
{"url": "https://www.novinite.bg/articles/164654/Dneven-horoskop-za-vtornik", "text": "Поемете в нова посока днес. Всички обстоятелства са във ваша полза, но трябва да действате много бързо. Има още някои детайли, които трябва да обмислите, но действайте!Денят е идеален за започване на нещо ново. От преместване в ново жилище до ново начинание в кариерата. С каквото и да решите да се захванете, ще имате успех. Действайте!Насочете вниманието си към околните. Близки, приятели, хора в нужда. Денят е много подходящ за благотворителност. Внесете малко радост в нечий живот.  Вижте повече:", "date": "2018.09.18", "title": "Дневен хороскоп за вторник"}
{"url": "https://www.novinite.bg/articles/164698/Minyu-Stajkov-moje-da-bade-obvinen-i-za-zloupotreba-s-evrosredstva", "text": "Собственикът на \"Винпром Карнобат\" Миню Стайков може да бъде обвинен и за злоупотреба с евросредства. Това стана ясно от думите на заместник -  ръководителя на специализираната прокуратура Димитър Петров. По време на заседанието на Апелативния специализиран наказателен съд, на което се решава за постоянния арест на Стайков и другите двама задържани по аферата \"Карнобат\",  от прокуратурата цитираха показания на деветима свидетели, чиито родители работели във фирмите на Миню Стайков и са кандидатствали за пари по европейската програма \"Млад фермер\":“Той е използвал лица, който са до 28 години, каквото е изискването за участието в тази програма, да регистрират себе си като еднолични търговци, които да  участват в програмата, по която отпускат средства. Към момента сме установили, че към седем милиона лева са усвоените средства по програмата, и съответно така наречените обратни писма, с които те обявяват, че придобитите от тях  суми ще бъдат предадени на господин Стайков“,  поясни прокурор Димитър Петров.Дали Стайков и останалите двама задържани ще останат за постоянно в ареста ще стане ясно в 19 часа.По-рано  Апелативният специализиран съд отложи с няколко часа заседанието си, заради шест тома нови доказателства, които имат решаваща роля за оставането за постоянно в ареста на собственикът на \"Винпром Карнобат\" Миню Стайков, съпругът на сестра му - Белун Хазърбасанов и Иван Димитров, син на кмета на Карнобат.Според представителите на държавното обвинение тези доказателства трябва да убедят съда, че на свобода тримата могат да извършат нови престъпления.Затова и тримата спецсъдии дадоха почивка до ранния следобед, за да могат - и те, и адвокатите на тримата обвиняеми за участие в организирана престъпна група за укриване на данъци и пране на пари от цигари без бандерол, да се запознаят с новите доказателства.", "date": "2018.09.18", "title": "Миню Стайков може да бъде обвинен и за злоупотреба с евросредства"}
{"url": "https://www.novinite.bg/articles/164687/Specakciya-v-Regionalna-direkciya-po-gorite-Sofiya-arestuvan-e-direktorat", "text": "\r\nСпециализираната прокуратура извършва следствени действия срещу организирана престъпна група от длъжностни лица, извършваща незаконен добив и търговия с дървен материал. Към момента са задържани директорът на Регионална дирекция по горите - София и четирима от членовете на организираната престъпна група, сред които са директорът на Държавно горско стопанство - Своге, съобщиха от прокуратурата.\r\n\r\n\r\n\r\n\r\n\r\n\r\n\r\n", "date": "2018.09.18", "title": "Спецакция в Регионална дирекция по горите - София, арестуван е директорът"}
{"url": "https://www.novinite.bg/articles/164647/Jertvite-na-Florans-dostignaha-31-dushi", "text": "Жертвите на урагана \"Флорънс\", който бушева в САЩ, вече са поне 31, а властите се страхуват, че много реки ще прелеят и броят на загиналите ще се увеличи.Най-лошото предстои. Когато самата буря наближи, повечето хора си седят у дома, или на безопасно място, което са успели да открият,  а след това решават, че опасността е преминала. А „Флорънс”, както казваме от самото начало, е едно много бавно чудовище, което е надвиснало над Северна и Южна Каролина и продължава да изсипва огромни количества дъжд. Всичката тази вода препълва реките. През следващите няколко дни се очакват наводнения, предаде Нова телевизия.От въздуха водата изглежда е погълнала цели квартали и градчета. Има много наводнения в по-ниските части на града и магистралите към Уелмингтън са затворени, казва Деница Савова, която живее в града. Много хора се евакуираха от градчето. Заради затворените пътища сега не могат да се приберат и да видят какви са пораженията по домовете им.На почти всяка улица по крайбрежието има паднали дървета, много от които – върху електрическата мрежа.„Ток още нямаме, но знам, че работят по въпроса и ще имаме ток вероятно в следващите 2 до 5 дни”, казва Деница Савова. На някои места това ще отнеме седмици, а властите предупреждават, че най-лошото тепърва предстои.Казват, че наводненията са невиждани, възстановяването от тази буря не е въпрос на часове и дни, а на седмици, месеци и дори може би години.Жертвите продължават да се увеличават. Сред тях е едногодишното дете на жена, която не е била от града и не е знаела за водата, която я е избутала от пътя. Водата буквално е отнесла бебето от ръцете на майката.", "date": "2018.09.18", "title": "Жертвите на „Флорънс” достигнаха 31 души"}
{"url": "https://www.novinite.bg/articles/164643/Ministar-Porojanov-i-grackiyat-mu-kolega-Stavros-Arahovitis-se-obyaviha-za-zapazvane-na-byudjeta-na-Obshtata-selskostopanska-politika", "text": "Министърът на земеделието, храните и горите Румен Порожанов се срещна днес в Атина с гръцкия си колега Ставрос Араховитис.Двамата министри бяха единодушни по отношение на запазване на бюджета на Общата селскостопанска политика (ОСП) на нивото на 2014-2020. Те смятат, че Многогодишната финансова рамка трябва да бъде приета преди изборите през месец май 2019 г. за нов Европейски парламент. ОСП следва да остане обща политика и бюджетът е най-важен, за да няма Европа на различни скорости. Министър Порожанов изрази подкрепата си за Меморандума на няколко държави-членки за запазване на бюджета на ОСП след 2020 г. Министрите се съгласиха, че двете държави имат много сходни проблеми и трябва да бъдат обединени, за да отговорят на очакванията на стотици хиляди земеделски производители.Те споделиха също опасенията си за бюрокрацията, която ще се създаде при изготвянето на Стратегическите планове за ОСП. Двамата министри подкрепят обвързаната подкрепа.По време на срещата министър Порожанов запозна гръцкия си колега с превантивните мерки, предприети от България по отношение на Африканската чума по свинете. Двамата министри се обединиха около идеята за координиране на усилията за създаване на работна група, която ще работи съвместно по отношение на  ветеринарните и фитосанитарни въпроси,  както и търговията със селскостопански продукти.", "date": "2018.09.18", "title": "Министър Порожанов и гръцкият му колега Ставрос Араховитис се обявиха за запазване на бюджета на Общата селскостопанска политика"}
{"url": "https://www.novinite.bg/articles/164694/Turciya-zalovi-84-migranti-opitali-da-vlyazat-v-Balgariya", "text": "Група от 84 нелегални мигранти са заловени от турските власти край граничния град Къркларели при опит да се прехвърлят в България.Властите открили мигрантите, които се укривали в околностите на близките до българо-турската граница селища Демиркьой, Кофчаз и Бабаески. Те се били разделили на седем групи, състоящи се от мигранти от Иран, Пакистан, Ирак и Афганистан.Властите са задържали и един чужденец, който помагал за трансфера на групата към турско-българската граница. Не се съобщава името и националността на чужденеца.Мигрантите са предадени на миграционните власти в Къркларели, предаде БТА.Напоследък почти не минава ден без съобщения за разкрити от турските власти значителни групи нелегални мигранти. Групите основно се насочват за нелегално преминаване на турско-българската граница в района на турско-българския ГКПП Дерекьой/Малко Търново.\"Теренът е горист, селищата са отдалечени едно от друго и мигрантите се укриват докато се стъмни, за да се опитат да преминат нелегално границата с България\", посочи представител на областната Дирекция по миграция в Къркларели.По думите му екипи на турската жандармерия, на която е поверена охраната на границите, денонощно извършват проверки в района, за да не допускат преминаването на нелегалните мигранти през границата.От разпитите на заловените мигранти става ясно, че целта им не е да останат в България, а да преминат в европейските държави, допълни представителят на миграционните власти.", "date": "2018.09.18", "title": "Турция залови 84 мигранти, опитали да влязат в България"}
{"url": "https://www.novinite.bg/articles/164641/I-dnes-shte-se-radvame-na-slanchevo-vreme", "text": "Днес ще бъде предимно слънчево. Ще има и временни увеличения на облачността, по-значителни над източните райони и Рило-Родопската област, но ще се задържи почти без валеж. Ще духа слаб до умерен източен вятър. Максималните температури ще са между 23° и 28°, в София – около 23°.Над планините ще преобладава слънчево време. Главно в масивите на Южна България ще има временни увеличения на облачността. Ще духа слаб до умерен североизточен вятър. Максималната температура на височина 1200 метра ще е около 18°, на 2000 метра – около 12°.По Черноморието ще е предимно слънчево, с временни увеличения на облачността в часовете до обяд. Ще духа умерен изток-североизточен вятър. Максималните температури ще са 22-24°, близки до температурата на морската вода. Вълнението на морето ще бъде 2-3 бала.", "date": "2018.09.18", "title": "И днес ще се радваме на слънчево време"}
{"url": "https://www.novinite.bg/articles/164642/412332-tona-otpadaci-ot-2869-mesta-byaha-sabrani-v-kampaniyata-Da-izchistim-Balgariya-zaedno", "text": "Общо 4123,32  тона отпадъци бяха събрани на 15 септември в кампанията „Да изчистим България заедно“, организирана от бТВ, на която МОСВ е основен партньор за седма поредна година. Това са окончателните данни от инициативата, обобщени от 16-те Регионални инспекции по околната среда и водите и експертите на дирекция „Управление на отпадъците и опазване на почвите“ в МОСВ.Данните са за събраните отпадъци от населените места и териториите в обхвата на съответната екоинспекция. Тези количества са събрани от общо 2869 места, които са почистени от доброволци в цялата страна. Според изчисленията от всяко замърсено място към Регионалните системи за управление на отпадъците е бил извозен средно по около тон и половина боклук.Най-много отпадъци отчитат от РИОСВ във Варна – 742,95 тона, на второ и трето място са съответно Стара Загора  – 480,090 тона, и Перник – 435,82  тона. Следват данните от екоинспекциите в Бургас – 350,3 т, Хасково – 321,370 т,  Пловдив  – 316,98 т, Шумен – 247,68 т,  Враца – 234,65 т, София – 197,09 т,  Пазарджик – 176,92 т,  Русе – 171,78 т, Плевен – 133,71 т. Най-малки количества са отчетени в  Благоевград –  99,25 т,  Монтана – 87,68 т, Смолян – 86,66 т  и Велико Търново – 40,39 тона.", "date": "2018.09.18", "title": "4123,32  тона отпадъци от 2869 места бяха събрани в кампанията „Да изчистим България заедно“"}
{"url": "https://www.novinite.bg/articles/164691/Burgerat-lyubimata-uchenicheska-hrana", "text": "Знаете ли, че рязко се учеличава продажбата на бургери след първия учебен ден? Празниците и ваканциите приключват и ние трябва да се справим с преминаването от дълги дни на слънце до дни в училище, на срещи, имейли и списъци със задачи. Естествено, с това се получава увеличение на стреса и липсата на време за мислене за хранене. Ето защо онлайн платформата за доставка на храна foodpanda, направи дълбоко гмуркане в това, което хората жадуват най-много, когато се връщат от ваканцията си. Когато се връщаме към ежедневното смилане, показваме нашата необходимост към сочните въглехидрати, за да намерим мотивацията си. Бургерът е толкова предпочитан, не само защото е вкусен и е перфектния начин за набавяне на така силно жадуваните въглехидрати, но и е храна, която се приготвя бързо и е достъпна на всеки ъгъл. Също така е изключително удобен за хапване, докато залягаш на уроците или над задачите на компътъра. С едната ръка ядеш, а с другата работиш. Така че, независимо дали сте на път да се върнете на работа или да се върнете в училище - защо не намерите момент на мир в рутината си, като си хапнете един вкусен бургер.", "date": "2018.09.18", "title": "Бургерът, любимата ученическа храна"}
{"url": "https://www.novinite.bg/articles/164644/Mladite-stolichni-socialisti-pokazaha-istinata-za-grada-v-izlojbata-Sofiya-na-dve-skorosti", "text": "Младите социалисти от столицата показаха истината за града в изложбата „София на две скорости“. Събитието беше по повод празника на София - 17-и септември. Снимките бяха подредени на изхода на метростанция \"Сердика\" от страната на Министерството на здравеопазването. На откриването на изложбата присъстваха лидерът на БСП – София и председател на групата на социалистите в СОС Калоян Паргов, заместник-председателят на СОС от БСП Милка Христова, народните представители Христо Проданов и Николай Цонков и общинските съветници Борис Цветков и Николай Николов, както и председателят на Младежкото обединение на БСП Николай Бериевски.“Нека не правим софиянци заложници на предизборните кампании и пиара с лентичките, призова Калоян Паргов. - На тържествената сесия в Столичния общински съвет пожелах всички заедно да работим, за да преодолеем диспропорциите в града. За да няма разлика между красивия център и забравените крайни квартали“.Председателят на Младежкото обединение на БСП в София Петко Димитров пък разкри, че изложбата ще бъде обогатявана и разширявана с нови снимки, които да показват разликите в града ни. „Планираме тази изложба да обиколи всички квартали на София, за да покаже каква е истината, каза Петко Димитров. - Със сигурност управляващите трябва да се грижат за всички квартали на София така, както го правят за центъра. В тази връзка е и нашата кампанията, която с младежите от БСП – София подехме. Казва се „24 по 24“. За 24 месеца ще обиколим всички 24 района на града. Ще правим различни събития, ще се срещаме с гражданите, за да чуем проблемите им. А след това ще се опитаме да ги разрешаваме един по един с нашите общински съветници“.„Една от снимките в изложбата показва улицата, на която живея, каза Надежда Мидюрова, заместник-председател на МО на БСП - София. - Намира се в квартал „Овча купел“. Няма асфалт, има кал, локви, дупки. Непроходима е. При всеки дъжд гаражите се наводняват, майките с детски колички не могат да преминават по нея, да не говорим за хора с инвалидни колички. Пускали сме множество жалби до общината, но последно ни обясниха, че попадаме в зоната на „Западната тангента“ и нашата улица ще бъде ремонтирана, когато има яснота за нейното разширяване. Дотогава от общината можели само да поддържат „нормален достъп“ до улицата. В същото време и аз, а и всички съседи, плащаме данъци, за да живеем в европейска столица. Не може управляващите в Столична община да заблуждават хората с красивия център и да твърдят, че всичко е наред. София е с две лица и това е голямото лицемерие на управляващите в града ни в последните 10 години“.", "date": "2018.09.18", "title": "Младите столични социалисти показаха истината за града в изложбата „София на две скорости“"}
{"url": "https://www.novinite.bg/articles/164679/Vlak-i-avtobus-se-sblaskaha-v-Avstriya", "text": "Влак се сблъска с автобус в австрийския град Грац. Един човек е загинал, а 11 са ранени, предадоха Ройтерс и ТАСС, като се позоваха на полицията.Катастрофата е станала на жп прелез тази сутрин. Загинал е шофьорът на автобуса. Осем души са тежко ранени, а трима са с по-леки травми. Според органите на реда броят на пострадалите може да се увеличи.На мястото са пристигнали екипи на службите за спешна помощ, които провеждат спасителна операция.Поделението на Червения кръст в Грац предупреди населението, че може да има забавяния при повикване на спешна помощ, тъй като основната част от медицинските екипи са изпратени на мястото на катастрофата.", "date": "2018.09.18", "title": "Влак и автобус се сблъскаха в Австрия"}
{"url": "https://www.novinite.bg/articles/164702/Pisatelyat-Georgi-Gospodinov-poluchi-Specialnata-nagrada-na-Sofiya", "text": "Кметът Йорданка Фандъкова връчи наградата на София за изключителни постижения и принос в националната култура на писателя . Наградите на Столичната община за ярки постижения в областта на културата за 2018 г. бяха връчени в Народния театър \"Иван Вазов\" на церемония по случай Деня на София.Господинов отбеляза, че отличаването му е знак към българската литература и към поколението, от което идва. \"София е приемащ град, невинаги милостив, но приемащ град, който не отказва пристан. Нека не отказваме и ние този пристан на следващите, които ще дойдат под небето на София\" – оглушително мълчание в залата на Народния театър предизвикаха думите на писателя, събрани в \"четири минути и 17 секунди\". Културата и литературата в частност произвеждат памет, напомни той и допълни, че е необходимо да съхраняваме онова, което е нетрайно и живо. \"Голямата българска литература винаги е заставала на страната на слабия, имала е съчувствие към него и ние тепърва трябва да се учим от това\" – каза писателят и добави, че от нея трябва да се научим да стоим с целия риск за себе си на страната на различния, на унижения, на изгубилия смисъл. \"Смисъл и съчувствие – на това се опитва да ни учи литературата\" – допълни той и се обърна към политици и икономисти с думите: \"Не подценявайте културата – това е гравитацията, която още ни държи\". \"Без тази гравитация обществата се разпадат, а държава без общество е куха черупка\" – отбеляза Господинов и напомни още нещо, че сме длъжници на децата си заради начина, по който живеем тук, заради детската стая на света, която им оставяме.Наградата на журито тази година беше връчена на две организации: ; фондация \"Прочети София\" за Столичната община връчи специално отличие \"Грамота за заслуги към СО\" на  за популяризиране и опазване на културното наследство на София.Наградата за литература спечели поетесата , за театър – за ролята му на бай Славе в театралния спектакъл \"Чамкория\", за музика е отличен проектът \"Музиката на Европа\" на  в категорията \"Визуално-пластични изкуства\" беше почетен художникът .Наградата на София за кино е присъдена на . За архитектура, опазване на културното наследство и естетизация на градската среда е отличена на бул. \"Христо Ботев\" № 82, за критика и журналистика в областта на културата отличието е за предаването , за танцово изкуство – за В категорията \"Фолклорни сценични изкуства\" е награден оркестър за народна музика при БНР за , в съвременни перформативни и мултижанрови изкуства отличието беше връчено на .", "date": "2018.09.18", "title": "Писателят Георги Господинов получи Специалната награда на София"}
{"url": "https://www.novinite.bg/articles/164651/SASht-nalojiha-novi-mita-na-kitajski-stoki", "text": "Поредна ескалация на търговската война между Съединените щати и Китай. Президентът Доналд Тръмп наложи  мита за китайски стоки на стойност 200 милиарда долара, пише Нова телвизия.Новите такси влизат в сила на 24 септември и първоначално ще са 10 процента. До края на годината те ще се увеличат до 25 процента. В списъка с над 6000 вида китайски стоки влизат широка гама електронни продукти и много потребителски стоки, от мебели до чанти, прахосмукачки, строителни материали и морски деликатеси.", "date": "2018.09.18", "title": "САЩ наложиха нови мита на китайски стоки"}
{"url": "https://www.novinite.bg/articles/164703/Shofor-bez-knijka-predizvika-katastrofa-s-trima-raneni", "text": "Шофьор без книжка предизвика катастрофа, при която пострадаха трима души. Инцидентът е станал по обяд във Варна на бул. „Сливница“ в района на Цирковата площадка, съобщи Радио „Фокус“ – Варна, позовавайки се на местната полиция.37-годишният шофьор, който е карал без книжка, е навлязъл в лентата за насрещно движение и е ударил лека кола, след което се е отклонил и е ударил втори автомобил. Вторият удар е бил по-лек и няма пострадали от удареното превозно средство, уточниха от полицията.Мъжът е получил фрактура на ребрата. При инцидента е пострадал и 44-годишният шофьор на първия ударен автомобил, който е с фрактура на таза, а неговият спътник – на 46 години, е с контузии.От полицията допълниха, че работата по изясняване на пътния инцидент продължава. От тримата водачи е взета проба за употреба на алкохол и наркотици. По случая е образувано досъдебно производство. ", "date": "2018.09.18", "title": "Шофьор без книжка предизвика катастрофа с трима ранени"}
{"url": "https://www.novinite.bg/articles/164645/Za-mesec-zatvaryat-ulici-zaradi-remonta-na-Graf-Ignatiev", "text": "Временно се забранява влизането на пътни транспортни средства в участъци на ул. „Княз Александър I“ и ул. „Иван Денкоглу“, съобщиха от Столична община. От вторник, 18 септември до 18 октомври се забранява влизането, престоят и паркирането на пътни превозни средства както следва : по ул. „Иван Денкоглу“ в участъка от ул. „Ангел Кънчев“ до ул. „Граф Игнатиев“ и по ул. „Княз Александър I“ в участъка от ул. „Стефан Караджа“ до ул. „Граф Игнатиев“, информица столица.бг", "date": "2018.09.18", "title": "За месец затварят улици заради ремонта на „Граф Игнатиев“"}
{"url": "https://www.novinite.bg/articles/164662/Sofiya-shte-ima-svoya-Nosht-na-igrite", "text": "18 септември - Първото издание на Sofia Game Night - съвместна инициатива на Гьоте- институт България и Game Dev Summit, която ще се проведе на 3-ти ноември (събота) с официален старт 18:00 ч., на разнообразни локации в София, ще постави на фокус различните аспекти на игрите - от процеса по разработване на различен тип игри, през икономическата роля на гейминг индустрията и електронните спортове, до крайния потребител и чистото удоволствие от играта. Събитието ще представи пред широка публика, вълнуващата гейм индустрия и независимата сцена в България. Специален акцент в Sofia Game Night ще бъде пътуващата изложба на Гьоте-институт и музея за медийно изкуство ZKM в Карлсруе „Games & Politics”, която може да бъде видяна в галерия Credo Bonum от 2-ри до 21-ви ноември. В рамките на една нощ публиката е поканена да се впусне в изследване както на игровите удоволствия, така и на социалните, политически, теоретични, образователни и икономически аспекти на игрите. Sofia Game Night се обръща както към професионалната аудитория - разработчиците на игри, дизайнери, стори-телъри, композитори, програмисти и др., така и към широката аудитория - без значение дали това ще бъде класическият геймър, или някой, който за първи път се сблъсква с новите игри. Събитието ще смеси различните публики и ще предложи разнообразни маршрути в необятния он- и офлайн свят на игрите. Софийската нощ на игрите е отворена инициатива, в която могат да участват всички, работещи в сферата на видео игри и дигиталната развлекателна индустрия, създатели на настолни игри, независими организации и разработчици, институции, гейминг- клубове, артисти и др. С предложение за всякакъв тип събитие - от презентации и вечер на отворените врати до експериментални събития и турнири, може да се кандидатства до 3-ти октомври. Организаторите отправят и втора покана, този път към българските разработчици на игри, които могат да се включат в изложението Games made in BG, което ще се проведе в Гьоте-институт, ул. Будапеща 1 по време на Софийската нощ на игрите.", "date": "2018.09.18", "title": "София ще има своя Нощ на игрите"}
{"url": "https://www.novinite.bg/articles/164648/Protestite-pred-parlamenta-prodaljavat", "text": "Трети ден протест, обявен като \"протест на българите в чужбина\". Искат оставката на правителството. Недоволните настояват още за промяна на политическата система, референдум и граждански кабинет.В 12 часа протестиращите се събират пред сградата на Народното събрание, а в 17:30 ще направят шествие до Министерския съвет.  ", "date": "2018.09.18", "title": "Протестите пред парламента продължават"}
{"url": "https://www.novinite.bg/articles/164646/Ulica-Montevideo-ostava-zatvorena-do-petak-avtobusite-s-promenen-marshrut", "text": "Една от възловите улици в столичния квартал „Монтевидео“ остава затворена и в двете посоки до петък, 21 септември т. г., съобщиха от Столична община. До 24.00 часа на 21. 09.2018 г. се забранява влизането на пътни превозни средства в двете посоки по ул. „Монтевидео” между ул. “Боряна“ и бул. “Никола Петков“, информира Столица.бг.До 24.00 часа на 21.09.2018 г. автобусите от линия № 73 ще се движат по променен маршрут. Промяната е само в посока ж.к. „Овча купел“ – от бул. „Овча купел“, надясно по ул. „Боряна“, надясно по ул. „Монтевидео“, наляво по бул. „Президент Линкълн“ и по маршрута си до ж.к. „Овча купел 2“. В обратната посока маршрутът не се променя.Автобусите ще спират на всички съществуващи спирки по променения маршрут.Спирката на ул. „Монтевидео“ с  име „Ул. „Боряна“ и код: 1845 се измества с 40 м напред, в посока  ж.к. „Овча купел“. Спирката на ул. „Боряна“ с  име „Ул. „Боряна“ и код: 1844 с 45 м се измества напред, в посока  ул. „Любляна“.", "date": "2018.09.18", "title": "Улица „Монтевидео“ остава затворена до петък, автобусите с променен маршрут"}
{"url": "https://www.novinite.bg/articles/164667/Galap-59-ot-balgarite-podkrepyat-ostavkite-na-trimata-ministri", "text": "59% от пълнолетните българи са „за“ приемането на оставките на тримата министри. Привържениците на ГЕРБ обаче са разделени на две равни половини „за“ и „против“. Това показват данните на нов, независим, експресен телефонен сондаж, проведен сред 932 души между 12-ти и 14-ти септември по специалната панелна методика на „Галъп интернешънъл“.Обществото поглежда с известно облекчение на това, че Обединените патриоти намалиха конфронтацията, която съпътстваше първите дни след оставките. В тази ситуация, като че ли с най-малко негатив излиза балансьорът Каракачанов, за сметка на по-острите Сидеров и Симеонов.Въпреки затихването на първоначалните вътрешнокоалиционни скандали около министерските оставки, появиха се и нови скандали и това само допълнително подхранва недоволството към цялостното статукво у нас. Заради това общо недоволство се подкрепят и всякакви действия срещу статуквото - подкрепят се акциите на прокуратурата срещу крупни бизнесмени, подкрепят се заявките, които президентът Радев направи в откриващото политическия сезон изявление и т.н.Появилите се опити за „заден ход“ по отношение на оставките на министри не са повлияли решително на общественото мнение и то е видимо в полза на напускането на тримата. 59% казват, че оставките трябва да бъдат приети, а 32% са на обратното мнение. Останалите се колебаят. Сред привържениците на ГЕРБ обаче дяловете „за“ и „против“ са равни: 46% са „за“, но 48% са „против“. Останалите се колебаят.Вероятно, за категоричния резултат сред обществото роля играе и общото недоволство към политическия елит. За колебливия резултат сред привържениците та ГЕРБ пък роля играе активната защита за някои или всички министри, дошла от редовете на партията, на коалиционните партньори и на различни гилдии. Повечето привърженици на патриотите обаче също се изказват „за“ оставките.50% одобряват факта, че в крайна сметка патриотите потърсиха начин за изглаждане на различията помежду си и с ГЕРБ и остават заедно в управлението. 43% обаче са на обратното мнение, а останалите се колебаят. Две трети от привържениците на патриотите одобряват, както и три четвърти от привържениците на ГЕРБ. На въпрос на кого от често противопоставящите се трима лидери на Обединените патриоти вярват най-много, 40% посочват Каракачанов, а 30% избират опцията нито един. 17% посочат Симеонов, а 11% - Сидеров. Останалите се колебаят. Очевидно обществото интуитивно избира по-балансираната позиция на Каракачанов и в известна степен се бои от по-рязката реторика, свързвана с другите двама. Сред самите привърженици на Обединените патриоти, както и сред тези на ГЕРБ и на БСП, половината избират Каракачанов а другата половина се разпределя между другите опции.Затишието при патриотите обаче не отменя общото недоволство на българите срещу статуквото. То личи навсякъде в изследователската програма на „Галъп интернешънъл“ в последните месеци. Това недоверие към политическата и икономическа прослойка задвижва и доверието към действията на прокуратурата от последните седмици.49% намират обвиненията на крупни бизнесмени за обосновани, а 27% не. 24% очаквано не могат да формират мнение. Това се дължи най-вече на по-общото обществено желание за повече справедливост и отговорност.Това желание се забелязва, когато стане дума за промяна на модела и търсене на генерални алтернативи: скорошното изявление на президента в този дух събира одобрение сред мнозинство от 72%.", "date": "2018.09.18", "title": "“Галъп”: 59% от българите подкрепят оставките на тримата министри"}
{"url": "https://www.novinite.bg/articles/164668/Podpisano-e-sporazumenieto-mejdu-NIMH-i-BAN", "text": "\r\nТази сутрин е подписано споразумението между Националния институт по метеорология и хидрология, Българската академия на науките, Синдиката \"Висше образование и наука\" към КНСБ, като Министерството на образованието и науката е гарант за изпълнението на споразумението.\r\n\r\n\r\n\r\n\r\n\r\n", "date": "2018.09.18", "title": "Подписано е споразумението между НИМХ и БАН"}
{"url": "https://www.novinite.bg/articles/164665/NAP-dade-start-na-Vlez-v-chas-s-danacite-4", "text": "За четвърта поредна година, едновременно със старта на учебната година, Национална агенция по приходите даде началото на образователния си проект „Влез в час с данъците“. Целта му е младите хора на възраст между 14 и 18 години да получат основни познания за данъчната и осигурителната система в страната.В рамките на инициативата близо 100 служители на НАП се срещат с ученици в 28-е областни града в страната. При срещата си със средношколците лекторите на НАП се стремят да провокират интерес у тях, като им предоставят подходящи източници на информация за данъците и осигуровките.Тази година кампанията променя своя формат, за да бъде още по-близо да навиците и интересите на учениците. Лекциите, които ще изнасят служителите на НАП в класните стаи, ще включват видеоматериал, който представя данъчната материя чрез диалог с участието на популярни лица. Всички ученици могат да посетят сайта на кампанията www.vlezvchas.bg, където да получат повече информация за проекта и да се състезават в интерактивна игра за атрактивни награди.В четвъртото издание на „Влез в час с данъците“ НАП ще раздаде 10 големи награди – 2 игрови конзоли, 2 гейминг системи за виртуална реалност, 2 велосипеда, 2 електрически смарт ховърборда и 2 смарт часовника. Наградите се разпределят на случаен, лотариен принцип, посредством специално разработен за нуждите на играта софтуер. Първата награда ще бъде изтеглена на 1 октомври.", "date": "2018.09.18", "title": "НАП даде старт на „Влез в час с данъците“ 4"}
{"url": "https://www.novinite.bg/articles/164652/Otkriha-10-godishno-dete-pochinalo-v-asansor-v-Kyustendil", "text": "Десетгодишно дете е намерено починало снощи в Кюстендил, съобщи директорът на МБАЛ \"Д-р Никола Василиев\" в Кюстендил д-р Александър Величков, предава БНТ.Момчето е било в асансьор в блок 3А на квартал \"Запад\" в града. Лекарският екип, пристигнал на място, е установил смъртта на детето. Въпреки това, момчето е било транспортирано в болницата, където повече от час лекари са го интубирали, в опит да го върнат към живота. За съжаление усилията на лекарите са се оказали без резултат, каза д-р Величков.Причините и обстоятелствата за смъртта на детето не са известни. Назначена е съдебно-медицинска експертиза, каза още директорът на здравното заведение. От полицията в Кюстендил казаха, че няма данни за насилствена смърт. Екип на ОД МВР е бил на местопроизшествието веднага след получения сигнал от болницата. От там допълниха, че детето не е живеело в блока, в който е намерено. То е било в асансьора с велосипеда си, каза Катя Табачка, говорител на ОД МВР.", "date": "2018.09.18", "title": "Откриха 10-годишно дете починало в асансьор в Кюстендил"}
{"url": "https://www.novinite.bg/articles/164664/BABH-signalizira-prokuraturata-za-protivodejstvie-sreshtu-veterinarite-v-Bolyarovo", "text": "Българската агенцията по безопасност на храните (БАБХ) изпрати писмо до главния прокурор Сотир Цацаров във връзка с организираното противодействие срещу ветеринарните власти в град Болярово, където беше констатирана чума по дребните преживни животни през юли. Вече втори месец собствениците на местна ферма и техни съмишленици не допускат специалистите на територията на стопанството, като по този начин ги възпрепятстват да ликвидират огнището на заразата и да спрат разпространението на инфекцията. „Адекватните мерки налагат унищожаване на всички дребни преживни животни в обекта в Болярово, основно почистване и дезинфекция“, заявява изпълнителният директор на БАБХ д-р Дамян Илиев в писмо до главния прокурор Сотир Цацаров и министъра на правосъдието Цецка Цачева. От 18.07.2018 г. – датата на опита за връчване на протокола, доказващ наличието на заболяване на животните, до днес, на официалните ветеринарни лекари се отказва достъп до фермата и до животните по различни начини. „Това е едно от най-сериозните нарушения на Закона за ветеринарномедицинската дейност, водещо до невъзможност за гарантиране здравния статус на животните в страната и безопасността им за населението“, допълва д-р Илиев. В писмото до главния прокуроризпълнителният директор на БАБХ моли да бъдат предприети действия, които да създадат възможност за прилагане на мерките за спиране на заразата. Също така настоява да се потърси административна и финансова отговорност от лицата, възпрепятстващи работата на ветеринарните власти. Заболяването във фермата в Болярово беше открито при изследването на стадата в 10-километровата зона около село Воден, където бе констатирана чума по дребните преживни животни за първи път и в България, и в Европейския съюз. Пробите от стопанството бяха изследвани, а получените резултати - потвърдени в референтната за ЕС лаборатория в Монпелие, Франция. Огнището влезе в системата на ЕС за опасни заболявания по животните и в системата на Международната организация за болести по животните. Със заповед на изпълнителният директор на БАБХ д-р Дамян Илиев фермата в Болярово беше обявена за огнище на чума по дребните преживни животни. След ликвидирането на огнището в село Шарково единственият източник на заразата остава фермата в Болярово. Стопаните й Христо Христов,синът му Тодор и снаха му Ана обаче твърдят пред медиите, че животните са здрави, въпреки получените и потвърдени лабораторни резултати за наличие на заразното заболяване. Междувременно, на 14 септември Ана Петрова подава два сигнала – в Областната дирекция по безопастност на храните – Ямбол и на телефон 112, че в стадото й са умрели животни. До 15 септември издъхналите овце са 8. Стопанката отрича смъртта им да се дължи на чума. Твърди, че става дума за преяждане. „Предвид вече констатираното заразно заболяване за мен няма съмнение, че смъртността се дължи на неговата проява. В борбата със заразните болести по животните, особено с тези, класифицирани от международните организации като особено опасни, времето за ликвидиране на огнищата е от изключително значение. По тази причина водещо е правото на обществото/бранша пред правото на индивидуалната личност или бизнес. Всяко забавяне може да нанесе непоправими щети на съответния бранш, селското стопанство и дори на икономиката на страната. Действия, подобни на видяните в Болярово, са заплаха за националната сигурност“, казва изпълнителният директор на БАБХ д-р Дамян Илиев в писмото си до главния прокурор.", "date": "2018.09.18", "title": "БАБХ сигнализира прокуратурата за противодействие срещу ветеринарите в Болярово"}
{"url": "https://www.novinite.bg/articles/164671/Prostrelyaha-v-glavata-policaj-v-Sofiya", "text": "Полицай от Трето Районно полицейско управление в София е прострелян в главата.По непотвърдена информация, служителят на реда се е отзовал на сигнал, получен в полицията и след като пристигнал на адреса, бил прострелян. Извършителят е задържан.Полицаят е откаран в \"Пирогов\", където се борят за живота му.Очаквайте подробности.", "date": "2018.09.18", "title": "Простреляха в главата полицай в София"}
{"url": "https://www.novinite.bg/articles/164669/Darvo-padna-na-ulica-v-centara-na-Sofiya", "text": "Дърво падна на столичната улица “Княз Борис I” и затрудни движението по нея. На място пристигна екип на „Пожарна безопасност”, който обезопаси района и премести дървото. При инцидента няма пострадали хора, няма и ударени паркирани автомобили.Дървото се е наклонило и короната му се е опряла на друго дърво на отсрещния тротоар, пише БГНЕС. Движението в района е отцепено. Дървото ще бъде нарязано и извозено.", "date": "2018.09.18", "title": "Дърво падна на улица в центъра на София"}
{"url": "https://www.novinite.bg/articles/164655/Krajniyat-srok-za-nov-shef-na-NIMH-izticha", "text": "Днес трябва да стане ясно кой ще оглави Националния институт по метеорология и хидрология.Метеоролозите вече повече от седмица са без ръководител и на практика работата буксува. Синоптиците предупредиха, че ако не бъде назначено ново ръководство, прогнозата за времето няма да бъде осигурявана 24 часа в денонощието.До тук се стигна след серия от протести за независимост от страна на синоптиците. Те настояваха за пълното отделяне на инситута от БАН. В крайна сметка получиха частична автономия, а в началото на месеца от поста директор беше освободен професор Христомир Брънзов. По този начин – без ръководство института работи на автопилот, без да има кой да подписва нужната документация.Миналият четвъртък от БАН предложиха временно ръководните функции да поеме Костадин Ганев. Друга възможна кандидатура за поста е тази на проф. Пламен Нинов, който е зам.- директор на Института. Управителните органи на БАН уверяват, че съгласно своите правомощия, ще осигурят всички необходими условия за нормално, спокойно и безпроблемно функциониране на НИМХ до приключване на процедурата по преструктурирането му.До приключване на бюджетната година Националният институт по метеорология и хидрология(НИМХ) ще разполага и ще се разпорежда със средствата от субсидията от държавния бюджет, както и със средствата от собствени приходи.", "date": "2018.09.18", "title": "Крайният срок за нов шеф на НИМХ изтича"}
{"url": "https://www.novinite.bg/articles/164672/V-Dragalevci-se-radvat-na-novi-detski-ploshtadki", "text": "Нова детска площадка зарадва малчуганите в Драгалевци. За придобивката се похвалиха от районната община Витоша в социалната мрежа. Преди седмица в квартала бяха поставени новите детски съоръжения на ул.“Карнобатски проход“ в кв. Драгалевци. Второ детско съоръжение бе монтирано и на пл.“Знаме на мира“. „Продължава работата по облагородяването на градинката при ул.“Боянски възход“, в кв. Манастирски ливади – запад“, където ще бъде монитрано комбинирано детско съоръжение, съобщиха от община Витоша. В Манастирски ливади вече са монтирани първите уреди на детската площадка. Това зарадва и родителите, които вече коментират в социалната ммрежа, че скоро децета им ще има къде да играят. От вчера в Длагалевци заработи новата детска градина. В пристройка на 160 ДГ бяха отворени 3 детски и 1 яслена група.", "date": "2018.09.18", "title": "В „Драгалевци“ се радват на нови детски площадки"}
{"url": "https://www.novinite.bg/articles/164674/Osnoven-remont-na-relsov-pat-promenya-tramvaj--8", "text": "Ще има нова организация на движението за основен ремонт на релсов път по трамвайна линия № 8, съобщиха от Столична община. Във връзка с ремонт на стрелка № 236 на трамвайно обръщателно колело „ж.к. Люлин“ за времето от 00.00 часа на 22.09.2018 год. до 23.09.2018 г. се въвежда следната организация на движение:Трамвайна линия № 8 ще се движи от Съдебна палата до ж.к. „Западен парк“. Разкрива се временна автобусна линия № 8-ТМ с маршрут: от крайната станция на автобусни линии №№ 82, 108 и 310 наляво по бул. „Добринова скала“, бул. „Д-р Петър Дертлиев“, бул. „Панчо Владигеров“, бул. „Царица Йоана“, ул. „Булина ливада“, бул. „Александър Стамболийски“, бул. „Вардар“ и по бул. „Царица Йоана“.Автобусите да спират на:Всички съществуващи автобусни спирки по маршрута.Трамвайните спирки по бул. „Д-р Петър Дертлиев“.Временно се разкриват спирките:– двупосочна „Бул. Луи Пастьор“, разположена на кръстовище бул. „Царица Йоана“ и бул. „Луи Пастьор“ за нощната линия N 1;– двупосочна „Бул. Д-р Петър Дертлиев“, разположена на бул. „Царица Йоана“ преди бул. „Д-р Петър Дертлиев“ за нощната линия N 1;– на ул. „Булина ливада“ при бл. 63 в посока бул. „Александър Стамболийски“;– на бул. „Царица Йоана“ на спирка „Метростанция Вардар“ за нощната линия N 1 в посока ж.к. „Люлин“;– на бул. „Панчо Владигеров“ на 100.00 метра след бул. „Захари Стоянов“ в посока ж.к. „Люлин“.На 06.10.2018 год. и 07.10.2018 год. във връзка с ремонт се предвижда следната организация на движение:– Трамвайна линия № 22 се движи от ж.к. „Красна поляна“ до трамвайно обръщателно колело „Гео Милев“, при следните експлоатационни параметри.Разкрива се временна автобусна линия № 22-ТМ с маршрут: от автостанция „Изток“ (начална спирка на автобусни линии №№ 90, 117 и 118) по ул. „Летоструй“, по бул. „Ботевградско шосе“ до ж.п. гара „Подуяне“, направо по бул. „Мадрид“, надясно по ул. „Проф. Милко Бичев“, надясно по бул. „Ген. Данаил Николаев“ и наляво по бул. „Ботевградско шосе“ по маршрута до автостанция „Изток“, при следните експлоатационни параметри. Автобусите ще спират на съществуващите автобусни спирки по маршрута.", "date": "2018.09.18", "title": "Основен ремонт на релсов път променя трамвай № 8"}
{"url": "https://www.novinite.bg/articles/164677/Futbolna-sreshta-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 00:00 до 24:00 часа на 20.09.2018 г. при сектор \"Г\" на Националния стадион \"Васил Левски\" от вход 20 до вход 26.От 12:30 до 19:30 часа на 20.09.2018 г. на моста пред Национален стадион \"Васил Левски\" - 20 /двадесет/ паркоместа;От 14:30 часа на 20.09.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.09.18", "title": "Футболна среща ограничава движението в столицата"}
{"url": "https://www.novinite.bg/articles/164680/Otkriha-martav-maj-do-izgoryala-kola-v-Starozagorsko", "text": "Тяло на мъж е намерено в непосредствена близост до изгорял лек автомобил в землището на с. Търничени, община Павел баня, съобщиха от ОД на МВР-Стара Загора. На място е установено, че тялото е на 65-годишен мъж от Казанлък. Образувано е досъдебно производство. Причините за възникването на пожара и смъртта на мъжа са в процес на установяване.", "date": "2018.09.18", "title": "Откриха мъртъв мъж до изгоряла кола в Старозагорско"}
{"url": "https://www.novinite.bg/articles/164657/Cvetanov-Ako-nyama-ukaz-za-Marinov-shte-glasuvame-drugite-dvama-ministri", "text": "Ако до четвъртък няма указ за освобождаването на Младен Маринов от поста на главен секретар на МВР, ще гласуваме двете министерски назначения, за които няма казус. Това заяви в ефира на NOVA лидерът на ПГ на ГЕРБ Цветан Цветанов.По думите му според конституционалистите няма пречка да бъде гласувано предложението и за Младен Маринов за вътрешен министър, а след това в рамките на 1 месец трябва да бъде освободен от поста на главен секретар на МВР, защото влиза в несъвместимост.Според него президентската институция, в лицето на президента Румен Радев „търси поредния опит за конфронтация с изпълнителната власт и с Народното събрание”.„Това е стил на поведение, което го забелязваме от полагането на клетвата на президента на страната и направи първото си обръщение в българския парламент”, заяви Цветанов. Той подчерта, че Маринов е подал заявление за освобождаване от длъжност и не са необходими никакви мотиви от страна на Министерския съвет при взимане на това решение.„Трябва да се пристъпи към завършване на процедурата с издаване на указ”, заяви Цветанов.Той даде и два примера – когато Бойко Борисов е напускал поста главен секретар, а указът е подписан от президента Георги Първанов, а вторият пример е както самият Румен Радев напуска поста във ВВС, а указът е подписан от президента Росен Плевнелиев.а Младен Маринов за вътрешен министър, а след това в рамките на 1 месец трябва да бъде освободен от поста на главен секретар на МВР, защото влиза в несъвместимост.„Когато президент беше Георги Първанов, а главният секретар Бойко Борисов напускаше системата на МВР, указът беше подписан за ден-два. Всички знаеха или се предполагаше, че ще се кандидатира за частичните избори в София. Нито вътрешният министър Румен Петков, нито президентът Георги Първанов, нито премиерът Сергей Станишев саботираха”, припомни Цветанов.„Когато Румен Радев напуска поста във ВВС като главнокомандващ, тогава президентът Плевнелиев издава указ и Министерски съвет стартира тази процедура, при положение, че се предполагаше, че Румен Радев ще бъде предложен от БСП за президент на страната”, каза Цветанов.„Не е нормално президентът да търси тази провокация”, заяви още Цветанов.Що се отнася до Общото събрание на ООН, на което българската делегация ще бъде водена от премиера Борисов, Цветанов коментира:„Президентът Радев изпадна във външна изолация. Нека си припомним какви работни срещи проведе миналата година – с президента на Иран, с президента на Украйна”, коментира още Цветанов.„Всички говорим за анексирането на Крим, че е нарушаване на международното право. Президентът Радев винаги е говорил за падането на санкциите срещу Русия и в един момент отива и се среща с Порошенко. Не знам какво са си говорили, освен само да се поздравят“, заяви Цветанов.", "date": "2018.09.18", "title": "Цветанов: Ако няма указ за Маринов, ще гласуваме другите двама министри"}
{"url": "https://www.novinite.bg/articles/164676/Priem-v-stolichen-hotel-promenya-dvijenieto", "text": "От 15:00 часа до приключване на приема на 20.09.2018 г. се забранява престоят и паркирането на пътни превозни средства, с изключение на автомобилите на гостите поканени на приема на бул. \"Джеймс Баучър\" между бул. \"Черни връх\" и ул. \"Златен рог\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.09.18", "title": "Прием в столичен хотел променя движението"}
{"url": "https://www.novinite.bg/articles/164675/Fandakova-Da-ne-prevarnem-Sofiya-i-proektite-po-koito-rabotim-v-zalojnik-na-partijni-bitki", "text": "„Нашият град празнува в Деня на Вярата, Надеждата, Любовта и Мъдростта. Честваме и храмовия празник на църквата “Св. София”, която се намира пред сградата на общината. Този духовен страж дава името на града ни и въпреки всички перипетии и исторически превратности е на това място от IV век след Христа.“ Това каза кметът на София Йорданка Фандъкова по повод празника на града на тържествената сесия на Столичния общински съвет.По думите на кмета „Сердика, Средец, София – град, граден камък по камък, улица след улица, растящ и неостаряващ. Днес София е градът с най-много млади хора, с най-много училища и университети, с най-много компании, които идват тук заради тях. Нашите усилия трябва да гледат в хоризонта на младите,  които създават София като град на дигиталните технологии и мобилността. Хилядолетна история и модерен град на високите технологии – вярвам, че тази софийска комбинация разкрива новите възможности пред града!“Фандъкова припомни, че: \"Миналата година на този ден с Вас си обещахме да бъдем един отбор, да успеем да представим страната ни достойно във времето, в което София беше не само столица на България, но и столица на Европа. На тазгодишния празник пред нас стои ново предизвикателство: да не превърнем София и проектите, по които работим, в заложник на партийни битки. Зная, че за много от Вас предизборните кампании вече са започнали. Нека обаче тази зала бъде повече място за дебат на идеи, а не на дребни политически сметки, и нека не забравяме, че тук ни събира каузата за промяната и развитието на София\" – каза кметът Фандъкова.„А промяната не е в лозунги, а в работа\" – подчерта Йорданка Фандъкова и посочи, че \"развитието е във всекидневните усилия, а не само в статуси в социалните мрежи и изказвания за пред медиите. Обещанията, които  не почиват на реалните факти и възможности, са лъжи. Затова пожелавам на всички да имаме куража да не залитаме по евтиния популизъм, който ще излезе прекалено скъпо и на града, и на хората.“Фандъкова благодари на всички за подкрепата за проектите, по които се работи в София. „Благодаря на организациите от бизнеса, от професионалните, научните и културните среди, които са наши партньори и на чиято експертна оценка винаги сме разчитали! Благодаря на своите колеги зам.-кметове, кметове, служители, които работят със сърце за града! И най-вече искам да благодаря на столичани за търпението и вярата! Защото без тях не можем да направим нищо. Пожелавам на всички здраве. Нека с любов и мъдрост работим за София!“ – каза също Йорданка Фандъкова.", "date": "2018.09.18", "title": "Фандъкова: \"Да не превърнем София и проектите, по които работим, в заложник на партийни битки\""}
{"url": "https://www.novinite.bg/articles/164682/Prekratyavat-dvojnite-standarti-pri-hranite-s-promeni-v-zakona", "text": "Промени в Закона за храните предвиждат прекратяване на двойните стандарти при хранителните продукти у нас и в Западна Европа. Вносител на промените са депутати от левицата. Измененията в законодателството получиха подкрепата и на Асоциацията на индустриалния капитал в България (АИКБ).Целта на промените е да се прекъсне порочната практика на двойни стандарти при храните, коментира председателят на УС на Асоциацията Васил Велев.Как държавата ще се пребори с порочните практики за двойни стандарти на едни и същи продукти у нас и в Западна Европа? Според Велев този проблем може да се реши на национално равнище и то най-вече чрез законодателни промени и санкции.Представителят на Национален съюз на земеделските кооперации в България Явор Гечев добави, че качеството на храната ще се доказва чрез необходимата документация.Промените на Закона за храните въвеждат изискване всяка една храна да бъде придружавана от сертификат, издаван от контролния орган на държавата, в която се произвежда. Този сертификат ще доказва, че храната е със същото съдържание, състав и рецептура с тази, която се търгува на нейна територия.", "date": "2018.09.18", "title": "Прекратяват двойните стандарти при храните с промени в закона"}
{"url": "https://www.novinite.bg/articles/164678/Hora-s-uvrejdaniya-protestiraha-sreshtu-Mincho-Koralski", "text": "Неправителствени организации се събраха на протест срещу изпълнителния директор на Агенцията за хората с увреждания. Причината за недоволството е участието му в сесия на Комитета на ООН в Женева. Според организаторите на протеста Минчо Коралски е представил в чужбина невярна информация за държавната политика спрямо българите с увреждания, съобщава \"Булфото\".", "date": "2018.09.18", "title": "Хора с увреждания протестираха срещу Минчо Коралски"}
{"url": "https://www.novinite.bg/articles/164663/Karakachanov-71-odobryavat-vrashtaneto-na-zadaljitelnata-voenna-slujba", "text": "71% от обществото одобряват връщането на задължителната военна служба, обяви министърът на отбраната Красимир Каракачанов. Военният министър коментира и идеята на Организацията на запасните офицери да бъде свикан референдум по темата. Красимир Каракачанов, вицепремиер и министър на отбраната: Сега дали ще се стигне до референдум, аз не я намирам тази тема за екзотична, а я намирам за част от дебата за наборната военна служба. Един дебат, който много други държави проведоха и си го решиха. Скандинавските държави възстановиха наборната военна служба. Не говоря за това, че страни като Гърция и Турция никога не са я премахвали. Една държава като Австрия, която е в центъра на Европа, граничи само със страни-членки на НАТО и на ЕС, има наборна военна служба от 9 месеца и обсъжда възможността да я направи 12.", "date": "2018.09.18", "title": "Каракачанов: 71% одобряват връщането на задължителната военна служба"}
{"url": "https://www.novinite.bg/articles/164659/Borisov-Moje-samo-da-ni-radva-che-SASht-veche-sa-shesti-po-investicii-v-Balgariya", "text": "Може само да ни радва, че САЩ вече са шести по инвестиции в България, което се дължи на добрия бизнес климат в страната. Това заяви премиерът Бойко Борисов по време на среща с членове на Американската търговска камара, предаде Нова.Финансовата стабилност е нещо, което се оценява след време, изтъкна премиерът и напомни, че преди няколко месеца е намален външният ни дълг и той е 24 на сто на БВП, за разлика от този на САЩ. Борисов изтъкна още и трайната тенденция на ръст на БВП и диверсификацията на инвестициите, като спрямо предишните 15 - 20 години вложенията вече са в производство, а не в ЕРП-та, услуги, банкова система, телекомуникации - сектори, в които след това парите излизат от България и отиват към компаниите - майки.\"Радвам се, когато се откриват производства и заводи\", допълни премиерът.Премиерът заяви, че България държи на стратегическото партньорство със САЩ във военната сфера. Силната част в НАТО са САЩ и неслучайно имаме българо-американска база в Ново село, където се провеждат изключително добри учения, каза Борисов.", "date": "2018.09.18", "title": "Борисов: Може само да ни радва, че САЩ вече са шести по инвестиции в България"}
{"url": "https://www.novinite.bg/articles/164661/Po-Konstituciya-ministrite-se-izbirat-ot-parlamenta-pripomni-Karakachanov", "text": "Комисар Младен Маринов може да бъде назначен като вътрешен министър и с директен избор на Народното събрание, без президентът да е подписал указа за освобождаването му като главен секретар на МВР. Това обяви пред журналисти вицепремиерът по сигурността и министър на отбраната Красимир Каракачанов. Той обясни, че по Конституция министрите се избират от парламента. Подписването на указа е второстепенен акт, който може и да се забави. По закон няма хипотеза, при която човек, който иска да напусне даден пост, да не бъде освободен от него, коментира Каракачанов.  Според него най-добрият начин казусът да бъде решен е чрез диалог между институциите. Отказът на президента Румен Радев да подпише указа за освобождаването на Младен Маринов и да се срещне с Коалиционния съвет на управляващата партия, Каракачанов определи като „политическо заяждане”.", "date": "2018.09.18", "title": "По Конституция министрите се избират от парламента, припомни Каракачанов"}
{"url": "https://www.novinite.bg/articles/164688/Korneliya-Ninova-Nastoyavame-za-5-DDS-varhu-hlyaba", "text": "Трябва да се намали ДДС-то върху хляба и то да стане 5 процента. Затова ние от БСП ще настояваме за тази 5-процентна ставка. Това заяви на брифинг лидерът на БСП Корнелия Нинова в централата на партията и допълни, че само две страни в ЕС нямат диференцирано ДДС върху храните и това са България и Дания, предаде репортер на Novini.bg.По думите ѝ намаляването на ДДС-то върху хляба ще намали постъпленията към държавната хазна с около 45 милиона лева, но това би могло да се компенсира.,,Според експерти това може да се компенсира от изсветляване на сивия сектор. Ето как тези въпросни 45 милиона по-малко в бюджета ще бъдат компенсирани'', обясни Нинова.,,За нас диференцираното ДДС е изключително важен разговор, за да се помогне на бедните хора и младите семейства'', каза още лидерът на БСП.,,Искаме да водим полезни и дългосрочни разговори с разум и да мислим за един нов тип бюджет на политика, по-социален бюджет. Каним и господин Горанов на този разговор. Трябва да говорим с аргументи'', коментира тя.Относно жалбата до Конституционния съд за АПК Корнелия Нинова заяви, че го правят, тъй като правителството е посегнало на прозрачността.,,Още когато го гледахме този закон в парламента, ние казахме защо не трябва да бъдат повишавани съдебните такси. Правителството посегна на прозрачността, направи правосъдието недостъпно за много хора. Не мисля, че между нас и президента има разминавания. Мотивите му по ветото и нашите са едни и същи'', сподели Нинова.По отношение на споревете между президентството и правителството лидерът на БСП подчерта, че това не е от такова съществено значение.,,Извинете, но те спорят по коя процедура да сменят един неподходящ министър с друг неподходящ министър. Това е агония за държавата, няма значение кой ще е министър. Разберете, че това правителство си отива, дали след месец или два, няма значение, но то си отива. Искаме оставката на целия кабинет. По-важният въпрос е какво ще стане след това?'', завърши Корнелия Нинова.Трябва да се намали ДДС-то върху хляба и то да стане 5 процента. Затова ние от БСП ще настояваме за тази 5-процентна ставка. Това заяви на брифинг лидерът на БСП Корнелия Нинова в централата на партията и допълни, че само две страни в ЕС нямат диференцирано ДДС върху храните и това са България и Дания, предаде репортер на Novini.bg.По думите ѝ намаляването на ДДС-то върху хляба ще намали постъпленията към държавната хазна с около 45 милиона лева, но това би могло да се компенсира.,,Според експерти това може да се компенсира от изсветляване на сивия сектор. Ето как тези въпросни 45 милиона по-малко в бюджета ще бъдат компенсирани'', обясни Нинова.,,За нас диференцираното ДДС е изключително важен разговор, за да се помогне на бедните хора и младите семейства'', каза още лидерът на БСП.,,Искаме да водим полезни и дългосрочни разговори с разум и да мислим за един нов тип бюджет на политика, по-социален бюджет. Каним и господин Горанов на този разговор. Трябва да говорим с аргументи'', коментира тя.Относно жалбата до Конституционния съд за АПК Корнелия Нинова заяви, че го правят, тъй като правителството е посегнало на прозрачността.,,Още когато го гледахме този закон в парламента, ние казахме защо не трябва да бъдат повишавани съдебните такси. Правителството посегна на прозрачността, направи правосъдието недостъпно за много хора. Не мисля, че между нас и президента има разминавания. Мотивите му по ветото и нашите са едни и същи'', сподели Нинова.По отношение на споревете между президентството и правителството лидерът на БСП подчерта, че това не е от такова съществено значение.,,Извинете, но те спорят по коя процедура да сменят един неподходящ министър с друг неподходящ министър. Това е агония за държавата, няма значение кой ще е министър. Разберете, че това правителство си отива, дали след месец или два, няма значение, но то си отива. Искаме оставката на целия кабинет. По-важният въпрос е какво ще стане след това?'', завърши Корнелия Нинова.", "date": "2018.09.18", "title": "Корнелия Нинова: Настояваме за 5% ДДС върху хляба"}
{"url": "https://www.novinite.bg/articles/164660/8203Prezidentat-sezira-Konstitucionniya-sad-po-povod-razporedbi-ot-Zakona-za-APK8203", "text": "\r\nПрезидентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби отЗакона за изменение и допълнение на Административнопроцесуалния кодекс (ЗИД АПК).\r\n\r\n\r\n\r\n\r\n\r\n\r\n\r\n\r\n", "date": "2018.09.18", "title": "&#8203;Президентът сезира Конституционния съд по повод разпоредби от Закона за АПК&#8203;"}
{"url": "https://www.novinite.bg/articles/164673/I-BSP-sezira-Konstitucionniya-sad-za-promenite-v-APK", "text": "БСП ще внесат жалба в Конституционния съд (КС) срещу промените в Административнопроцесуалния кодекс (АПК), които мнозинството в парламента прие въпреки острите критики на опозицията и юридическите среди. По-рано днес президентът Румен Радев също сезира КС с искане поправките да бъдат обявени за противоконституционни и за несъответстващи.Държавният глава наложи вето на измененията в АПК, но миналата седмица депутатите го отхвърлиха. Още тогава социалистите обявиха, че смятат да сезират КС, защото според тях поправките противоречат на основния закон. Измененията в АПК увеличават в пъти таксите за касационните жалби. Според социалистите така ще се ограничи правото на хората да защитават правата си. Текстовете въведоха и закрити за гражданите заседания на Върховния административен съд (ВАС), както и премахването на последната инстанция в десетки закони, след които тези за околната среда и за достъпа до обществена информация.Прочети повече Основното притеснение на екологичните организации пък е, че с новите правила съдебните такси за екологичните дела ще станат непосилни, а причината е, че те ще се определят от материалния интерес на инвестиционното намерение. Става дума за разпоредбите, които предвиждат и увеличение на таксата за касационно обжалване при определяем материален интерес. Ако той е под 10 млн. лева -таксата ще бъде 0.8% , но няма да може да бъде повече от 1700 лева. Ако интересът е над 10 млн. лева, таксата ще бъде до 4500 лв., а досега е била 5 лв. Това означава, че колкото по-скъп е даден проект, толкова по- висока ще е таксата за обжалването му. Измененията в АПК предвиждат увеличение на таксите в касационното производство. Физическите лица ще трябва да внася такса в размер на 70 лева, а когато жалбоподател е фирма или организация - 370 лева. Досега физическите лица плащаха 14 лв., а за фирмите - 25 лв. След промените в закона таксите за първа инстанция останаха същите - 10 лв. за граждани и 25 лв. за организации и фирми. За производство по отмяна на влезли в сила съдебни актове се събира такса в размер на 30 лева за граждани и 150 лева за организации и фирми.", "date": "2018.09.18", "title": "И БСП сезира Конституционния съд за промените в АПК"}
{"url": "https://www.novinite.bg/articles/164697/BorisovVseki-den-govoryat-sreshtu-menKakvo-oshte-da-napravim-za-svoboda-na-slovoto", "text": "Премиерът Бойко Борисов обяви, че всеки ден говорят срещу него по телевизиите. От думите му се разбра, че това е признак за свобода на словото у нас.Днес той присъства бизнес закуска с членовете на Американската търговска камара и там коментира факта, че според международни класации страната ни е последна по свобода на словото в ЕС.\"Вчера гледам и се учудвам – по най-гледаните национални телевизии, в най-гледаното време излиза човек, който говори срещу мен, срещу правителството и накрая завършва със свободата на словото. Ама то, ако има нещо върху свободата на словото, ти няма да си по телевизията, няма да говориш няколко минути каквото си искаш. От там отива в другата национална телевизия и изговаря същото\", коментира Борисов.Премиерът обаче не каза за коя телевизия и кой \"човек\" става дума. По думите му за публиката в България \"обикновено е по-интересно, ако има нещо жълто, скандално\".", "date": "2018.09.18", "title": "Борисов:Всеки ден говорят срещу мен.Какво още да направим за свобода на словото"}
{"url": "https://www.novinite.bg/articles/164683/RadevNe-stava-vapros-za-vojna-mejdu-instituciite-a-za-spazvane-na-zakona", "text": "Изобщо не става въпрос за война между институциите. Тук става въпрос за спазване на закона, коментира президентът Румен Радев пред журналисти в отговор на въпрос за последните изказвания на управляващите във връзка с неподписания указ за освобождаване от поста на главния секретар на МВР Младен Маринов.Законът не се коментира, а се спазва. Изглежда за правителството е непосилна задачата да спазят закона и това не е първият случай, добави държавният глава. Елементарно е и е много лесно, стига да се изпълни това, което повеляват нормативните документи, каза президентът Радев, попитан дали има обозрим срок, в който е решил да подпише указа. Той добави, че винаги е отворен и готов за конструктивни решения. Елементарно е, трябва да се изпълни писмена съгласувателна процедура, която се дължи по закон, коментира отново той.\"Дай Боже всекиму такава изолация. А когато хора разбират от всичко и успяват да коментират всичко - от недвижима собственост до външна политика, виждате резултатът какъв е\", коментира президентът твърдения, че е изпаднал във \"външна изолация\".Попитан за сезирането от него на Конституционния съд по повод разпоредби от Закона за изменение и допълнение на Административно-процесуалния кодекс, президентът заяви, че мотивите му са много прости и ясни. Законността не е услуга, която правовата държава предоставя на гражданите, а условие за нейното съществуване, коментира държавният глава, който смята, че редица разпоредби в предложението за изменение на АПК не съответстват на Конституцията.Президентът Радев коментира актуалните теми днес в Букурещ, след участието си в срещата на върха на инициативата \"Три морета\". Днешната среща е вече първата стъпка, каза той, попитан дали има шанс да се излезе от политическото говорене в рамките на инициативата и да се стигне до конкретни ангажименти, финансиране и проекти.Радев посочи, че вече има практически инициативи като мрежа на търговско-промишлените палати, инициативата за общ инвестиционен фонд, като бизнес форума и участието на ЕК в лицето на председателя ѝ, секретаря на САЩ по енергетиката, министъра на външните работи на Германия. Вече се търсят практически подходи да има повече поле за бизнес и за икономическо развитие, обобщи президентът Румен Радев.", "date": "2018.09.18", "title": "Радев:Не става въпрос за война между институциите, а за спазване на закона"}
{"url": "https://www.novinite.bg/articles/164653/Hlyabat-poskapva-Zashto", "text": "Хлябът започна да поскъпва. Причината - увеличението на цената на пшеницата на световните борси и поскъпването на газта у нас. Увеличението е с около 20-25 на сто или с около 20-30 стотинки за хляб.Очакваният добив на хлебна пшеница за тази година ще е с около 15 % по-нисък, сравнение с 2017 година. Това каза в студиото на сутрешния блок на БНТ Ася Гочева от Националната асоциация на зърнопроизводителите.Интензивните валежи през лятото са причината за влошеното качество на зърното.Ася Гочева от Националната асоциация на зърнопроизводителите: Около 53% от реколтата е с добри хлебопекарни показатели, което означава, че имаме достатъчни количества. Миналата година бяха между 80-90%.Димитър Бакалов, производител на хляб и тестени изделия, Благоевград: Повишение в цената ще има навсякъде. При лоша година - това винаги е било. Винаги ще има промени, когато ще има лоша година. Различните фирми, различни надценки слагат. Това се получава от различната суровина, която получават, понеже всички мелници", "date": "2018.09.18", "title": "Хлябът поскъпва. Защо?"}
{"url": "https://www.novinite.bg/articles/164666/Borisov-za-kazusa-s-Mladen-Marinov-Nikoj-ne-e-bil-podcenen-ili-nezacheten", "text": "Бойко Борисов: Когато президентът се убеди, че Младен Маринов не иска да е главен секретар и подпише указа, тогава кандидатурата ще бъде предложена в парламентаКогато президентът се убеди, че Младен Маринов не иска да е главен секретар и подпише указа за освобождаването му от поста, тогава кандидатурата му за министър на вътрешните работи ще бъде предложена в парламента. Това каза премиерът Бойко Борисов по време на срещата с членове на Американската търговска камара. Борисов изтъкна, че винаги е уважавал институцията.По темата за съгласуването на оставката на главния секретар, премиерът каза, че логиката му е била, че когато човек направи волеизявления, че не иска да е на дадения пост, съгласуването е формално.\"Взехме решение, приехме на Министерския съвет оставката и изпратихме до Президентството\", допълни Борисов, като посочи, че никой не е бил подценен или незачетен. \"Новият главен секретар ще бъде съгласуван и назначен само при съгласие на президента\", заяви още той.Бойко Борисов изтъкна, че е казал на парламентарните групи, докато не се разпише указът, да не се вкарва в Народното събрание кандидатурата.", "date": "2018.09.18", "title": "Борисов за казуса с Младен Маринов: Никой не е бил подценен или незачетен"}
{"url": "https://www.novinite.bg/articles/164700/Chujdite-turisti-v-Sofiya-sa-se-uvelichili-s-nad-6", "text": "Туристите в София са се увеличили. Данните на общинското предприятие „Туризъм“ за първите седем месеца на 2018 година показват увеличение с 6,36%, спрямо същия период на миналата година. Това обяви кметът на София Йорданка Фандъкова в интервю пред Фокус.   Информацията се отнася само за чуждестранните туристи.„София отдавна вече не е само град за бизнес. Благодарение на системните усилия през последните години и инвестициите, които правим, както в градска среда, така също и в културни обекти, София става всепо-привлекателна за туристите. За утвърждаването на града като туристическа дестинация от ключово значение е разкриването на културноисторическото наследство през последните години. След Ларгото, Музея за история на София с различните филиали, открихме и първия археологически парк, Западната порта, новата зала около триъгълната кула на Сердика. Продължаваме разкриването на неолитното селище, сега вече очакваме и реконструкцията на площад „Света Неделя“, за който главният архитект на София обявява международен конкурс, след като проучихме археологическите останки на този площад. Всичко това представлява голям интерес за туристите и те го оценяват. Както оценяват и това, че София е един много зелен град“, коментира кметът на София.", "date": "2018.09.18", "title": "Чуждите туристи в София са се увеличили с над 6%"}
{"url": "https://www.novinite.bg/articles/164650/Dnes-predstavyat-elektonnite-vinetki", "text": "Как ще купуваме електронните винетки? Демонстрацията ще направят от агенция \"Пътна инфраструктура\".Засега е ясно, че ще има 500 терминала за самообслужване, от които шофьорите ще могат да купуват електронните винетки. Машините ще бъдат разположени по основните пътища и граничните пунктове.", "date": "2018.09.18", "title": "Днес представят електонните винетки"}
