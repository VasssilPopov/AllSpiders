{"url": "https://www.novinite.bg/articles/168134/250-grivni-shte-sledyat-osadeni-pod-domashen-arest", "text": "До няколко месеца в България ще бъдат пуснати 250 електронни гривни за проследяване на осъдени за по-леки престъпления или на клиенти на правосъдието, пуснати под домашен арест. 50 от гривните за електронно наблюдение са с джипиес устройства. Всички ще бъдат свързани с базова инсталация, която ще се следи от команден център. Ако някой опита да избяга или да скъса гривната, тя веднага подава сигнал и в действие влизат мобилни екипи за залавянето на престъпника.\"Гривната е достатъчно мека и еластична, за да е удобна на лицето, което я носи\", каза Николай Проданов, зам.-министър на правосъдието, цитиран от вестник \"24 часа\". С гривната може да се спортува, да се вземе душ, тя не пречи по никакъв начин. Проданов лично пробвал такова устройство през лятото на тази година. \"Носех я събота и неделя, информацията къде съм ходил беше пълна и много точна\", каза Проданов. Гривните са осигурени от международен консорциум, в който участва и израелска фирма. Цената на проекта е 1 341 572 лв. \"Електронният мониторинг е предназначен за три категории лица - затворници, които излежават наказанията си в общежития от открит тип, при общ и лек режим и имат право да работят и нощуват навън, за осъдени на пробация и за следствени под домашен арест\", уточни Проданов. \"Електронното проследяване е значително по-евтино. Ползите от него са няколко - при прилагане на домашен арест се дава незабавна информация за наказания и спазването на мярката, спестяват се разходи и арестът няма да е пренаселен\", каза Васил Миладинов, шеф на Главна дирекция \"Изпълнение на наказанията\".На специална пресконференция днес бе демонстрирано как работят гривните. Според проекта техническата система ще обхване до 2000 души. ", "date": "2018.12.03", "title": "250 гривни ще следят осъдени под домашен арест"}
{"url": "https://www.novinite.bg/articles/168126/KFN-10-po-niska-Grajdanska-otgovornost-za-izryadnite-shofori-oshte-prez-2019-g", "text": "През първата година след въвеждането на системата „бонус-малус“ 2 755 392 или 87,7% от шофьорите ще имат отстъпка. От тях на едва 3% или на 100 238 ще им скочи гражданска отговорност с над 200%. Изрядните водачи ще намалят разходите за „Гражданска отговорност“ с 10% още през 2019 година. Това отчетоха по време дискусия за въвеждането на системата, организирана от Комисията за финансов надзор, предаде репортер на БГНЕС. „С въвеждането на системата нямаме намерение да ощетяваме болшинството от българските шофьори, които са дисциплинирани. Нашето желание е да притиснем нарушителите на пътя“, заяви при откриването на дискусията председателят на КФН Карина Караиванова, която признава, че предложенията имат несъвършенства, но се надява с подобни дискусии всички спорни моменти да се изчистят. Очакванията на КФН са проблемите да се избистрят, докато завърши синхронизацията между системите на МВР и Гаранционния фонд. Заместник-министърът на транспорта Ангел Попов заяви, че много неща са направени за последните две години, но темповете за намаляване на убитите по пътищата не задоволяват. „ Само през последните две седмици са засечени над 130 000 „пътни терористи“. Същевременно много хора имат златни талони и какво от това като по никакъв начин не получават поощрение“, смята Попов. Представителят на консултанта „Ърнст енд Янг“ (Ernst & Young)Никос Кефалинос обясни, че една от мерките е собствениците на автомобили внимателно да преценяват на кого дават колата си, тъй като при едно евентуално нарушение на другия шофьор това би затруднило последваща продажба на колата. Същевременно наказателни точки ще се трупат и на автомобила. Oбмисля се и вариант, в който водачът може да прибегне до \"ускорено чистене, когато си заплати някакъв вид наказание еднократно\". БГНЕС припомня, че при въвеждане на системата всички собственици на моторни превозни средства и автомобили ще бъдат поставени в базов клас от общо 12, няма да получават нито увеличение, нито намаление на застрахователната премия. Ако в рамките на една година няма нарушения и не са изплащани обезщетения за причинени вреди, то съответният собственик или автомобил ще преминава в следващия по-нисък клас и при следващо сключване на застраховката ще получава намаление. Изрядните водачи ще получават за всяка година 10% по-евтина застраховка, а при неизрядните тя може да достигне до 400%. В най-добрия случай шофьорите ще плащат 225 лв., а в най-лошия 1200 лв. Регистрирането на всеки отделен инцидент се оценява по специална таблица и води до начисляване на съответен брой наказателни точки. Нарушенията, които носят „малус“ точки, са класифицирани в 7 категории, в зависимост от тежестта им. Най-леките са в първа категория и носят 1 наказателна точка. Такива са превишаването на скоростта с 10 км/ч в населено място или до 30 км./ч извън населено място. Превишаване на скорост с 31-50 км извън населено място води до 2 наказателни точки. Който шофира със скорост над разрешената или причини имуществени вреди до 300 лв., получава 3 наказателни точки, уточняват от КФН. Неразрешено изпреварване, както и превишаване на скорост с над 50 км в час трупат 3 или 4 точки в зависимост от това дали са в населено място или извън него. 7 стават наказателните точки при шофиране в нетрезво състояние, отнемане на предимство, опасни маневри, неспазване на дистанция. 10 наказателни точки ще носи умишлено причиняване на значителни имуществени вреди, телесни повреди, както и наличие на алкохол в кръвта от над 1,2 промила. Глобите за неправилно паркиране, карането в бус лентата, за шофиране без фарове и т.н. няма да се отразяват на стойността на полицата. Крайната цел на системата е да се създадат условия за намаляване на пътнотранспортните произшествия", "date": "2018.12.03", "title": "КФН: 10% по-ниска Гражданска отговорност за изрядните шофьори още през 2019 г."}
{"url": "https://www.novinite.bg/articles/168129/Advokatite-na-Ivancheva-se-zakaniha-da-iskat-otvod-na-prokurorite-po-deloto", "text": "Адвокатите на Десислава Иванчева се заканиха да искат отвод на прокурорите по делото за корупционната афера в община Младост.Това ще стане веднага щом започне поредното заседание по делото, в което, Иванчева, бившата й заместничка Биляна Петрова и бившият районен кмет на Младост Петко Дюлгеров са подсъдими, че са поискали половин милион евро от строителния предприемач Александър Ваклин.Началото на съдебното заседание обаче се бави, тъй като Дюлгеров все още не докаран в сградата на Специализирания наказателен съд.", "date": "2018.12.03", "title": "Адвокатите на Иванчева се заканиха да искат отвод на прокурорите по делото"}
{"url": "https://www.novinite.bg/articles/168131/Koledni-razhodki-i-iznenadi-za-malchuganite-ot-detskite-gradini-v-obshtina-Veliko-Tarnovo", "text": "Специални коледни разходки с много изненади за малчуганите от детските градини в община Велико Търново организира през декември Общинската туристическа агенция „Царевград Търнов“. Децата ще пътуват с приказен коледен автобус до крепостта Царевец, а зад волана ще е самият Дядо Коледа. Главната спирка от разходката ще е Коледния базар в парк „Марно поле“, където малчуганите ще пускат своите писма с желания до белобрадия старец от Лапландия в Коледната поща. Първата празнична обиколка на Велико Търново бе на 3 декември за малчуганите от целодневните детските градини „Ивайло“ и „Евгения Кисимова“.Коледни разходки за децата, със съдействието на транспортна фирма ЕТ „Надежда – Надежда Христова“, ще има на: 4 декември за ДГ „Слънчев дом”; 5 декември за ДГ „Соня”; 6 декември за ДГ „Пролет” и ДГ „Св.св. Кирил и Методий”; на 7 декември за ДГ „Първи юни” и ДГ „Здравец“; на 10 декември за ДГ „Слънце“; на 11 декември за ДГ „Рада Войвода” и ДГ „Иванка Ботева”; на 12 декември: за ДГ „Райна Княгиня”; на 13 декември: за ДГ „Ален Мак” и на 14 декември за малчуганите от детските градини в Килифарево и Дебелец. При пристигането си на Коледния базар малчуганите ще отварят и специалния коледния календар, на който се отброяват дните до настъпването на най-светлия християнски празник Рождество Христово. Както се полага на празник, децата ще получат и подаръци – торбички с лакомства, осигурени от Общинската туристическа агенция „Царевград Търнов“ със съдействието на \"Кармела 2000\" ООД, \"Престиж-96\" АД, „Ден и Нощ“ ООД, и \"Екстрапак\". Много изненади и забавления за най-малките великотърновчета ще има през целия месец на Коледния базар в центъра на старата столица. Всяка събота на специално изградената открита сцена ще има вокални изпълнения на талантливи деца и млади изпълнители. Концертите ще започват в 11,00 часа и в тях ще се включат Студио „Румина“, Музикална школа „Елита“, Школа за млади изпълнители Яница Русева Live, Вощална школа „Таланти“ и изпълнители от вокалната школа при НЧ „Напредък 1869“ Горна Оряховица. Част от базара в парк „Марно поле“ е и атракцион с въртележки и виенско колело които гарантират доброто настроение, както на децата, така и на техните родители.", "date": "2018.12.03", "title": "Коледни разходки и изненади за малчуганите от детските градини в  община Велико Търново"}
{"url": "https://www.novinite.bg/articles/168125/Tri-katastrofi-predizvikaha-zadrastvaniya-v-Plovdiv", "text": "Три катастрофи на два моста в Пловдив блокираха сериозно движението тази сутрин. До инцидентите се е стигнало заради поледицата.Първата катастрофа е станала около 7 часа тази сутрин на надлез Родопи. Ударили са се лек автомобил и микробус. В следствие на удара е изхвърчала една от задните гуми на колата. Минути по-късно в другото платно става верижна катастрофа с четири автомобила.„Аз се движех с 60 километра не повече. Някой ме удари отзад и колата ми се обърна. Не беше въобще почистено. Пътят е хЛъзгав. Едва след като стана катастрофата дойдоха тук и нахвърляха луга. Иначе е лед, заледено”, разказа Тонка Корчева.По същото време в другия край на града на моста на Адата става друга катастрофа, която блокира за часове движението.„Не е почистено, всичко се пързаля”, каза и Петър Нейков.  Заради катастрофите се образуваха километрични опашки. Много хора сутринта закъсняха за работа, а учениците -  за училище.От общинската фирма, ангажирана със зимното поддържане на пътищата в града, обясниха, че от 6 сутринта 4 техни машини са разпръсквали сол и луга.„Нямало е заледявания. Мислим, че тези катастрофи се дължат заради неспазени дистанция”, смята директорът на общинското предприятие „Чистота” Иван Стоянов.При инцидентите тази сутрин са пострадали леко трима души. Те са прегледани на място и са освободени да домашно лечение.", "date": "2018.12.03", "title": "Три катастрофи предизвикаха задръствания в Пловдив"}
{"url": "https://www.novinite.bg/articles/168116/Petrolnata-asociaciya-Cenite-na-gorivata-teparva-shte-se-povishavat", "text": "От Българската петролна и газова асоциация (БПГА) са съгласни с идеята на касовите бележки от бензиностанциите да пише каква е доставната цена и продавната цена горивата и да се види какъв е маржът. “Цените обаче трябва тепърва да се повишават”, коментира Живодар Терзиев, член на управителния съвет на БПГА, пред bTV.“7-8 пъти имахме понижение на цените на горивата през последния месец. Не считам, че това е заради протестите, а заради тренда на нефта”, каза Терзиев. По думите му темата за цените е доста притеснителна, когато се коментира в публичното пространство. “През последната една година при условно бавно покачване на цените, но устойчиво, за периода април – октомври, цените в България изоставаха значително”, отбеляза той.„Държавата е партньор в търговия на горива на 50%, в някои случаи на 55%. Предвид че държавата прибира половината от крайната цена на потребителя под формата на акциз и ДДС, напълно нормално е държавата да участва в този процес”, смята още Терзиев.„За картел на горива не може да се говори, защото държавата има участие от 50% в „Лукойл\". Това е несериозно. Акцизът е най-нисък у нас и това никой не го отрича. Ако той се повиши и цените ще скочат“, поясни още Терзиев.На въпрос дали са ударени малките складове и търговците на горива, той обясни, че след ерата на г-н Танев, поддръжката на един склад не е евтино мероприятие. „Няма интерес към подобни манипулации, защото това не е икономически изгодно“, разясни той.", "date": "2018.12.03", "title": "Петролната асоциация: Цените на горивата тепърва ще се повишават"}
{"url": "https://www.novinite.bg/articles/168119/40-dushi-sa-bili-evakuirani-vav-Velingrad-sled-pojar-v-hotel", "text": "40 души са били евакуирани от служителите на противопожарната служба след сигнал за запалил се комин в хотел „Акватоник“ във Велинград.При инцидента няма пострадали хора.Пожарът е възникнал вчера, огънят е бил бързо потушен и пететажната хотелска сграда е спасена, информират от полицията.Причините за пожара се изясняват.", "date": "2018.12.03", "title": "40 души са били евакуирани във Велинград след пожар в хотел"}
{"url": "https://www.novinite.bg/articles/168120/Fandakova-prizova-stolichani-da-ostavyat-kolite-si", "text": "\r\nДнес очакваме превишаване на нивата на фини прахови частици два пъти над нормата, написа в профила си във Фейсбук столичният кмет Йорданка Фандъкова. Тя призова столичани да оставят личните си автомобили и заяви, че лично тя ще отиде с градския транспорт на работа.\r\n\r\n\r\n\r\n\r\n\r\n\r\n", "date": "2018.12.03", "title": "Фандъкова призова столичани да оставят колите си"}
{"url": "https://www.novinite.bg/articles/168137/Obmislya-se-otlagane-na-sistemata-bonus-malus-s-nyakolko-meseca", "text": "\r\nОбмисля се отлагане на въвеждането на системата \" - малус\" за застраховката \"Гражданска отговорност\" с няколко месеца, за да бъдат туширани основните критики към нея. Това каза по време на обществена дискусия председателят на Комисията за финансов надзор Карина Караиванова.\r\n\r\n\r\n\r\n\r\n\r\n\r\n\r\n \r\n", "date": "2018.12.03", "title": "Обмисля се отлагане на системата \"бонус - малус\" с няколко месеца"}
{"url": "https://www.novinite.bg/articles/168140/Inerkom-Rabotim-za-finalizirane-na-sdelkata-s-ChEZ", "text": "“Инерком” и ЧЕЗ имат валиден договор. Полагаме всички необходими усилия за изпълнение на отлагателните условия по договора-получаване на регулаторно разрешение и е в очакване на одобрението му”, съобщиха в писмо до медиите от „Инерком“.“Сделката между ЧЕЗ и “Инерком” следва законовите изисквания, компетентни да се произнасят са само определените по закон български институции”, се казва още в съобщението.“Инерком има подкрепата на глобални инвестиционни банки за финализиране на сделката”, допълват от компанията.", "date": "2018.12.03", "title": "\"Инерком\": Работим за финализиране на сделката с ЧЕЗ"}
{"url": "https://www.novinite.bg/articles/168117/Kak-da-namalim-riska-ot-pojar-pri-otoplenie-s-pechka", "text": "Електрическите печки трябва да се оставят на поне на 50 см разстояние от други горими материали. Това каза за Радио „Фокус“ – Бургас гл. инспектор Николай Николаев, началник на РС „Пожарна безопасност и защита на населението“– Бургас. По думите му освен това те трябва да се държат по-далеч от пердета, платнени щори или друг тип завеси. \"По време на отоплителния сезон трябва да се използват само стандартни уреди и електрически прибори. Те трябва да бъдат прегледани преди употреба за това дали по някакъв начин не е повредена тяхната цялост. Освен това, по време на отоплителния сезон не трябва да бъде претоварвана електрическата инсталация, а изгорелите предпазители не трябва да бъдат подсилвани, а да бъдат подменяни. При палене на печка с твърдо гориво в никакъв случай не трябва да се ползва бензин или нафта\", допълни още Николаев. Той каза също, че голям риск представлява оставянето на отоплителните и електрическите уреди без надзор.\"Друг важен момент е след употребата на печки с твърдо гориво, сгурта да се изхвърля в контейнерите само след като е добре загасена. Голямо увеличение в броя на произшествията отчитаме, вследствие на изхвърлена незагасена сгур в контейнерите\", отбеляза Николаев. Той посочи още, че екипите на „Пожарна безопасност“ са били свидетели на произшествия, възникнали, след като дърва, подготвяни за огрев, са били поставяни в непосредствена близост до печките и в резултат на това са се възпламенили. Инспекторът припомни още, че подовите конструкции като ламинат и паркет са горими, затова е препоръчително отоплителните уреди да се поставят първо върху негорима подложка, а след това върху тях.", "date": "2018.12.03", "title": "Как да намалим риска от пожар при отопление с печка"}
{"url": "https://www.novinite.bg/articles/168138/Moje-da-vartim-strelkite-na-chasovnika-oshte-tri-godini", "text": "Решението да се отмени смяната на часовото време в ЕС едва ли ще се осъществи до 2021 г.\", заяви австрийският министър на транспорта Норберт Хофер, цитиран от ДПА и БНР.\"Началната дата, която е с две години по-късно от предложената през септември от Европейската комисия, ще даде повече време на страните членки да се подготвят\", смята Хофер. Австрия в момента е председател на съвета на ЕС.Ускореният график, предвиждан от Еврокомисията, беше поставен под въпрос още през октомври, тъй като някои страни членки предупредиха, че те няма да могат да вземат необходимите мерки да се приспособят в области като въздушния транспорт например.\"Ако настояваме да направим промяната веднага, това ще подкопае предложението на комисията\", каза Хофер преди началото на срещата на транспортните министри от ЕС.\"Въобще няма да можем да прекратим практиката за смяната на часовото време\", отбеляза той.Комисията предложи страните членки да се откажат от преминаването от зимно към лятно часово време след онлайн анкета в целия ЕС, според която 84-процента от включилите се подкрепят идеята. За да стане това обаче страните членки и Европейският парламент трябва да одобрят окончателно предложението. След това страните членки ще решат за себе си дали да останат на лятно часово време или да запазят стандартното време през цялата година.", "date": "2018.12.03", "title": "Може да въртим стрелките на часовника още три години"}
{"url": "https://www.novinite.bg/articles/168121/Otpadat-ogranicheniya-za-onlajn-targoviyata-v-chujbina", "text": "На 3 декември 2018 г. влезе в сила новият регламент, предложен от Европейската комисия, с който се прекратява необоснованото блокиране на географски принцип в рамките на ЕС. Където и да се намират, потребителите ще имат онлайн достъп до желаните от тях стоки и услуги.Регламентът забранява на уебсайтовете да ограничават достъпа на географски принцип или да пренасочват сърфиращите само защото те — или издателят на кредитната им карта — са от друга държава.По този повод заместник-председателят на Комисията по въпросите на цифровия единен пазар Андрус Ансип, комисарят по въпросите на вътрешния пазар, промишлеността, предприемачеството и МСП Елжбета Бенковска, комисарят по въпросите на правосъдието, потребителите и равнопоставеността между половете Вера Йоурова и комисарят по въпросите на цифровата икономика и цифровото общество Мария Габриел заявиха:„През 2015 г. 63 % от уебсайтовете не са позволявали на потребителите да купуват на тях от друга държава от ЕС. В резултат две трети от желаещите да пазаруват онлайн в чужбина не са могли да направят това. На 3-ти декември на тази практика ще се сложи край. Ние желаем в Европа да няма бариери, което означава и премахване на бариерите пред пазаруването онлайн. Успоредно с премахването на таксите за роуминг, с новите норми за защита на данните и с възможността за гражданите да пътуват в чужбина със своето онлайн съдържание, прекратяването на необоснованото блокиране на географски принцип е друга важна инициатива за превръщането на цифровия единен пазар в реалност за всички — с конкретни преимущества за хората и бизнеса.С новите норми потребителите ще получат възможност за по-голям избор на продукти на конкурентни цени и следователно — за по-добри оферти. В същото време клиентската база на бизнеса ще надхвърли националните граници, с което ще се понижат разходите по сделките и административните разходи на дружествата. Регламентът е част от по-мащабните действия на ЕС за насърчаване на електронната търговия и улесняване на покупко-продажбата онлайн в единния пазар, сред които са мерки за по-добра защита на пазаруващите онлайн, за по-достъпни услуги за доставяне на трансгранични колетни пратки и за по-прости норми относно ДДС.  Призоваваме всички държави членки да се погрижат за ефективното прилагане на тези норми и да се възползват от всичките си правомощия за осигуряване на гладкото действие на регламента още от деня на влизането му в сила. Призоваваме също така за споразумение по хармонизираните норми за продажба на цифрови стоки и услуги и за покупки онлайн. Всички тези елементи са от огромно значение за изграждането на добре функциониращ и конкурентоспособен цифров единен пазар.“", "date": "2018.12.03", "title": "Отпадат ограничения за онлайн търговията в чужбина"}
{"url": "https://www.novinite.bg/articles/168139/Blasnaha-peshehodka-dokato-presicha-na-cherven-svetofar", "text": "Пешеходка беше блъсната от автомобил, докато пресича на червен светофар във Варна. Вместо да изчака зелена светлина, 52-годишната жена решила да прекоси кръстовището на булевардите „Чаталджа” и „Осми Приморски полк”. Тогава била пометена от „БМВ”, като след удара се е разминала само с леки контузии. Още четирима души са пострадали при пътни инциденти през почивните дни във Варненска област. Сред тях са и двама младежи, които са се преобърнали с лека кола. Те са пътували във „Фолксваген”, чийто 19-годишен водач го преобърна на пътя между Суворово и село Щипско.", "date": "2018.12.03", "title": "Блъснаха пешеходка, докато пресича на червен светофар"}
{"url": "https://www.novinite.bg/articles/168108/Dneven-horoskop-za-ponedelnik", "text": "Ваш близък трябва да научи урок, който само вие можете да му предадете: Как да оценява малките неща в живота. Покажете му как се прави, вместо само да му говорите.  Не се тревожете прекалено много за това как хората ви възприемат и какво мислят за вас. Всички, с които имате някакви отношения имат добро мнение за вас, така че бъдете спокойни. Бъдете по-закачливи днес. Повечето хора около вас ще бъдат кисели днес, така че трябва да направите всичко възможно да ги развеселите.  Вижте повече на :", "date": "2018.12.03", "title": "Дневен хороскоп за понеделник"}
{"url": "https://www.novinite.bg/articles/168112/Policejska-operaciya-v-Kyustendil", "text": "Полицейска операция, с участието на жандармерията се осъществява в ромския квартал \"Изток\" на Кюстендил. Тя е под наблюдението на Районна прокуратура. Около 8:00 часа започна струпване на полицейски сили пред сградата на ОД на МВР-Кюстендил. Операцията е съвместна с други контролни органи, научи Дарик. Повече информация се очаква в следобедните часове.", "date": "2018.12.03", "title": "Полицейска операция в Кюстендил"}
{"url": "https://www.novinite.bg/articles/168144/Policai-se-boryat-s-bitovata-prestapnost-v-oblast-Targovishte", "text": "Жандармерия и полиция работят заедно срещу битовата престъпност в Търговищко. Два екипа жандармеристи подпомагат дейността на полицаите в региона, информира началникът на отдел \"Охранителна полиция\" към Областната дирекция /ОД/ на МВР в Търговище комисар Димитър Димитров, цитиран от БТА. Включването на специализираните жандармерийски части цели да се въздейства върху решаването на случаи с битова престъпност, основно в малките населени места. Вече са извършени акции в общините Антоново и Омуртаг. Обхванати са били две направления в Герловския край, като са били проверени 13 села. Ефектът на тази дейност е добър, коментира комисар Димитров, като отчете, че населението приветства подобна кампания. При работата на съвместните екипи се блокират райони, при което освен че се извършват конкретни проверки, се прави и обход на домовете на самотни възрастни хора. Срещите с нас им дават кураж за живот, тъй като в отдалечените от областния град села се случва жителите им да не видят никого с дни. Там дори кметските наместници и пощенските служители отговарят за няколко населени места, коментираха от полицията. При съвместните акции се правят проверки в търговски обекти и питейни заведения, проверяват се и известни сборища на криминален контингент. За превенция на бракониерство се обхождат и места, предлагащи възможност за ловен туризъм.", "date": "2018.12.03", "title": "Полицаи се борят с битовата престъпност в област Търговище"}
{"url": "https://www.novinite.bg/articles/168118/Ideya-Dvojni-globi-na-patya-ako-narushavate-pravilata-prez-pochivnite-dni", "text": "Почивните дни да станат време, в което нарушенията по пътя, независимо колко са големи, да се \"удрят\" двойно в контролния талон - тази идея лансират от МВР. Силовите структури са стигнали до идеята след няколко отделни обсъждания по проблема с безопасността по пътищата. Идеята е дори за по-малки нарушения, ако обаче са направени през почивните дни, да бъдат вземани по 10 контролни точки. Промените се очаква да влязат до седмица, за да могат да обхванат почивните дни по Коледа. След това те ще важат за всеки уикенд и за всеки празничен ден, пише в. \"Монитор\".Конкретни примери - ако в почивен ден караме технически неизправно превозно средство, ще губим двойно повече точки. Вместо 5, както е по закон, те ще са 10. Ако не носим колан, отново ще следва същото наказание. Говоренето по телефона също ще ни струва 10 контролни точки вместо сегашните 4. Ще ни се наложи и да платим двойно по-голям акт. Идеята на промените е да се намалят катастрофите, които стигат своя пик в почивните дни, а загиналите са много повече от тези в делниците. \"Шофьорите трябва да бъдат дисциплинирани. Не искаме да събираме повече пари от глоби, а да научим шофьорите, че не са сами на пътя и че отговарят за безопасността и на останалите участници в движението\", гласи становището на Пътна полиция за предложението промени. От там смятат, че новите правила ще имат положителен ефект най-вече за недисциплинираните водачи. От МВР планират още да прибират книжката на всеки, който прави рискови изпреварвания, а за да си я получи отново, въпросният нарушител ще трябва да се явява на нов шофьорски изпит. Санкцията ще се прилага основно на шофьори, които изпреварват на двупосочни пътища и най-вече на такива, които го правят на завоите. Според статистиката там стават и най-тежките катастрофи, като в повечето случаи става въпрос за челни удари и почти всеки път има загинали при тях.", "date": "2018.12.03", "title": "Идея: Двойни глоби на пътя, ако нарушавате правилата през почивните дни"}
{"url": "https://www.novinite.bg/articles/168124/Prouchvane-Spestenoto-vreme-za-patuvane-do-rabotnoto-myasto-namalyava-vrednite-emisii", "text": "Гъвкавите работни формати и дистанционната форма на работа могат да бъдат успешна екологична мярка. Това показва независимо икономическо проучване, проведено по инициатива на водещия световен доставчик на работни пространства Regus.Изследването показва, че по-разширеното разпространение на гъвкавите форми на работа ще намали нивата на въглероден диоксид в световен план до 214 млн. тона годишно до 2030 г. Ако ръстът в популярността на гъвкавите работни пространства продължи да се ускорява, ежегодно хората по света ще спестяват над 3,53 млрд. часа пътуване до работното място до 2030 г., а количеството въглероден двуокис, спестено от това намаление, се равнява на количеството въглерод, абсорбирано от 5,5 млрд. дървета за десет години. По данни на Евростат през 2017 г. в Европейския съюз се наблюдава увеличение на вредните емисии средно с 1.8%, като България има дял от 1.5% в замърсяването с емисии въглероден диоксид в целия ЕС. Статистиката сочи, че България е на трета позиция сред 28-те страни-членки по производство на вредни емисии въглероден двуокис за 2017 г. У нас през миналата година са били произведени над 8% повече такива вредни емисии, сравнено с 2016 г., което в цифрово изражение е над 27 млн. тона. Целта на ЕС е да намали въглеродните си емисии с 40% под равнищата от 1990 г. до 2030 г., а до 2040 г. - с 60 на сто. Междувременно нацията, която ще отчете най-голямото годишно намаление на въглеродните емисии до 2030 г., е Съединените щати. Предполага се, че САЩ ще спести почти 960 млн. часа за придвижване до работното място, а пътуващите там, които разчитат до голяма степен на автомобили, спестяват по този начин над 100 млн. тона CO2. Икономическото проучване на Regus оценява растежа на гъвкавите работни пространства между сегашния момент и 2030 г. То разглежда 16 страни по света и прогнозира, че увеличеното разпространение на гъвкавите форми на работа в тези страни ще допринесе с над 10 трилиона долара за световната икономика до 2030 г. Ако работодателите позволяват на служителите да се установят на място, по- близко до дома, и да намалят ежедневното пътуване, всяка година могат да бъдат спестени милиони тонове въглеродни емисии. В условията на криза в състоянието на околната среда, предлагането на гъвкави форми на работа не е просто бизнес или личен императив, но също и полза за планетата.", "date": "2018.12.03", "title": "Проучване: Спестеното време за пътуване до работното  място намалява вредните емисии"}
{"url": "https://www.novinite.bg/articles/168101/Koledniyat-turnir-po-taekuon-do-sabra-384-sastezateli-ot-4-darjavi", "text": "Коледният турнир по таекуон-до ITF „София Оупън“ събра 384 състезатели от 4 държави. Тренировъчната зала Арена Армеец се оказа тясна да побере многото желаещи да се включат в последното за годината изпитание. Това е 15-ото поредно издание на проявата, която се организира от Спортната асоциация на МВР, Централния полицейски таекуон-до клуб и Столична община.Състезанията са част от инициатива „София – Европейска столица на спорта“, която съдейства за разрастването на надпреварата в последните 4 години. Турнирът бе открит от доц. Стоян Андонов, заместник-министърът на Младежта и спорта пожела успех на участниците и изтъкна колко е важно младите българи да се възпитават чрез спорта в дух на феърплей и дисциплина. Андонов благодари и на родителите, които насърчават малчуганите за активен и здравословен начин на живот. При изпитанията за деца от 6 до 11 години краен отборен шампион е Национално средно училище София, следвано от Младежки спортен клуб Алианц, 97 СОУ и др. По-късно днес ще станат известни призьорите при бойците на възраст от 12 до 35 години. Сред таекуондистите има представители на 29 клуба от Молдова, Гърция, Англия и България.", "date": "2018.12.03", "title": "Коледният турнир по таекуон-до събра 384 състезатели от 4 държави"}
{"url": "https://www.novinite.bg/articles/168107/ES-se-obyavi-sreshtu-zaharta-v-bezalkoholnite-napitki", "text": "Европейският съюз влезе в битка със захарта в безалкохолните напитки. Великобритания и Ирландия вече въведоха данък, с който се облагат храните и напитките с високо съдържание на захар. Сега наред е Италия. Да очакваме ли данък „захар” и за производителите у нас?  И ще доведе ли това до поскъпване на сладките изделия и газираните напитки? Отговорите потърси Георги Георгиев в рубриката „На твоя страна”.Според последните препоръки на експертите, за да сме здрави, трябва да намалим захарта до 25 грама на ден. И ако мислите, че това не ви засяга, тъй като сипвате само по едно-две пакетчета в кафето, замислете се колко сладкиши, шоколад, кекс, бисквити, вафли, както и безалкохолни напитки и дори кетчуп, който също съдържа скрити захари, консумирате на ден. „Захар” откриваме в състава на почти всички храни и напитки на щандовете в магазина. Трудно обаче се ориентираме много или малко е количеството изписано на етикета, което ще погълнем с всеки от продуктите. И то не само със сладките. „Има много скрити захари. За подобряване на вкуса много често се добавя захар  при сосовете, при лютеницата, при майонезата, в салатите в кутии, в туршиите дори”, заяви диетологът д-р Райна Стоянова.Годишно всеки от нас изяжда по 7,7 кг чиста захар. Средно по 21 грама на ден. Към тях обаче трябва да добавим и скритите захари в храните и напитките. С тях консумацията достига 99 гр. на ден.  „Отровата е в дозата”, категорична е консултантът по хранене проф. Стефка Петрова. „Добавените захари са до 5 % от енергийната стойност на храната.  Едно дете има потребност от 1500 калории на ден. Това е по-малко от 20 гр. Една жена има нужда от 2000 калории – 25 грама на ден. И един мъж от 2500 калории. Това са между 30-35 грама средно дневно”, каза консултантът по хранене проф. Стефка Петрова.В битката със захарта в храните и напитките много от европейските държави вече облагат с данък производителите им. Британският бизнес например за 5 грама захар в 100 мл газирана напитка плаща 18 пенса, а ако съдържа повече от 8 грама таксите са 24 пенса на литър. Мерките са различни в различните държави. Вече 2 години Франция прилага успешно закона, който забрани употребата на наливни безалкохолни напитки в заведения, които често се предлагаха безплатно с хранителните менюта. Сега с данък ще бъдат обложени и производителите на безалкохолни напитки в Италия. Според икономисти мярката там трудно ще доведе до реални резултати.„Италия е страната в ЕС, в която най-малко пие газирани напитки в ЕС, но пие много вино. В една чаша вино има много повече захар  отколкото в която и да е бутилка с газирана напитка. Тази захар, която се облага, е 1 % от кухнята на италианците”, допълни икономистът Красен Станчев.През последните години производителите у нас се опитват също да намалят значително  захарта в безалкохолните напитки. Според данни на бранша 3/4 от напитките са нискокалорични или без калории, т.е. със захар до 12 грама в 250 милилитра. Едва 14 % са с добавени захари над 19 грама в 250 милилитра. За да избегнат захарта в безалкохолните напитки, производителите в много държави, я заменят с царевичен сироп.„Той се използва масово, тъй като е по-евтин от захарта, намалява цената, но увеличава сладостта на продуктите. Но тъй като е богат на фруктоза се оказва опасен за въглехидратната ни обмяна и черния ни дроб и има своите рискове за здравето ни”,заяви д-р Стоянова.Не по-малко опасни са както вече знаем и аспартамът и другите изкуствени подсладители, с които заместват захарта, категорични са здравните експерти. По-приемливи варианти са естествените подсладители като стевията и кокосовата захар. Евентуален данък „захар” върху газираните напитки у нас би довел до загуби, съкращения и дори фалити, пресмятат производителите.„Никой работодател не би изпуснал качествен служител, но ще рефлектира върху цената. Допълнително ще се оскъпи крайният продукт и може да изчезне самият продукт от пазара”, каза управителят на фирма-производител Благовеста Крачанова.", "date": "2018.12.03", "title": "ЕС се обяви срещу захарта в безалкохолните напитки"}
{"url": "https://www.novinite.bg/articles/168130/Otkriha-trup-na-jena-blizo-do-grad-Tervel", "text": "Pолицията откри труп на 51-годишна жена в село Честименско, община Тервел, съобщиха от МВР.По тялото на жената, установено в частен имот, имало следи от насилствена смърт.След оперативно-издирвателни дейности за 24 часа е задържан 23-годишен мъж от Честименско, заподозрян за престъплението.Образувано е досъдебно производство, а събраните материали по случая вече са докладвани в прокуратурата.", "date": "2018.12.03", "title": "Откриха труп на жена близо до град Тервел"}
{"url": "https://www.novinite.bg/articles/168127/OON-prizova-za-reshitelni-dejstviya-v-borbata-s-klimatichnite-promeni", "text": "Световната банка обяви, че ще отдели около 200 милиарда долара в периода 2021-2025 г. за  подпомагане на развиващите се страни в борбата с промените в климата, предаде Франс прес, цитирана от БТА. Това е два пъти по-голяма сума в сравнение с предишния петгодишен период. Съобщението беше направено след началото вчера на 24-ата конференция на ООН за климата, която се провежда в Катовице, Полша.  Развитите страни се ангажират да увеличат до 100 милиарда долара отсега до 2020-а година държавното и частното финансиране на политиката за климата.Държавите от Юга обаче искат по-ясни ангажименти на страните от Севера. \"Трябва да се борим с причините за глобалното затопляне, но и да се приспособим към последиците, които обикновено са най-драматични за най-бедните в света\", заяви главният изпълнителен директор на Световната банка Кристалина Георгиева. ООН призова за много по-решителни действия за борба с климатичните промени, предаде Франс прес. Апелът бе отправен на първия ден от Конференцията на страните по Рамковата конвенция на ООН за промените в климата, която се провежда в Катовице и ще продължи до 14 декември. По време на конференцията представителят на австрийската делегация Хелмут Хоецки заяви, че ЕС се обявява за бързото приемане на план за прилагане на Парижкото споразумение за климата от 2015 година. В същото време той отбеляза, че планът \"трябва да отчита различните възможности на страните\". Хоецки отбеляза също така, че успехът на прилагането на Парижкото споразумение зависи от политическата воля на страните. Делегации от около 200 държави ще се опитат да договорят в полския град детайлите около практическото прилагане на Парижкото споразумение за климата от 2015 година. Нашата страна е представена на форума от президента Румен Радев, който утре ще представи българската позиция.", "date": "2018.12.03", "title": "ООН призова за решителни действия в борбата с климатичните промени"}
{"url": "https://www.novinite.bg/articles/168123/Dete-ot-Haskovo-e-izmameno-s-5-hilyadi-leva", "text": "12-годишно момче от Хасково е измамено с 5 хиляди лева.Вчера в 13 часа в Районното управление майката на детето е съобщила, че на домашния телефон в дома им позвънил мъж, представил се за полицай. По схемата „съдействие на полицията“ той заблудил сина ѝ и го заплашил. Момчето събрало наличните 3700 лева, 1000 евро и 600 турски лири и както го инструктирали, ги оставил под пейка до входа на втора поликлиника в Хасково.Образувано е досъдебно производство.", "date": "2018.12.03", "title": "Дете от Хасково е измамено с 5 хиляди лева"}
{"url": "https://www.novinite.bg/articles/168111/Masov-boj-zaradi-momiche-v-stolichen-kvartal", "text": "Седем души са пострадали сериозно при съседски бой в столичния квартал “Люлин”. Причината - красиво 18-годишно момиче, за което две семейства не можели да се разберат.Около 22:00 часа в неделя вечер, двете фамилии започнали да се карат пред блок 302, където живеят, а на помощ им се притекли техни съседи.Около 30 минути по-късно на 112 бил подаден сигнал за масов бой.На място била изпратена линейка. Оказало се обаче, че ще бъдат необходими още три екипа на Спешна помощ.Седемте пострадали са ма възраст между 19 и 50 години. Те са откарани в \"Пирогов\", като някои са с прорезни рани, а други с черепно-мозъчни травми.От Спешна помощ съобщиха за Дарик, че никой от пострадалите не е с опасност за живота.", "date": "2018.12.03", "title": "Масов бой заради момиче в столичен квартал"}
{"url": "https://www.novinite.bg/articles/168109/EK-Balgariya-da-odobri-migracionniya-pakt-na-OON", "text": "България, Австрия, Унгария, Чехия, Словакия и Полша не са одобрили миграционния пакт на ООН седмица преди подписването му. Еврокомисарят по вътрешните работи и миграцията Димитрис Аврамопулос заяви, че това ще разочарова африканските партньори, съобщава БГНЕС. ЕК настоява шестте-страни членки на ЕС да одобрят миграционния пакт на ООН в навечерието на подписването на документа, което е предвидено за 10 декември в Маракеш.„Не разбирам причините за отказа, та нали документът не е задължителен за изпълнение и не задължава с нищо никого“, каза Аврамопулос в интервю за вестник „Ди Велт“. Според еврокомисаря отсъствието на единство вътре в ЕС поставя под удар сериозността на намеренията на Брюксел.„Ако ЕС при подписването на пакта не бъде единен, ние ще разочароваме и лишим от увереност нашите партньори в Африка. Освен това, ЕС ще изглежда по-слаб и сам ще се изложи на удари“, отбеляза Аврамопулос. Той подчерта, че целта на пакта е да се подкрепи сигурността и да се регулира миграцията, а също така борбата с организирания трафик на хора.Германският Бундестаг одобри миграционния пакт в края на ноември, припомня „Дойче Веле“. Законопроектът беше приет след бурни дебати. Външният министър Хайко Маас, християндемократите, социалдемократите, „зелените“, Лявата партия и либералите от СвДП защитиха миграционния пакт на ООН от критиката на дясната „Алтернатива за Германия“.Миграционният пакт на ООН няма юридически задължителен характер, но той предизвика противоречива реакция по света. Този документ трябва да бъде официално приет на срещата на ООН в Мароко през декември. Но редица страни, включително САЩ, Австралия, Израел, Австрия, Чехия и Словакия вече отказаха да се присъединят към него. ", "date": "2018.12.03", "title": "ЕК: България да одобри миграционния пакт на ООН"}
{"url": "https://www.novinite.bg/articles/168142/Eva-Majdel-74-ot-evropejcite-vyarvat-v-evroto", "text": "„Еврото е втората най-важна валута в света и 74% от европейците вярват в нея. България следва пътната карта за присъединяването към Валутния механизъм II (ERM II), изготвена заедно с европейските институции. Страната ни е показала впечатляваща и дългогодишна история на успешно покриване на номиналните маастрихтски критерии за конвергенция.“Това заяви българският евродепутат Ева Майдел (ГЕРБ/ЕНП) по време на конференцията на високо ниво посветена на 20-годишнината от въвеждането на единната валута в ЕС, която се проведе в понеделник, 3 декември 2018 г, в Брюксел. По покана на Генералната дирекция по икономически и финансови въпроси към Европейската комисия, Ева Майдел участва в дискусионен панел за бъдещето на еврото заедно с комисар Пиер Московиси.„Последните три страни, които успешно въведоха единната валута, бяха балтийските държави, които също като България работеха в условията на валутен борд и фиксиран валутен курс към еврото. Мисля, че е време, чествайки този 20 г. юбилей на еврото като единна валута, да отворим вратите и за бъдещия двадесети нов член на еврозоната.”, заяви Ева Майдел. На събитието присъстваха заместник председателя на ЕК Валдис Домбровскис, испанският министър на икономиката Надя Калвиньо, бившият председател на ЕЦБ Жан-Клод Трише, както и над 200 експерти от академичните и финансови среди и журналисти от цяла Европа. „Вярвам че единната валута е гаранция за единството на съюза, еврото е и израз на солидарност. Еврозоната трябва да продължи да се разширява, за да бъдем все по конкурентоспособни в световен мащаб.”, коментира още Ева Майдел (ГЕРБ/ЕНП).", "date": "2018.12.03", "title": "Ева Майдел: 74% от европейците вярват в еврото"}
{"url": "https://www.novinite.bg/articles/168135/NATO-shte-obsadi-obstanovkata-sas-sigurnostta-v-Cherno-more", "text": "\r\nМинистрите на външните работи от НАТО ще обсъдят на заседанието си утре и в сряда в Брюксел обстановката в Черно море. Това съобщи генералният секретар на пакта Йенс Столтенберг.\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.12.03", "title": "НАТО ще обсъди обстановката със сигурността в Черно море"}
{"url": "https://www.novinite.bg/articles/168102/Sofijskata-filharmoniya-s-Koledni-podaraci-za-svoyata-publika", "text": "Софийската филхармония стартира традиционната си декемврийска кампания „Подари концерт за Коледа“.  От 1 до 31 декември всеки, който закупи билет за класическите концерти на Филхармонията в зала „България“ ще се продават с 30% намаление от цената. Специална оферта има и за членовете на Филхармоничното общество – те ще могат да закупят циклите от юбилейния сезон с 40% отстъпка.Водени от идеята, че най-добрият подарък е емоцията, филхармониците са се постарали да осигурят много празнични моменти на своята публика. В декемврийския афиш са включени музиканти от ранга на Шарл Дютоа, Табеа Цимерман, Минчо Минчев, Рик Стотийн, Найден Тодоров, Борислава Танева и др. Вече са в пуснати в продажба и билетите за концерта на голямата оперна дива Анджела Георгиу, която ще се срещне с българските меломани на 25 февруари.И тази година Софийска филхармония ще зарадва своята публика със специални празнични концерти с едни от най-любимите коледни произведения, изпълнени от най-добрите музиканти. В специалната програма са включени концерти както за големи, така и за най-малките фенове на класическата музикаОще на 12 декември от 19ч. в Камерна зала София квартет подготвят „Коледен концерт с дрескод“ със специалното участие на Детския филхармоничен хор с диригент Славил Димитров. Атрактивните музиканти ви предизвикват да се облечете в цвета на шампанското и да не забравяте доброто си настроение. Чаша шампанско ще бъде специалният комплимент към публиката.На 13 декември с премиера на Третс симфония „Кадиш“ от Бърнстейн ще отбележим неговата 100-годишнина. Диригент на концерта е маестро Найден Тодоров.На 18 декември най-добрата виолистка на нашето време Табеа Цимерман ще свири с първия ни оркестър.На 20  декември от 19ч. отново в Камерна зала вокална формация „Импресия“ ще разкажат музикално-сценичната приказка  „Принцът и истината“. Клавирният съпровод е поверен на Янко Маринов, а концертът ще се включат малките  Александър Маджаров (в ролята на Принца); Калина Георгиева (балерина) и Маргарита Ваклинова (арфа).Ден по-късно (21 декември) в същия час в зала „България“ Кварто Квартет ще представят една „Коледа с Кармен“. В програмата е включен балетният спектакъл  „Зимна приказка“ по музика на Бизе – Щедрин.Приказната история за „Лешникотрошачката“ е предпочитано заглавие за  празниците. Софийските деца ще видят една малко по-различна „Лешникотрошачка“, разказана от Фортисимо Фамилия, Софийската филхармония с диригент Славил Димитров и артистите Teо Елмазов и Ангелина Гаврилова на 23-ти декември от 11:30ч. в зала „България“.  Спектакълът е подходящ както за деца, така и за възрастни.На 25 декември от 11ч. в зала „България“ Софийска филхармония кани своите верни фенове на традиционн Коледно матине с участието на Националния филхармоничен хор, Детския филхармоничен хора,Любена Нинова и Георги Султанов.В същия ден, но от 18ч. , отново в зала „България“ ще имате възможност да чуете традиционния коледен концерт на Хора на софийските момчета.На 27 и 28 декември са големите празнични концерти на Софийската филхармония със солист Люси Дяковска. Емблематични песни за Коледа и Нова година от целия свят в аранжименти на Румен Бояджиев-син и под диригентството на маестро Найден Тодоров и Димитър Косев ще дадат бляскавия завършек на 2018 г.Подарете концерт за Коледа и празнувайте със Софийската филхармония!Билети за всички събития се продават с отстъпка в Ивентим и на касата на зала „България“. ", "date": "2018.12.03", "title": "Софийската филхармония с Коледни подаръци за своята публика"}
{"url": "https://www.novinite.bg/articles/168104/Koncert-promenya-dvijenieto-v-stolicata-vav-vtornik", "text": "\r\nОт 18:30 до 22:30 часа на 04.12.2018 г. се забранява движението и разрешава паркирането на пътни превозни средства в крайна дясна лента на двете пътни платна на бул. \"Асен Йорданов\" между бул. \"Шипченски проход\" и \"Площад на авиацията\", без да се засягат спирките на масов градски транспорт.", "date": "2018.12.03", "title": "Концерт променя движението в столицата във вторник"}
{"url": "https://www.novinite.bg/articles/168132/Shestvie-na-horata-s-uvrejdaniya-v-Blagoevgrad", "text": "Хора от уязвими групи от Благоевград участваха в шествие за Международен ден на хората с увреждания - 3 декември. Те пуснаха 60 балона – бели, зелени, червени – цветовете на трибагреника. По време на инициативата бяха раздавани флаери на гражданите с послания, които да напомнят за хората в неравностойно положение.Заместник-кметът на Благоевград Христина Шопова поздрави хората с увреждания с техния празник от името на кмета на община Благоевград д-р Атанас Камбитов и от свое.Хората в неравностойно положение имат множество инициативи през декември. Преди дни представители от Защитено жилище „Струма“ и Защитено жилище „Слънчев дом“ взеха участие в Европейската баскетболна седмица на Спешъл Олимпикс България. Заедно със студенти доброволци участниците играха мини - баскетбол.Потребители на социалните услуги на община Благоевград взимат и активно участие в Коледния фестивал, организиран от Община Благоевград. Те ще се включат в Коледна работилница, която ще се проведе на 17 и 18 декември в Градска художествена галерия. Младежите и девойките ще участват и в Коледен базар, който ще се проведе в рамките на три дни - 19-21 декември. За базара те са изработили коледни артикули, подкрепени в дейностите си от служителите – социални работници, трудотерапевти, психолози, педагози, възпитатели.Със събраните средства от коледния базар ще бъдат закупени материали и консумативи за провеждане на трудотерапевтичните занимания с потребителите.", "date": "2018.12.03", "title": "Шествие на хората с увреждания в Благоевград"}
{"url": "https://www.novinite.bg/articles/168136/Yunker-otmenya-poseshtenieto-si-v-Parij", "text": "Председателят на Европейската комисия Жан-Клод Юнкер отменя насроченото за утре посещение в Париж, съобщи говорител на институцията. Говорителят обясни, че това се налага, за да се даде възможност дневният ред на Националното събрание да бъде посветен на национални въпроси. Предвиждаше се Юнкер да държи реч пред френските депутати. С това решение отпада и насрочената за утре среща на Юнкер с френския президент Еманюел Макрон. По думите на говорителя, посещението на Юнкер в Париж ще се състои \"на друга дата\".", "date": "2018.12.03", "title": "Юнкер отменя посещението си в Париж"}
{"url": "https://www.novinite.bg/articles/168122/Turciya-ni-vrashta-Mito-Ochite-do-dni", "text": "Несебърският ъндърграунд герой Димитър Желязков-Митьо Очите ще бъде върнат от Турция, след като техният правосъден министър даде разрешение за екстрадицията му.Желязков, който е обвинен като лидер на банда за рекет, изнудване и палежи, е в южната ни съседка от лятото на тази година. Той бе задържан в хотел в центъра на Истанбул, където се укриваше в стаята на общинския съветник от Бургас Бенчо Бенчев.Според турските закони екстрадицията минава през две фази - съдебна и административна. Първо е делото в съда. Когато то приключи с решение, че се допуска връщане на задържания, към изпълнение се минава след подпис на министъра на правосъдието. Но първо решението се съгласува с министерствата на вътрешните и на външните работи на Турция.Юристи припомниха, че подобна е процедурата и в Сърбия. Ако съдът в Белград реши да екстрадира банкера Цветан Василев, който се укрива там от лятото на 2014 г., решението трябва да бъде одобрено и от сръбския министър на правосъдието.", "date": "2018.12.03", "title": "Турция ни връща Митьо Очите до дни"}
{"url": "https://www.novinite.bg/articles/168103/Futbolna-sreshta-ogranichava-dvijenieto-v-stolicata", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 до 20:00 часа на 05.12.2018 г. при сектор \"Г\" на Националния стадион \"Васил Левски\".От 13:00 до 20:00 часа на 05.12.2018 г. на моста пред Национален стадион \"Васил Левски\" - 20 /двадесет/ паркоместа. От 14:30 часа на 05.12.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.12.03", "title": "Футболна среща ограничава движението в столицата"}
{"url": "https://www.novinite.bg/articles/168100/Slanchevo-s-temperaturi-mejdu-4-i-9", "text": "Днес, над по-голямата част от страната, ще бъде предимно слънчево, след обяд над Западна България с разкъсана висока облачност. В западната половина от Дунавската равнина ще се задържи облачно и мъгливо и там дневните температури ще останат отрицателни: минус 4° - минус 2°, а в останалата част от страната ще са между 4° и 9°. Над планините ще бъде предимно слънчево. Ще духа до умерен югозападен вятър. Максимална температура на височина 1200 метра около 5°, на 2000 метра – около 0°.Над Черноморието ще бъде предимно слънчево. В сутрешните часове на места с намалена видимост. Максимални температури на въздуха: 6°-9°. Температурата на морската вода е 9°-10°. Вълнението на морето ще бъде 1-2 бала. ", "date": "2018.12.03", "title": "Слънчево с температури между 4° и 9°"}
{"url": "https://www.novinite.bg/articles/168105/Publichno-obsajdane-na-sistemata-Bonus-Malus", "text": "Бонус-малус системата - на публично обсъждане. Комисията за финансов надзор е поканила всички, които имат интерес, да кажат мнението си за промяна на задължителната застраховка „Гражданска отговорност”  или да дадат конкретни предложения как шофьорите, които са изрядни на пътя, да бъдат поощрявани, а нарушителите - справедливо санкционирани.Според изчисленията на регулатора, ако бъде въведена предложената система, 78% от шофьорите ще плащат по-ниска гражданска отговорност. За грубите нарушители обаче цената на задължителната застраховка може да стигне 1200 лева.", "date": "2018.12.03", "title": "Публично обсъждане на системата „Бонус – Малус”"}
{"url": "https://www.novinite.bg/articles/168106/Bezvetrie-i-toksichen-smog-v-golemite-gradove", "text": "Големите градове у нас остават в плен на мръсния въздух в следващите дни.Безветрието и задържането на студения въздух ниско над земята са причина да дишаме отрови. По данни на показателя \"Air Quality Index\" на Европейската комисия тази сутрин концентрацията на фини прахови частици (PM10) е над нормите в почти всеки голям град.Най-опасен въздух дишат в София, Перник, Пловдив, Русе, Горна Оряховица и Шумен, където запрашаването е 2-3 пъти над дреднодневните норми от 50 µg/m3. Вятър очакваме чак в нощта срещу сряда, когато насъбралият се смог ще може да бъде разнесен.Запрашаването в големи количества затруднява дишането и може да доведе до увреждане на дихателните пътища. Особено чувствителни към тези замърсители за хората с хронични белодробни заболявания. Очакваме тих и предимно слънчев ден. Облачността ще е по-значителна в Северозападна и Централна северна България. В тази област видимостта ще е ниска, заради мъгли. Температурите остават под нулата в северна България през целия ден. В хода на деня обаче на юг от Стара планина ще е по-топло. В централните части на страната – дневна температури около 5-6 градуса. По Черноморието и на югозапад – до 10-11 градуса. В 6 области на Северна България има предупреждение за опасно ниски температури. Стойностите там ще паднат до -10 градуса. Има възможност за образуване на поледици.В планините времето ще е слънчево през целия ден. Вятърът – със скорост до 25-30 километра в час. Температурите в най-високите части ще са около и под нулата. В по-ниското – до 5-6 градуса.През седмицата очакваме нахлуване на хладен въздух от Атлантическия океан и нов арктически полъх от север. Валежите обаче ще са незначителни – в средата на седмицата и в края на почивните дни. Ще вали дъжд, в планините – сняг. Температурите плавно ще се повишават и ще достигнат до 10-15 градуса в края на седмицата.„За съжаление, до вторник прогнозите са за тихо и спокойно време. Тоест вероятността за мъгли е много голяма. Те ще бъдат  особено трайни в Западната и Централната част на Дунавската равнина. Около средата на седмицата очакваме малко повече вятър. Нощта срещу сряда ще има умерен северозападен вятър и мъглите временно ще се разсеят”, допълни Попова.Синоптикът Мариана Попова даде и по-дългосрочна прогноза за времето по празниците.„Според последните материали, с които разполагаме изглежда, че около Коледа няма да вали сняг. Няма да и бъде много студено”, каза в ефира на „Здравей, България” синоптикът от Национален институт по метеорология и хидрология Мариана Попова. Тя допълни, че периодите около 8-10 и 19-23 декември ще има валежи.", "date": "2018.12.03", "title": "Безветрие и токсичен смог в големите градове"}
{"url": "https://www.novinite.bg/articles/168143/Neno-Dimov-Zamarsyavaneto-na-vazduha-v-Sofiya-e-dva-pati-nad-normite", "text": "През изминалите две денонощия в София има два пъти превишаване на нормите за замърсяването на въздуха, в неделя – три пъти. Това каза от Полша министърът на околната среда и водите Нено Димов.„Това е безспорен факт. Правим засилени проверки със Столичната община от началото на сезона. При всички положения това не е достатъчно. Знаете, че в момента има много силна атака върху това да не се допуска развитието на процеса за старите отпадъци от текстил. В „Позитано” 20 много активно възпират този процес – нещо, което считам, че е твърде популистко на този етап. Но без политически консенсус трудно може да вървим напред по този казус. Проблемът е сериозен, трудно се върви напред, но все пак имаме успехи. Вече 7 града излизат от сферата на наказателните процедури и постигат годишните критерии и средните норми за качеството на въздуха, за съжаление останалите не се доближават”, посочи Димов.", "date": "2018.12.03", "title": "Нено Димов: Замърсяването на въздуха в София е два пъти над нормите"}
{"url": "https://www.novinite.bg/articles/168128/Radev-shte-izloji-poziciyata-na-Balgariya-za-klimatichnite-promeni", "text": "Президентът Румен Радев ще участва в конференцията на ООН за промените в климата в полския град Катовице. Държавни и правителствени ръководители от цял свят и представители на международни организации ще обсъждат как да бъде приложено Парижкото споразумение от 2015 година, чиято цел е да ограничи глобалното затопляне.Очаква се на срещата да бъде поставен въпросът за прекратяване на добива на твърди изкопаеми в ЕС като мярка за ограничаване на глобалното затопляне. Такъв призив за прекратяване на добива на въглища отправи австрийският президент Александър ван дер Белен. Българският държавен глава Румен Радев, който ще представи позицията на страната на форума, вече обяви, че не подкрепя декларацията на австрийския си колега. Страната ни подкрепя споразумението от Париж и споделя решението, че мерките за борба с климатичните промени са необходими и неотложни.„Но те трябва да се запазят в рамките на договореното без допълнително повишаване на изискванията и с отчитане на състоянието, както и на перспективите за развитие на нашите енергийни системи, така че нашите страни да не допуснат загуба на конкурентоспособност при запазване на социалните права на нашите трудещи се“, каза Румен Радев преди няколко дни след среща в София с полския си колега Анджей Дуда, който е домакин на форума за климатичните промени.Такава е и позицията на Полша, която е най-големият производител на въглища в ЕС. Министърът на околната среда Нено Димов също припомни официалната позиция на България:„Тя ще бъде единна в защита не само на работните места, но и на по-евтиния ток и на икономическото развитие“.", "date": "2018.12.03", "title": "Радев ще изложи позицията на България за климатичните промени"}
{"url": "https://www.novinite.bg/articles/168145/Zaradi-mrasniya-vazduhVnezapna-proverka-v-bivshite-vietnamski-obshtejitiya-v-Sofiya", "text": "\r\nВнезапна проверка в бившите виетнамски общежития в столичния район \"Красна поляна\", където живеят близо 270 ромски семейства. Кметът на района, заедно с полиция видяха как те се отопляват и дали не застрашават качеството на въздуха. Оказа се, че само 30 процента от живеещите в общинските общежития ползват твърдо гориво.\r\nДнешната проверка показа, че от близо 100 проверени семейства във виетнамските общежития, само 2 са използвали нерегламентирани отпадъци. Едното семейство е горяло шперплат и остатъци от шкафове, а другото много мокри дърва, които при горенето отделят много пушек. Направено им е предписание.\r\n\r\n\r\n\r\n\r\n\r\n", "date": "2018.12.03", "title": "Заради мръсния въздух:Внезапна проверка в бившите виетнамски общежития в София"}
{"url": "https://www.novinite.bg/articles/168146/API-s-vajna-informaciya-za-dvijenieto-v-tunel-Topli-dol-na-AM-Hemus", "text": "От 09.30 ч. до 16.00 ч. на 4 и 5 декември движението в тунел „Топли дол“ на АМ „Хемус“ ще се осъществява двупосочно в тръбата за София, съобщиха от пресцентъра на Агенция „Пътна инфраструктура“ (АПИ).Ограничено ще е преминаването в тръбата за Варна, поради техническо обследване на съоръжението. Необходимо е шофьорите да карат внимателно и да спазват стриктно въведената временна организация за движение.Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.12.03", "title": "АПИ с важна информация за движението в тунел \"Топли дол\" на АМ \"Хемус\""}
{"url": "https://www.novinite.bg/articles/168114/Kak-da-se-hranim-po-vreme-na-Kolednite-posti", "text": "В християнския календар има много пости, а преди Коледа са т. нар. \"леки пости\", защото по това време може да се консумира риба. Спазваме традицията на коледния пост, за да дадем почивка на храносмилателната система от по-трудно усвоимите животински продукти - месните и млечни продукти.\"Това обаче не значи, че не трябва да се погрижим за разнообразието на хранителните продукти, които ще приемаме\", посъветва в студиото ан сутрещния блок на Bulgaria ON AIR нутриционистът Яна Данаилова. Според нея е важно да консумираме зеленчуци и плодове, защото те ни зареждат с много фибри, минерали и протеини.\"Все пак обаче трябва да консумираме и храни с повече калории и мазнини, защото декември месец е с доста ниски температури, а тялото ни се нуждае от тези ценни минерали\",заяви тя.Важно е да се отбележи, че постите не са подходящи за малки деца, бременни жени и възрастни хора. Освен това преди да започнем с постите, е важно да се консултираме с лекар.", "date": "2018.12.03", "title": "Как да се храним по време на Коледните пости"}
{"url": "https://www.novinite.bg/articles/168133/Karakachanov-Ako-ima-zdrav-razum-v-Obedineni-patrioti-shte-se-yavim-zaedno-na-izborite-za-EP", "text": "Вицепремиерът и лидер на ВМРО Красимир Каракачанов коментира в Русе, че ако има здрав разум в коалицията \"Обединени патриоти\", тя ще се яви заедно на предстоящите избори за Европейския парламент. На журналистически въпрос за състоянието на малката коалиция в управлението, вицепремиерът Каракачанов отговори: \"Хлабаво е състоянието, за съжаление. Аз неслучайно още преди два месеца казах: \"Който ще работи - да работи\". Няма да се занимавам повече ни с интриги, ни с глупости и да се опитвам да се правя на помирител. Писна ми. Губи ми времето и ми къса нервите и е безсмислено. Бавачка повече няма да бъда. Ако има здрав разум, ще се явим заедно. Като няма здрав разум и има някой, който иска да се брои, да се брои\".Той коментира още, че няма вероятност за предсрочни избори, но ако се стигне дотам, алтернативата за управление на БСП с ДПС не е добър вариант за страната.", "date": "2018.12.03", "title": "Каракачанов: Ако има здрав разум в \"Обединени патриоти\", ще се явим заедно на изборите за ЕП"}
{"url": "https://www.novinite.bg/articles/167857/Napravi-Koledata-si-nezabravima-Vzemi-svoya-kredit-s-20-otstapkaot-Mini-Zaem", "text": " Коледа е обичан семеен празник, който очакваме с нетърпение всички. Това е времето за почивки, разходки, празнични семейни трапези и многобройни изненади край елхата.Тези празници обаче са свързани и с доста разходи. За някой от тях сме подготвени, други „изскачат” неочаквано, но е факт, че тъкмо по това време на годината наред с трепетното очакване и нарастващото празнично настроение се увеличава и притеснението, че парите не стигат и няма да можем да осигурим всичко необходимо за една спокойна семейна Коледа и щастливо посрещната Нова година.За да няма притеснения, а само хубави моменти, за да няма натрупване на напрежение, а само усмивки и радост край празничната трапеза, от MiniZaem.bg отново подават приятелска ръка на всички потребители.За поредна година от кредитната институция стартират коледно - новогодишна кампания с 20% отстъпки за всички !Всеки един клиент на небанковата финансова организация, който се нуждае от допълнителни средства за предстоящите празници може бързо и лесно да ги открие. Единственото, което трябва да направи е…*да влезе на уеб страницата на Мини Заем от 23.11. 2018 до 31. 12.2018 г.*да бъде одобрен за бърз  или на вноски и да получи нужните му средства с 20% отстъпка от начислените разходи по усвоения заем.От кредитната компания знаят колко натоварени финансово могат да бъдат коледно - новогодишните празници. Знаят и колко стрес се натрупва, когато списъкът на подаръците се увеличава с всеки ден, а парите от заплатата буквално „излитат” от портфейла.С промоционалната коледно - новогодишна кампания на MiniZaem.bg празниците могат да бъдат такива, какъвто искате да бъдат – спокойни, щастливи и изпълнение само със смях и веселие.Единственото, което трябва да направите е да решите от какъв заем имате нужда, да влезете на страниците на кредитната компания по време на кампанията (от 23.11 до 31.12.2018 г.) и се вземете своя заем с 20% отстъпка от разходите.Направете наближаващите празници незабравими, като се възползвате от страхотните празнични отстъпки от 20% за всички продукти на кредитна компания Мини Заем! ", "date": "2018.12.03", "title": "Направи Коледата си незабравима! Вземи своя кредит с 20% отстъпка от Мини Заем!"}
{"url": "https://www.novinite.bg/articles/168110/Otbelyazvame-Mejdunarodniya-den-na-horata-s-uvrejdaniya", "text": "\r\nНа 3 декември отбелязваме Международния ден на хората с увреждания. Неговата цел е постоянно да мотивира институциите да предприемат по-ефективни действия за гарантиране достъпа на хората с увреждания до обществени пространства, образование и работа.\r\n\r\n\r\n\r\n\r\n", "date": "2018.12.03", "title": "Отбелязваме Международния ден на хората с увреждания"}
{"url": "https://www.novinite.bg/articles/168141/I-Nikolaj-Nankov-jivee-bez-da-plashta-naem", "text": "Зам.-министърът на регионалното развитие Николай Нанков също като Владислав Горанов се оказа в категорията на безвъзмездните ползватели, пише в декларацията му тази година, подадена пред антикорупционната комисия.В декларацията си за 2017 г. (когато беше регионален министър) той е вписал два имота - собствена къщав Априлци и ползване на 1/3 от апартамент в София.От пресцентъра на регионалното министерство (МРРБ) предоставиха на в. \"Сега\" разясненията на Нанков. Къщата е фамилна собственост, дарена на министъра от баща му през 2017 г. А апартаментът в София, в който живее безвъзмездно още от 2011 г., е на Тодорка Сотирова - дългогодишна семейна приятелка.Сотирова е предоставила покрив на Николай Нанков в София, а в замяна ползва безплатно част от къщата му в курортното селище Априлци.", "date": "2018.12.03", "title": "И Николай Нанков живее без да плаща наем"}
{"url": "https://www.novinite.bg/articles/168113/Majka-i-dete-napadnati-ot-glutnica-kucheta-v-Sofiya", "text": "Поредно нападение от глутница бездомни кучета в София – като по чудо пострадали няма, а майка и детето ѝ се разминават само с уплаха.Инцидентът става на метри от дома на Невена Николова, докато прибира дъщеричката си от детска градина.\"Движехме се спокойно по тротоара, когато внезапно ни нападна глутница агресивни, озверели кучета. Бяха 7-8 големи кучета. По никакъв начин не сме ги предизвикали. Тя изпадна в ужас, пищеше. Аз я държах с едната ръка, опитвах се да е зад гърба ми, за да я предпазя от кучетата. С другата ръка се опитвах да ги отпъдя\", разказва пред bTV майката.За да се спасят, излизат на пътното платно. \"Бяхме изложени на риск да ни блъснат преминаващите автомобили, но мисля, че само тези преминаващи автомобили ни спасиха от кучетата, които не посмяха да ни последват на пътното платно\", допълни Невена Николова.Като по чудо и двете са невредими: \"Физически не сме пострадали, но преживяхме психическа травма, страх и шок\".Невена веднага подава сигнал на 112. От \"Екоравновесие\" правят 4 последователни проверки, но не успяват да открият кучетата. При петата проверка са намерени. Според протокола обаче не били агресивни. Кастрирани са и са върнати обратно в квартал \"Борово\". Други хора от квартала също казват, че животните понякога са агресивни. Критерии кое куче е агресивно на практика няма.  \"Имаме съмнения, че въпросните кучета се отглеждат в строежи и биват пускани в късните времеви пояси.  Ако се окаже, че са безстопанствени - агресивните животни ще бъдат заловени от нас и ще бъдат настанени в приют за отглеждане\", отбеляза директорът на \"Екоравновесие\" Веселин Асенов.От дружеството обещаха да заловят кучетата и да бъдат настанени в приют.", "date": "2018.12.03", "title": "Майка и дете нападнати от глутница кучета в София"}
{"url": "https://www.novinite.bg/articles/168115/Zapochvat-izvanredni-proverki-v-cyalata-strana-zaradi-Nikulden", "text": "Извънредни проверки започва Българската агенция по безопасност на храните (БАБХ) заради Никулден. Инспектори ще влязат в обекти за производство и продажба на риба и рибни продукти в цялата страна. Инспекцията на контролните органи започват на 3 декември и ще продължи до 7 декември.Тематичните проверки за Никулден са свързани с по-интензивното предлагане и търсене на храни за празника и ще се проведат съвместно с Изпълнителната агенция по рибарство и аквакултури (ИАРА) и Комисията за защита на потребителите (КЗП).По време на засиления контрол ще бъдат проверявани водоеми за развъждане на жива риба, обекти за отглеждане на аквакултури, за производство и търговия с риба и рибни продукти, складове за търговия на едро и дребно, пазари и борси, заведения за обществено хранене. При проверките инспекторите ще следят за наличие на системи за управление безопасността на храните, сградов фонд и оборудване, съответствие с изискванията за етикетиране, срокове на годност и температура на съхранение.С инспекциите се цели ограничаване и недопускане продажбата на риба на нерегламентирани места, както и на риба с неустановен произход, за да се гарантира здравето на потребителите и безопасността на храните, както и да се предотвратят нелоялни практики и злоупотреби на недобросъвестни търговци.Агенцията по безопасност на храните призовава хората да купуват риба от регистрирани обекти, за да не се излагат на риск. Върху повърхността на прясната риба има много тънък слой слуз, ако слузта е обилна, а слоят плътен, това означава, че рибата е престояла по-дълго време, съветват още те.Люспите на рибата трябва да са блестящи, плътно залепени за тялото. Не трябва да има разкъсвания. Хрилете трябва да са с розово-червен цвят. Очите трябва да са бистри. При натискане с пръст, вдлъбнатината трябва да изчезне бързо, напомнят инспекторите.", "date": "2018.12.03", "title": "Започват извънредни проверки в цялата страна заради Никулден"}
