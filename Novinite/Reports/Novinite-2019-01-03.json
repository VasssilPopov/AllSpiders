{"url": "https://www.novinite.bg/articles/169258/Ogranichavat-dvijenieto-prez-prohoda-Prevala-zaradi-zimnata-obstanovka", "text": "Заради зимната обстановка временно ограничение на движението на тежкотоварни автомобили е въведено на прохода Превала в Родопите, съобщи Михаил Рашков, директор на дирекция \"Поддръжка на пътищата\" в Агенция \"Пътна инфраструктура\" (АПИ). Обстановката в страната е нормална за зимните условия, на терен работят 300 почистващи машини и 1200 души, а още 700 машини са в готовност да се включат в дейностите по почистването, обясни Рашков след заседание на кризисния щаб по зимната обстановка. От дирекция \"Национална полиция\" призоваха шофьорите да тръгват подготвени, а пешеходците да пресичат само на регламентирани места. Синоптиците прогнозираха умерени валежи от сняг на места в страната. Ще има условия за виелици и навявания.", "date": "2019.01.03", "title": "Ограничават движението през прохода Превала заради зимната обстановка"}
{"url": "https://www.novinite.bg/articles/169236/Vadyat-paveta-ot-aleya-v-Borisovata-gradina", "text": "Паветата от алеята пред паметника на Братската могила в Борисовата градина изчезнаха. Пред Нова телевизия директорът на общинско предприятие „Паркове и градски градини” Милена Василева обясни, че на мястото се събират компанни от младежи, които вадят паветата за забавление и ги хвърлят по поляните.  Хората, които отговарят за поддръжката на парка, ги събират. Според нея това ще спре ако се направят стабилни и подпряни с бордюри, за да не се разхлабват паветата, когато завали.  Очаква се да ги наредят отново и да възстановят и тази зона в парка по проект от общината. Василева подчерта, че няма кражби на павета. За безопасността в парка има 30 камери, които Центърът за видеонаблюдение следи. По думите на директорката охраната на мястото ще бъде увеличена през следващата година, пише ", "date": "2019.01.03", "title": "Вадят павета от алея в Борисовата градина"}
{"url": "https://www.novinite.bg/articles/169238/NIMH-prodaljava-spora-s-BAN", "text": "\r\nОт 1 януари Националният институт по метеорология и хидрология е отделен от БАН в самостоятелен институт. Днес просветният министър Красимир Вълчев посети синоптиците, за да им обещае достатъчно средства занапред и да ги помоли да си сътрудничат с БАН. Синоптиците обаче продължават спора с Академията заради сграда, която от БАН искат за седемте души, които решиха да напуснат Института и да останат в Академията.\r\n\r\n\r\n\r\n\r\n\r\n\r\n\r\n\r\n\r\n", "date": "2019.01.03", "title": "НИМХ продължава спора с БАН"}
{"url": "https://www.novinite.bg/articles/169239/112-godini-sgradata-na-Narodniya-teatar-krasi-Sofiya", "text": "Вече 112 години сградата на Народния театър се извисява гордо в центъра на столицата. На 3 януари 1907 г. сградата е официално открита. На 14 юли 1903 г. министър д-р Ив. Д. Шишманов издава заповед за назначаване на комисия , която има задачата да направи предложение за сграда за Народния театър в София. Отчужден е терен на мястото на стария дъсчен театър „Основа“ с решение на Народното събрание и Указ на княз Фердинанд. Строежът стартира през месец юни 1904 г. Строежът започва по проект на архитекти от Виена. Уникалният таван и живописните стени са дело на виенският художник Рудолф Фукс. Залата предлага 848 места за зрители, пише В деня на откриването на сградата, се поставя специално подготвено представление. Пожар, възникнал след юбилейния спектакъл „Апотеоз на родното драматично изкуство\" на 10 февруари 1923 г, унищожава красивата сграда. Налага се трупата да играе в различни градове в страната. Опожарената сграда се реконструира от 1924 до 1928 г. като се изпълнява съвместен проект на  немския архитект Мартин Дюлфер и Кирил Чапаров , български строителен инженер. Тогава се монтира и сценична механизация, производство на  „Круп“ и „МАН“. По това време такива са имали само най-добрите театри в Европа. Любопитното е, че техниката се използва и до днес. По време на бомбардировките над столицата през Втората световна война Южното крило на театъра е разрушено, а възстановяването на сградата е направено през 1945 г, когато през месец април Народният театър отново посреща своите зрители. Фасадата на театъра с каляските е автентична. Дюлфер е качил каляските, които са на пружини. Тези пружини не са сменяни или ремонтирани от 1924 г. до момента. Последният ремонт, който е правен, е за 100 годишнината на театъра. Тогава се ремонтират гримьорните, златните елементи, полага се нова боя. И днес сградата на Народния театър е една от най-красивите и изящни сгради не само в София, но и в страната.", "date": "2019.01.03", "title": "112 години сградата на Народния театър краси София"}
{"url": "https://www.novinite.bg/articles/169230/Obshtina-Boboshevo-ostana-bez-apteka", "text": "Без аптека остана кюстендилската община Бобошево. Местната власт търси решение на проблема като в момента води преговори с кандидат-фармацевт, който да открие аптека възможно най-скоро.Досега аптека в Бобошево, която обслужва около 20 села, държал фармацевт от София, който пътувал всеки ден до града в двете посоки - над 100 километра. Сега той се прибира в столицата, предаде БНР.Общината предлага помещение за откриване на нова аптека и е в преговори с нов кандидат фармацевт, който имал намерение да се установи в Бобошево, казаха общинари. До сключването на договор обаче ще мине известно време.Не само в Бобошево са без аптека в настоящия момент, без аптечно обслужване е и община Невестино и така е от доста време.Шефът на регионалната здравна каса в Кюстендил д-р Сашо Котев обяснява как се осигуряват лекарства при такива ситуации: “Има една наредба на Министерство на здравеопазването и всяко джипи може да си извади разрешително от РЗИ и да продава лекарства, като ги взима от определена аптека. Тая наредба не е променена, и ако някое джипи, което е силно затруднено - го правят това нещо“.", "date": "2019.01.03", "title": "Община Бобошево остана без аптека"}
{"url": "https://www.novinite.bg/articles/169224/18-raneni-v-katastrofi-samo-za-denonoshtie", "text": "Осемнадесет души са били ранени при 11 катастрофи в страната през изминалото денонощие, загинали няма. Това съобщиха от пресцентъра на МВР. От началото на месеца са станали 16 катастрофи, при които един човек е загинал, а двадесет и трима са били ранени.", "date": "2019.01.03", "title": "18 ранени в катастрофи само за денонощие"}
{"url": "https://www.novinite.bg/articles/169223/Sred-novite-zadachi-na-NIMH-Zamarsitelite-na-vazduha", "text": "След като Националният институт по метеорология и хидрология се раздели с Българската академия на науките от 1 януари днес образователният министър ще се срещне с ръководството на метеоролозите, които минават под шапката на МОН.Левче, но не за кефче с автобуса из вдигналия се леко смог над СофияСред първите задачи на НИМХ е взимане на проби и анализ на праха във въздуха над София.“Подготвяме два проекта, като единият ще бъде финансиран от МОН. Той е насочен към това на базата на анализ на праха, който ще се взема чрез автоматични устройства, да видим каква част от замърсяването в София се дължи на транспорта и каква на битовото отопление. Сега няма никакво изследване, което да покаже какво е съотношението между тези два показателя. Ще можем да определим и много по-точно и какво идва отвън”, обясни пред “Труд” директорът на НИМХ проф. Христомир Брънзов.Работили сме по подобен проект с Международната агенция за атомна енергия. Надяваме се догодина да знаем конкретните замърсители, съответно Столичната община да може да се насочи към основния от тях. Прогнозната стойност на проекта е около 300 000 лева.", "date": "2019.01.03", "title": "Сред новите задачи на НИМХ: Замърсителите на въздуха"}
{"url": "https://www.novinite.bg/articles/169243/BChK-zapochna-razdavaneto-na-hrani-v-Sofiya", "text": "Столичната организация на БЧК започва поетапно да раздава хранителни продукти за хората, включени в програмата на АСП. Право на участие имат граждани, които са получавали помощи за отопление през 2016/2017г. Също така, в програмата могат да влязат: Майки, които са взимали месечни помощи за отглеждане на дете до една година хора, получили еднократна помощ за ученици в първи клас (за учебната 2017/2018 г.). хора с трайни увреждания, с определено право на чужда помощ, които имат ниски лични доходи и взимат месечна добавка за социална интеграция (м. юни 2018 г.). хора, които взимат месечни помощи за отглеждане на дете с трайно увреждане (м. юни 2018 г.). хора, взели еднократни или месечни помощи, предвидени за превенция и реинтеграция, отглеждане на детето при близки и роднини и в приемни семейства за периода 01.01.2018 - 30.06.2018 г. хора, инцидентно пострадали от бедствия и аварии при форсмажорни обстоятелства, подпомогнати с еднократна помощ, въз основа на установеното индивидуално ниво на материално лишение за периода 01.01.2018 г. - 30.06.2018 г., пишеВсички, които участват в програмата, ще получат от БЧК 16 вида хранителни продукти, и по-конкретно: спагети – 1,5 кг; говеждо в собствен сос - 0,300 кг; леща – 3 кг; захар – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг; ориз – 2 кг; олио – 3 л. Храните ще се раздават в работните дни от 9 до 16.30 ч. в специализираните пунктове, информира БЧК: - Изгрев, Триадица, Средец, Лозенец / ж. к. \"Стрелбище\", ул. \"Златни врата\"№ 15, офис на БЧК - 02/9588892/ - от 10.01.2019 г. до 15.02.2019 г. - Люлин, Филиповци, Възраждане, Банкя / ж. к.\"Люлин\" 7, бл.711, вх. Б, партер, офис на БЧК - 02/8274005/ - от 08.01.2019 г. до 22.02.2019 г. - Красна поляна, кв.Факултета / ул. \"Найчо Цанов\", бл. 114, партер - 02/8274005/ - от 08.01.2019 г. до 22.02.2019 г. - Сердика, Илинден, Надежда: Требич, Илиянци, Връбница: Обеля, Волуяк / ж. к.\"Надежда\", ул. \"Болярска\" № 53, офис БЧК - 02/4416380/ - от 09.01.2019 г. до 22.02.2019 г. - Слатина, Оборище, Подуяне, Кремиковци / ж. к. \"Оборище\", ул.\"Данаил Николаев\" № 8, бл. 3, партер - 02/8734619/ - от 01.2019 г. до 22.02.2019 г. - Младост, Искър, Студентски, Горубляне, Бусманци / ж. к. \"Младост\", бл. 506, офис на БЧК - 02/8870181/ - от 07.01.2019 г. до 22.02.2019 г. - Красно село, Овча купел: Горна баня, Суходол, Мало Бучино Витоша: Бояна, Княжево, Симеоново, Драгалевци, Владая, Марчаево / ж. к. \"Бели брези\" бл.3, /до бензиностанция Шел/ - 02/9589926/ - до 09.01.2019 г. до 22.02.2019 г. - Нови Искър: Курило, Гниляне, Мировяне, Световрачане, Подгомер, Войнягoвци, Чепинци, Житен, Доброславци, Кътина, Негован, Балша, Кубратово / гр. Нови Искър, кв. Курило, ул. \"Искърско дефиле\" № 277, НЧ \"Христо Ботев 1907\" - 02/4416380/ - от 04.01.2019 г. до 15.02.2019 г. - Панчарево: Кокаляне, Пасарел, Лозен, Герман, Кривина, Казичене, Плана, Бистрица, Железница / с. Панчарево, ул. \"Самоковско шосе\" № 52 - кметството - 02/8870181/ - от 10.01.2019 г. до 15.02.2019 г.", "date": "2019.01.03", "title": "БЧК започна раздаването на храни в София"}
{"url": "https://www.novinite.bg/articles/169241/Sofijskiyat-zoopark-shte-pravi-novi-zagrajdeniya-za-polyarnata-sova-i-primatite", "text": "Софийският зоопарк планира да направи заграждение за полярната сова, която е един от новите питомци там, пристигнала през 2018 г. Новото съоръжение ще дава възможност на посетителите да влизат при птицата. Те ще могат да наблюдават и специални демонстрации с нея. Това каза директорът на зоопарка Добромир Бориславов пред БНТ.   През пролетта ще довършат и реконструкцията на сектор \"Примати\", пише Така животните ще обитават по-големи територии от досегашните. Вътре ще бъдат оборудвани със съоръжения за катерене и за игра. Ще запазят и растителността, която се намира наблизо.  Директорът на зоопарка поясни, че са изпратили една много успешна година. През 2018 г. зоологическата градина отбеляза 130 години. Но основното им постижение по неговите думи е, че са продали с 15% повече билети в сравнение с 2017 г. Освен това обогатиха зоопарка с няколко нови питомци. Сред тях са камила, полярна и забулена сови и кенгуруто Денис  ", "date": "2019.01.03", "title": "Софийският зоопарк ще прави нови заграждения за полярната сова и приматите"}
{"url": "https://www.novinite.bg/articles/169233/Vremenno-se-srina-sistemata-za-izdavane-na-karti-za-gradskiya-transport-v-Sofiya", "text": "\r\nТехнически проблем блокира за час издаването и подновяването на карти за градския транспорт в София.\r\nНа влизане в метрото софтуерът не е разчитал картите, заявени за зареждане днес, обясниха пред БНТ от Центъра за градска мобилност.\r\n\r\n\r\n\r\n\r\n\r\n", "date": "2019.01.03", "title": "Временно се срина системата за издаване на карти за градския транспорт в София"}
{"url": "https://www.novinite.bg/articles/169249/Danachnata-kampaniya-na-NAP-zapochva-na-10-yanuari", "text": "Физическите лица могат да подават годишната си декларация за облагане на доходите за 2018 г. от 10 януари, съобщава Националната агенция по приходите (НАП). Декларацията може да се подава чрез електронната услуга и на хартиен носител в офисите на НАП. Подаването на декларации за облагане с корпоративни данъци за 2018 г. чрез електронната услуга на НАП също ще започне на 10 януари. До 10 януари физическите и юридическите лица ще имат достъп до всички електронни услуги, предоставяни от НАП, с няколко изключения. По електронен път няма да може да се подава заявление за регистрация и дерегистрация по Закона за ДДС. Тези документи ще се подават на хартиен носител в офиса на НАП по регистрация. Няма да е достъпна и електронната услуга за потвърждаване на издаден персонален идентификационен код (ПИК).", "date": "2019.01.03", "title": "Данъчната кампания на НАП започва на 10 януари"}
{"url": "https://www.novinite.bg/articles/169248/Ot-MVR-ne-sa-konstatirali-seriozni-proizshestviya-s-pirotehnika-po-praznicite", "text": "Не са констатирани сериозни произшествия с пиротехнически изделия през коледните и новогодишни празници, информираха от МВР. Обобщените данни на ГД \"Национална полиция\" за страната сочат, че не е допуснат нито един инцидент, довел до смърт. Случаите на произшествия, след които е потърсена лекарска помощ, са осем. Екипите са констатирали 21 нарушения на търговската дейност и три - за неправомерна употреба на пиротехнически изделия, за които са съставени съответните актове. Иззети са 13 416 пиротехнически изделия и са образувани две досъдебни производства, свързани с търговска дейност.В социалната мрежа се появиха множество снимки с остатъци от фойерверки между блокове в различни столични квартали.", "date": "2019.01.03", "title": "От МВР не са констатирали сериозни произшествия с пиротехника по празниците"}
{"url": "https://www.novinite.bg/articles/169253/Laskin-v-kritichno-sastoyanie-ne-mogat-da-mu-napravyat-transplantaciya", "text": "Иван Ласкин е в критично състояние, което не позволява на лекарите да му направят трансплантация на черен дроб, научи \"Уикенд\" от близки приятели на актьора. Подобна операция би могла да удължи живота му и да го избави от мъките, на които е подложен от известно време насам. Той страда от цироза и алкохолен хепатит, като кинаджията с пиперлив език е в последен стадий на тежката болест. Затова през последната година Ласкин непрекъснато влиза в болница в тежко състояние с кръвоизливи, а лекарите правят и невъзможното, за да го спасят и да го закрепят. Засега преценката е, че животоспасяваща трансплантация може да се окаже фатална за него и е по-разумно да го поддържат на системи и с лекарства.Прогнозите обаче не са оптимистични - черният дроб на артиста бунтар тотално отказал. Причината за неприятната развръзка е ясна - годините злоупотреба с чашката. Цирозата повлече със себе си и проблеми с бъбреците и сърцето. И така покрай любовта си към алкохола 48-годишният актьор се превърна в пълна развалина. Припомняме, че любимецът на поколения киномани Васко да Гама отново постъпи в болница навръх Коледа.В тежко състояние той бе настанен в реанимацията на ВМА. Десетина дни преди това е бил на лечение в \"Пирогов\", а след това е изписан, като лекарите не можели да направят нищо повече освен временно да го закрепят. Буквално часове по-късно обаче мъжът на Сърчаджиева пак се е почувствал много зле и и изпитал адски болки. Тогава е бил откаран във ВМА, където лекарите отново се борят за живота му. Няколко дни след това се появи бележка, разлепена на таблото за съобщения в Народния театър. От нея стана ясно, че актьорът се нуждае от кръвопреливане.По-късно се заговори и за трупен донор, който да дари черен дроб, или част от него, на Ласкин. И любимата му, и близките му приятели, и колеги са изплашени от болнавия му вид. Ласкин буквално не приличал на човек и бил много изпит. Нито лекари, нито пациенти разпознавали симпатичното момче от детския сериал \"Васко Да Гама от село Рупча\" – кожата на лицето му е тъмносиня. През септември и октомври 48-годишният кинаджия лежа в столичната Втора градска болница, където бе стабилизиран. След известно време обаче Иван Ласкин отново бе хоспитализиран.Истината е, че лошото момче на театъра буквално плюе на усилията на лекарите, защото след всяко излизане от болницата той се прибира вкъщи и вместо да спазва строга диета, се наливал с ракия, уиски, водка и бира. Негови приятели останали буквално шашардисани, че когато преди време го посетили във Втора градска болница актьорът едвам говорел, обаче под завивките кътал патронче с \"огнена вода\", което надигал отвреме навреме.\"Иван сам се съсипва. Защо го прави?! Такава прекрасна жена има до себе си. Сашка какво ли не прави за него, за да е добре. Работи като луда и го издържа. А сега плаща луди пари и за болници и за лекарства. Иван има и две страхотни дъщери, слънчица, които го обожават. Поне тях да пощади и да живее заради тях\", негодуват с право близки колеги на кинаджията с остър език. Лошото момче на българското кино не крие, че е алкохолик.\"Аз пия много алкохол. Не съм се издънвал, работя много, но съм изключителен пияница и алкохолик\". С това откровение артистът-бунтар стъписа Мартин Карбовски в интервю още през ноември 2012 г. \"Алкохолик значи да си болен. Ще се справя с този проблем, защото съм силен. Никога не съм предавал нито едно представление, винаги съм бил там. Само аз си знам какво ми е било\", разкри душата си Ласкин преди шест лета.Но не удържа на обещанието си да се лекува и да спре да пие. Напротив, заради запоите и скандалите, които устройваше, както и заради появата на сцената в пияно състояние той бе изхвърлен от Военния театър. И никой режисьор не желаеше да работи с него. Сега любимите му хора, приятелите и колегите от театъра и киното се молят да се случи чудо и Иван Ласкин да прескочи трапа и този път. Уви, докторите мрачно казват, че шансовете му не са оптимистични.", "date": "2019.01.03", "title": "Ласкин в критично състояние, не могат да му направят трансплантация"}
{"url": "https://www.novinite.bg/articles/169231/Sluchaite-na-jestokost-kam-jivotni-po-praznicite-sa-se-uvelichili", "text": "Увеличаване на случаите на жестокост спрямо животни у нас по празниците отчитат от международната организация за защита на животните „Четири лапи“.В повечето случаи агресията е насочена към домашни и бездомни кучета и котки, като най-често те стават жертва на стрелба с огнестрелно оръжие или на отравяне.Явор Гечев от организацията посочи конкретни примери:\"В София, в Северния парк, където едно кученце, бездомно животно, което от години живее в парка, е било простреляно от упор. Това е изключително притеснително, защото в градска среда има хора, които използват огнестрелно оръжие, което е опасно не само за животните, но и за хората. Има и увеличаване на случаите в страната. В Пазарджик продължават случаите на отровени животни в паркове и градинки, което е безкрайно опасно, не само за животни, но и за хора. Над 15 животни вече са отровени, не само бездомни, но и домашни\".От „Четири лапи“ съветват при всеки случай на насилие над животно да бъде подаван сигнал за извършено престъпление на тел. 112, а в случай, че диспечерите откажат съдействие - и до дежурен районен прокурор.", "date": "2019.01.03", "title": "Случаите на жестокост към животни по празниците са се увеличили"}
{"url": "https://www.novinite.bg/articles/169229/Otkriha-25-kg-kontrabandno-zlato-v-kola-na-Kapitan-Andreevo", "text": "Над 2,5 килограма контрабандни златни изделия и накити откриха митническите служители на Капитан Андреево при проверка на лек автомобил.Колата с чуждестранна регистрация е пристигнала на митническия пункт в посока от Турция за България, управлявана от немски гражданин.Шофьорът е пътувал сам.Пред българските митнически служители той е заявил, че не внася нищо за деклариране. По метода за анализ на риска и професионална преценка, митническите служители селектират автомобила за извършване на щателна митническа проверка.При проверката са открити, в джобове в дрехите на шофьора и поставени в кутии в различни чанти с лични вещи, над два килограма и половина изделия и накити от жълт метал. Според извършената експертиза от вещо лице, откритите изделия и бижутерски накити са от висока проба злато с общо тегло 2563.10 грама на обща стойност 177 033 лева.Златото е иззето и подлежи на отнемане в полза на държавата.", "date": "2019.01.03", "title": "Откриха 2,5 кг контрабандно злато в кола на \"Капитан Андреево\""}
{"url": "https://www.novinite.bg/articles/169257/Medicover-Group-Laboratorii-Sinevo-kupuva-centar-po-genetichna-diagnostika-v-Myunhen", "text": " Medicover Group подписа договор за закупуването на център по генетична диагностика на доктор Клайн и доктор Рост в Мартинс Рийд, близо до Мюнхен, Германия. Лабораторията има утвърдени позиции и опит в сферата на генетичните изследвания, патологията, трансфузионната медицина, микробиологията и вирусологията. Вследствие на сливането, Medicover ще може да подобри своето предлагане в изброените области, както и да създаде предпоставка за допълнителна експанзия в южна Германия.“Щастлив съм да посрещна центъра за генетични изследвания на доктор Клайн и доктор Рост в нашето семейство Medicover. Доктор Клайн е работил за своята репутация като лидер на пазара повече от двадесет години, изграждайки най-обширното портфолио в генетиката в страната. Горд съм, че ще работим заедно и ще обогатим нашия опит в генетиката, както и че ще предоставяме качествени изследвания на нашите пациенти, с добавена стойност”, каза Фредерик Рагмарк, изпълнителен директор на Medicover., част от Medicover Group, гледа на това придобиване като на отлична възможност за информиране на българския пациент за важността на генетичните изследвания, както и за предлагането им на по-достъпни цени, поради това, че центърът става част от организацията. В следващите месеци българските пациенти ще могат да се възползват от иновативни тестове дори в сферата на генетиката, в пунктовете ни за пробовземане. Целият списък с пунктове можете да видите отдолу: Централна лабораториябул. “България” № 49A, партерул. ”Ангел Кънчев” № 34, ет. 1“МБАЛ Сердика”ул. “Дамян Груев” № 6Димитър Моллов, срещу Окръжна болницаул. “Димитър Моллов″ № 24Добрила, срещу ВМА поликлиникаул. Добрила №10, (срещу ВМА поликлиника)Люлин, срещу 12 ДКЦжк. Люлин 9, ул. Иван Бойчев 20, вх.1, партерНадеждаж.к. Надежда-3, ул. Подпоручик Футеков 1 (Метростанция Бели Дунав)Гербера, Централна лабораторияж.к. „Тракия“, ул. Недялка Шилева 4Рилон центърул. “Константин Величков” № 2ул. “Подофицер Георги Котов″ № 17ж.к. „Тракия“, бл. 203Пловдив, МБАЛ “Тримонциум”гр. Пловдив, бул. “Цар Борис III” № 126Очна болница “Луксор”бул. “България″ № 47Агр. Стара Загора, ул. “Генерал Столетов” № 29гр. Стара Загора, бул. “Патриарх Евтимий” № 154 (Медицински Център Сано)ул. “Крачолови” № 2ул. „Васил Левски“ № 66 (МБАЛ Харманли)бул. „България“ над реката (срещу полицията)бул. „Христо Ботев“ № 29, ет. 1, каб. 12 ", "date": "2019.01.03", "title": "Medicover Group (Лаборатории Синево) купува център по генетична диагностика в Mюнхен"}
{"url": "https://www.novinite.bg/articles/169247/Balgarinat-e-poharchil-3-mlrd-leva-za-cigari-i-alkohol-prez-2017-a", "text": "През 2017 г. българите са похарчили 1.07 млрд. евро за цигари, което прави малко повече от 2.1 млрд. лева. Това показват данните на европейската статистическа агенция Евростат, като се подчертава, че става въпрос само за тютюневи изделия и по този начин електронните цигари и новата технология за тютюнопушене чрез нагряване не са включени в проучването. За сравнение бюджетът на здравната каса за 2019 г. е 4.3 млрд. лв.Спрямо 2016 г. се отчита леко покачване на разходите за цигари с около 40 млн. евро. През 2015 г. българите са похарчили 990 млн. евро за тютюневи изделия. През 2007 г. - десет години преди последното изследване на Евростат, харчовете за цигари са 875 млн. евро. През почти всички тези години обаче акцизът върху цигарите растеше, а с това и крайната им цена. Това доведе и до ръст в потреблението на контрабандни цигари.В изследването на Евростат не попадат контрабандните цигари. В края на миналата годинаанализ на Института за пазарна икономика (ИПИ) показа, че цените на цигарите в България са далеч по-ниски от средните в ЕС, но купуването им е много по-недостъпно за жителите на страната. Затова и всяко покачване на цената води до намаляване на потреблението и търсене на по-евтини (контрабандни) алтернативи.Споделен от \"Дневник\", по-ранен анализ на ИПИ пък показа, че незаконната търговия на цигари в България е донесла приходи на криминалния свят между 2.5 до 3.5 млрд. лв. за периода 2007-2016 г. Макар към момента нивата на незаконната търговия на цигари да са относително ниски – в рамките на 5-6% от пазара, кримиите приходи от тази дейност се оценяват на 100-140 млн. лв. за 2017 г. Най-много пари за тютюневи изделия са отделили в Германия – 28 млрд. евро (с доста по-голямо население и по-високи цени на цигарите - бел. ред.), а най-малко в Естония – 300 млн. евро. Общо похарчените средства за цигари от жителите на Европейския съюз за 2017 г. възлизат на 152 млрд. евро.Пред България се нареждат Люксембург, Чехия, Унгария и Кипър. Там съответно едно домакинство заделя от бюджета си 5.6%, 4.3%, 3.6% и 3.3% за тютюневи изделия. В същото време заради разликата в доходите в отделните страни и в цените на цигарите този процент сам по себе си не е показателен.Най-малко от бюджета си за цигари през 2017 г. са отделили домакинствата във Финландия и Швеция с 1.3 и 1.4 на сто.Пак по данни на Евростат за 2017 г. българите са похарчили и над 1 млрд. лева за алкохол.", "date": "2019.01.03", "title": "Българинът е похарчил 3 млрд. лева за цигари и алкохол през 2017-а"}
{"url": "https://www.novinite.bg/articles/169234/Shest-koli-izgoryaha-tazi-nosht-v-Pernik", "text": "Шест автомобила са изгорели тази нощ в пернишкия квартал \"Изток\", съобщиха от полицията в Перник.Сигнал за инцидента е подаден около 02:55 ч. на тел. 112. Колите марки \"Ауди Q5\", \"БМВ Х5\", \"Пежо 307\", Сеат \"Леон\" и Шкода \"Октавия\" били паркирани пред жилищен блок. По първоначални данни огънят е тръгнал от два автомобила - \"Ауди Q5\", собственост на 25-годишна жена и \"БМВ Х5\", собственост на 51-годишен мъж и се прехвърлил на останалите, паркирани в близост на първоначално горящите. Всички са унищожени напълно. Частично обгорял е Опел \"Зафира\". Извършен е оглед на местопроизшествието от служители на ОДМВР – Перник.Започнато е досъдебно производство по случая.", "date": "2019.01.03", "title": "Шест коли изгоряха тази нощ в Перник"}
{"url": "https://www.novinite.bg/articles/169232/Ulici-i-bulevardi-v-Sofiya-sa-obraboteni-sreshtu-zaledyavane", "text": "Улиците и булевардите, по които се движи столичният обществен транспорт, са обработени със смеси против заледяване след падналия сняг през нощта, предаде БНР. В момента продължава работата по вътрешно-квартални улици в райони на София като на терен са излезли над 130 снегопочистващи машини, съобщиха от общината.Извършено е  опесъчаване на планинските пътища.", "date": "2019.01.03", "title": "Улици и булеварди в София са обработени срещу заледяване"}
{"url": "https://www.novinite.bg/articles/169225/MVR-izdirva-vaorajen-maj", "text": "Столична дирекция на вътрешните работи търси съдействие за установяване местонахождението на Светослав Вушев във връзка с извършено на 21 декември 2017 г. в столицата тежко престъпление. Той е на 45 години, от София, обявен е за издирване.Столичните полицаи апелират гражданите, които имат информация къде може да бъде открит Светослав Вушев, да сигнализират на тел. 112, 02 / 98 24 160, 02 / 866 22 27 или в най-близкото районно управление на МВР при гарантирана анонимност.От полицията предупреждават, че е възможно Светослав Вушев да е въоръжен.", "date": "2019.01.03", "title": "МВР издирва въоръжен мъж"}
{"url": "https://www.novinite.bg/articles/169251/Sadat-vav-Varna-ne-zadarja-pod-straja-momcheto-ubilo-bashta-si", "text": "Варненският окръжен съд не задържа под стража 17-годишния руснак Владислав, който на 1 януари привечер уби баща си Антон в дома им село Осеново, съобщава БТА. До края на разследването момчето ще бъде под надзора на Детска педагогическа стая в Аксаково. Делото  се гледа при закрити врата, а след заседанието подробностите разкри адвокатът на младежа Юлиян Георгиев.Според защитата момчето е действало при неизбежна самоотбрана. Инцидентът е станал, след като бащата изпил много алкохол, вдигнал скандал на съпругата си и започнал да я души. Младежът опитал да го спре, но когато бил ударен от баща си няколко пъти, грабнал ножа, за да спаси майка си.Семейството е родом от Москва. Тримата имат статут на постоянно пребиваващи в България. Преди 5 години купили имот край Осеново и започнали да строят дом. Владислав посещавал училище във Варна, бил отличник. Решението на Окръжния съд може да бъде обжалвано в 3-дневен срок.", "date": "2019.01.03", "title": "Съдът във Варна не задържа под стража момчето, убило баща си"}
{"url": "https://www.novinite.bg/articles/169219/Nebesno-shou-v-noshtta-sreshtu-petak", "text": "Първият за тази година звездопад ще може да се види в нощта срещу петък. Метеорният поток Квадрантиди е активен от края на декември до втората седмица на януари. Ако има подходящи условия, ще могат да се наблюдават между 60 и 100 падащи звезди на час.Звездният дъжд се вижда най-добре от северното полукълбо, и в частност - в Европа.Произходът на метеорния поток остава загадка за астрономите, но се смята, че е свързан с астероида 2003 EH1.", "date": "2019.01.03", "title": "Небесно шоу в нощта срещу петък"}
{"url": "https://www.novinite.bg/articles/169221/Otkrivat-vse-poveche-zaginali-v-ruhnaliya-blok-v-Magnitogorsk", "text": "Загиналите при рухването на част от жилищен блок в руския град Магнитогорск са вече 37. Шест от тях са деца, съобщи министерството на извънредните ситуации. Спасителните екипи не спират работата си на мястото на трагедията. Продължава издирването на още осем души.Шест души бяха открити живи, включително 11-месечно бебе в тежко състояние.Аварийно-спасителните служби се затрудняват от ниските температури и риска от ново срутване. Водеща версия за трагедията от 31 декември остава взрив на газовата инсталация.Властите категорично отричат терористична връзка, следи от взрив не са открити. В ход е разследване за причиняване на смърт по непредпазливост на две и повече лица.", "date": "2019.01.03", "title": "Откриват все повече загинали в рухналия блок в Магнитогорск"}
{"url": "https://www.novinite.bg/articles/169228/Balgarski-prevozvachi-se-gotvyat-za-protest-v-Bryuksel", "text": "Българските превозвачи готвят масов протест в сърцето на Брюксел. Причината е т.нар. пакет \"Макрон\". Ако промените бъдат одобрени и влязат в сила, ще ударят засегнат източноевропейските превозвачи. Очаква се около 150 камиона да блокират белгийската столица на 10 януари.\"На 10 януари е гласуването в Транспортната комисия на ЕП на т.нар. пакет \"Мобилност 1\". Организираме протеста тогава, защото сме сигурни, че голяма част от евродепутатите от други държави въобще не са запознати какво ще гласуват. Искаме да ги запознаем какви ще бъдат последствията за Източна Европа, защото за нас е недопустимо с вдигането на палец нагоре или надолу да се определят гласовете на една група в ЕП\", каза пред Нова тв изпълнителният директор на Камарата на автомобилните превозвачи в България Димитър Димитров.По думите му най-основният проблем в предвидения пакет е връщането на водачите и камионите в страната на регистрация. \"Няма никакъв социален ефект това за водача , т.е. ако водачът е назначен в българска транспортна фирма и се прибере в България при семейството си или е назначен в немска транспортна фирма – да се прибере в Германия\", обясни той.Според него, ако пакетът бъде одобрен, голяма част от българските превозвачи ще се пререгистрират в други страни от ЕС.По думите на Димитър, който е шофьор на тежкотоварен автомобил от 10 години по-високите командировки и преспиването в хотел не е по-добре като условия. \"Да отида на хотел – трябва да знам език, да оставя камиона на неохраняем паркинг, което застрахователят не го поема.  Командировката къде ми отива, ако ми откраднат стоката\", обясни той.Протестът в Брюксел ще бъде подкрепен от румънци, унгарци, поляци и литовци. От България ще тръгнат около 340 шофьори.", "date": "2019.01.03", "title": "Български превозвачи се готвят за протест в Брюксел"}
{"url": "https://www.novinite.bg/articles/169227/S-blizo-10-na-sto-spad-na-rajdaemostta-za-godina", "text": "Заради неработещият регистър на ражданията никой в държавата, включително министерството на здравеопазването, все още не знае колко деца са се родили у нас през изминалата година. \r\nПроучване на bTV показва, че има спад в раждаемостта и в трите най-големи софийски АГ болници през 2018 г. в сравнение с 2017 г.  С над 8% по-малко деца са се родили в  най-голямата АГ болница в столицата „Майчин дом”.\r\nВ другите столични болници и в страната като цяло резултатите са приблизително същите. \r\n„Възрастовата група над 35 години. Относителният дял на ражданията в тази възраст нараства. Раждания до 18 годишна възраст – втора група. Относителният дял на ражданията в тази група нараства.  И трето относителния дял на ражданията между 18 и 35 годишна възраст намалява. А всъщност това е най-хубавата възраст за раждане”, обяснява д-р Анатолий Дуковски от АГ „Майчин дом”.\r\nПо думите му практически това структурно различие не е добро. Излиза, че раждат по-възрастните жени и тези в пуберитетна възраст, деца на по 16 -17 години.\r\nЗаради неработещият регистър изискваме данни от здравната каса за броя на платените пътеки за раждане през 2018 г. От данните на касата става ясно, че за периода от януари до началото на декември в България са платени над 53 хиляди раждания, на фона на над 58 хиляди за предходната година.  Или спад от почти 8% спрямо 2017-та. Ражданията извън платените от касата са по-скоро изключение.\r\nНаличните вече данни подсказват,  че 60 хиляди бебета ще е трудно достижима бройка за 2018-та.  При около 110 хиляди починали. Официалните данни за броя на родените у нас ще са известни чак през април.\r\nНаселението на България намалява с 50 000 души годишно, а 110 000 души умират годишно, посочи доц. Елица Димитрова, демограф към Института за изследването към БАН.\r\n„Трябва да измине годината, за да може добавят данните в НСИ и след това да се добавят и децата, родени в чужбина. Така че е въпрос на техническо време, което е необходимо, за да може да се обработят тези данни“, коментира доц. Елица Димитрова по повод това, че регистърът на ражданията не работи. Тя добави, че средно годишно с около 1 000 са по-малко са децата, които се раждат у нас.\r\nЕлица Димитрова отбеляза, че в България съжителстват различни модели на възпроизводство. Според нея България е една от страните в Европа с най-високите показатели за тийнейджърска раждаемост. Тя добави, че през 2017 г. около 3 000 са децата, родени от майки под 18 г. Според нея се увеличава делът на майките над 40 г. Димитрова припомни, че от 90-те години в България има процес по отлагане на второто раждане.\r\n", "date": "2019.01.03", "title": "С близо 10 на сто спад на раждаемостта за година"}
{"url": "https://www.novinite.bg/articles/169255/Policiyata-v-Magnitogorsk-ubi-chetirima-dushi-zaradi-vrazka-s-vzriva-v-jilishten-blok", "text": "Четирима души, за които се предполага, че имат връзка с експлозията в жилищен блок в руския град Магнитогорск, при която загинаха най-малко 37 човека, са били убити от руските служби за сигурност, съобщава радио „Ехото на Москва“, като се позовава на Znak.com.Според публикацията малко преди взрива в десететажния блок, който стана в навечерието на Нова година, мъж, който вероятно е бил от Средна Азия, е напуснал жилище в сградата, което е ползвал под наем.След експлозията службите за сигурност са прегледали видеокамерите в блока и около него и са забелязали подозрителен според тях човек, който напуска сградата малко преди взрива.Веднага след експлозията службите са започнали извънредна проверка на местата в Магнитогорск, на които има струпване на повече хора и намерили взривно устройство в търговски център. Устройството по щастлива случайност не е избухнало, отбелязва изданието и посочва, че благодарение на прикрепения към него мобилен телефон службите влезли в следите на предполагаемите атентатори.Те открили четирима души в микробус и при опита да ги арестуват се завързала престрелка. Трима от предполагаемите атентатори били убити на място, а четвъртият избягал, но по-късно също бил застрелян от службите.", "date": "2019.01.03", "title": "Полицията в Магнитогорск уби четирима души заради връзка с взрива в жилищен блок"}
{"url": "https://www.novinite.bg/articles/169220/Tramp-Siriya-e-pyasak-i-smart", "text": "Пясък и смърт - с тези думи президентът на САЩ Доналд Тръмп описа Сирия, като същевременно остана уклончив за конкретните срокове на изтеглянето на американските войски от тази страна, предаде Франс прес. \"Сирия е загубена отдавна. Освен това говорим за пясък и смърт. За това става дума. Не говорим за някакви огромни богатства\", каза Тръмп. \"Не искам да сме в Сирия до безкрайност. Тя е пясък и смърт\", настоя той. Тръмп продължи да не дава конкретен график за обявеното от него изтегляне на американските войски от Сирия, което той аргументира с преценката, че групировката \"Ислямска държава\" там е победена. \"Изтегляме се. Ще отнеме известно време. Никога не съм казвал, че ще си тръгнем от днес за утре\", заяви той. При първоначалното обявяване на това изтегляне на 19 декември Тръмп беше заявил, че американските войски в Сирия \"се прибират всички и се прибират сега\", отбелязва АФП. В момента в Северна Сирия са дислоцирани около 2000 американски военнослужещи, предимно специални части, които се бият срещу ИД и обучават местни сили в освободени от джихадистите райони.", "date": "2019.01.03", "title": "Тръмп: Сирия е пясък и смърт"}
{"url": "https://www.novinite.bg/articles/169250/Yunker-e-gotov-da-izslusha-Tereza-Mej", "text": "Председателят на Европейската комисия Жан-Клод Юнкер не е разговарял в последните дни с британския премиер Тереза Мей, но е готов да я изслуша по всяко време.Това заяви днес говорител на комисията в отговор на въпроси, свързани с обявените намерения на Мей да потърси от ЕС още уверения, необходими за одобряване в британския парламент на постигнатото споразумение за оттеглянето на Великобритания.Преговорите приключиха, не са предвидени нови заседания на преговарящите, посочи говорителят. Той добави, че споразумението не подлежи на предоговаряне. Следващите стъпки трябва да бъдат определени от британските депутати, добави той по повод отложеното гласуване на споразумението от парламента в Лондон.Според говорителя предвидените временни мерки за недопускане на възстановяването на границата между Ирландия и Северна Ирландия ще важат до намирането и утвърждаването на трайно решение.На последното заседание за годината през декември Европейският съвет реши, че няма какво повече да предложи на Великобритания, освен постигнатото след дълги преговори споразумение. В текста се предвижда мерките за ирландската граница да бъдат временни и да отпаднат, когато бъде постигната договореност за трайно уреждане на въпроса.Председателят на ЕК Жан-Клод Юнкер обобщи, че постигнатата договореност е най-добрата и единствено възможната.", "date": "2019.01.03", "title": "Юнкер е готов да изслуша Тереза Мей"}
{"url": "https://www.novinite.bg/articles/169263/Izvadeni-sa-telata-na-vsichki-jertvi-v-Magnitogorsk", "text": "Ние извадихме телата на всички загинали под руините на блока, който рухна на 31 декември в град Магнитогорск, заявиха от спасителните служби пред РИА Новости.\"Жертвите са 39 души, сред които и шест деца. Под отломките на сградата няма повече хора. Мога да гарантирам лично за това\", каза представителят на федералното министерство на извънредните ситуации Александър Чуприян.Взрив разтърси сградата, в която живееха 120 души, в последния ден на миналата година. При спасителните операции на следващия ден бе извадено 11-месечно дете. То бе транспортирано в Москва и в момента няма опасност за живота му.", "date": "2019.01.03", "title": "Извадени са телата на всички жертви в Магнитогорск"}
{"url": "https://www.novinite.bg/articles/169211/Ryazko-zastudyavane-i-snyag", "text": "Днес ще духа умерен северозападен вятър, който след обяд ще се ориентира от север-североизток и привечер ще се усили. Ще бъде облачно с валежи от сняг, значителни в южните и планинските райони от страната, където в комбинация с вятъра ще има условия за виелици. Почти без валежи ще е в Североизточна България. Максимални температури предимно между минус 2° и 3°, в София около -1°.В планините ще е облачно, ветровито и с валежи от сняг. В Рило-Родопския масив снеговалежите ще са значителни и ще има условия и за навявания. Ще духа силен и бурен североизточен вятър и с него температурите ще се понижават. Максималната на височина 1200 метра ще е около минус 5°, на 2000 метра – около минус 10°.По Черноморието ще бъде облачно и ветровито. По-късно през деня по южното крайбрежие ще превали дъжд и сняг. Ще духа умерен североизточен вятър, който привечер ще се усили. Температурите ще се понижат и максималните ще са между 2° и 4°. Вълнението на морето ще бъде 2 - 3 бала. Температурата на морската вода е около 7°.", "date": "2019.01.03", "title": "Рязко застудяване и сняг"}
{"url": "https://www.novinite.bg/articles/169242/Obshtestveno-obsajdane-na-Byudjet-2019-predstoi-vav-Veliko-Tarnovo", "text": "Обществено обсъждане на проекта за общински бюджет за 2019 година предстои във Велико Търново. Представянето на основните финансови параметри и дискусията по тях ще се състоят на 14 януари от 13,30 ч. в голямата зала на кметството. Всички граждани и заинтересовани лица могат да присъстват на общественото обсъждане. То ще обхване както проекта за бюджета, така и поемането на краткосрочен общински дълг през 2019 година.", "date": "2019.01.03", "title": "Обществено обсъждане на Бюджет 2019 предстои във Велико Търново"}
{"url": "https://www.novinite.bg/articles/169244/Arestuvaha-vidinchanin-zaradi-nelegalni-cigari", "text": "20 000 къса цигари без бандерол иззели служители на Районно управление-Видин, по случая е задържан 46-годишен мъж, съобщават от Областната дирекция на МВР. Вчера, минути след 13 часа в село Цар Симеоновоуниформените спрели лек автомобил „Пежо“ с видинска регистрация. Колата шофирал 46-годишен жител на областния град. При последвалата проверка в багажника на колата полицаите открили четири кашона с общо 1000 кутии „Winston“ без бандерол. Цигарите били иззети, а мъжът задържан и приведен в полицейския арест за срок до 24 часа. Работата по случая продължава, образувано е досъдебно производство.В хода на проведени специализирани операции и проверки, насочени срещу ограничаване нивата на търговия с нередовна акцизна стока,  през 2018 г. на територията на област Видин полицейските служители са иззели общо 283 484 къса цигари, 508 кг нарязан тютюн и 2 578 литра алкохол без бандерол, съобщават още от полицията.", "date": "2019.01.03", "title": "Арестуваха видинчанин заради нелегални цигари"}
{"url": "https://www.novinite.bg/articles/169212/Stolichna-biblioteka-otbelyazva-210-godini-ot-rojdenieto-na-Lui-Brajl", "text": "Столичната библиотека тържествено ще отбележи 210-та годишнина от рождението на Луи Брайл на 4 януари от 14 часа. Луй Брайл е бил органист в църква. Това е причината организаторите Национално читалище на слепите \"Луи Брайл 1928\" да проведат отбелязването на паметната дата на фона на музика за орган. Членовете на читалището ще демонстрират развитието на различни техники за слепи хора, пише Ще започнат още от началото, когато брайловото писмо се е писало с шило и ще стигнат до най-съвременните технологии.  Луи Брайл е създател на азбуката за незрящи, която е наречена на негово име. Той ослепява, когато е на 3 години след злополука в работилницата на баща си. Още като ученик създава система за изписване на текст и музика, предназначена за незрящи. За означаване на звуковете вместо букви той използва различни комбинации от 6 точки, чийто релеф се възприема чрез сетивността на пръстите на двете ръце. ", "date": "2019.01.03", "title": "Столична библиотека отбелязва 210 години от рождението на Луи Брайл"}
{"url": "https://www.novinite.bg/articles/169214/130-snegopochistvashti-mashini-sa-na-teren-v-stolicata", "text": "Тази нощ са извършени обработки със смеси срещу заледявания в южните и източните райони на Столичната община заради валежите от сняг, съобщават от пресцентъра. Улиците и булевардите, по които се движи градския транспорт, общински пътища и основни улици в районите Триадица, кв. \"Горна баня\", Студентски, Панчарево, Витоша, са обработени. В момента продължава работа по кварталните улици в район „Витоша”, пише Участъци от Южната дъга на Околовръстен път също са обработени. Над 130 снегопочистващи машини са на терен. На планинските пътища във Витоша Драгалевци – Алеко и Бояна – Златни мостове е извършено опесъчаване. Общественият транспорт се движи нормално по определените си маршрути. Очаква се снеговалеж, усилване на вятъра и понижение на температурите. Шофьорите да тръгват на път с автомобилите си, само ако имат задължителното оборудване за зимни условия, съветват от общината. Сто и четиридесет души без дом са потърсили подслон в кризисните центрове в София. Там освен възможност да пренощуват, те получават и храна.", "date": "2019.01.03", "title": "130 снегопочистващи машини са на терен в столицата"}
{"url": "https://www.novinite.bg/articles/169217/Uchenicite-se-vrashtat-v-klasnite-stai", "text": "Край на ваканцията. От днес учениците се връщат в класните стаи. Това, обаче не важи за децата в Пловдив. Тяхната почивка беше удължена до понеделник, заради подготовката за инициативата Пловдив - Европейска столица на годината.Трафикът в града продължава да е сериозно затруднен заради затварянето на ключов булевард. Там се строи сцената за тържественото откриване, което е на 12 януари. ", "date": "2019.01.03", "title": "Учениците се връщат в класните стаи"}
{"url": "https://www.novinite.bg/articles/169222/Obyaviha-epidemiya-ot-morbili-v-Skopie", "text": "Епидемия от морбили е обявена в македонската столица Скопие, съобщава БГНЕС. Неваксинирани деца няма да бъдат допускани в детските градини в столицата.През последните дни са регистрирани 12 нови случая на заболяването, обяви министърът на здравеопазването. При шест от тях заразата с морбили е доказана с лабораторни тестове. Резултатите на останалите шестима заболели се очаква да излязат днес. Осем от заразените са настанени в болница в инфекциозни клиники, всички са с усложнение бронхопневмония. Сред заболелите има 8-месечно бебе и деца на възраст 3-4 години. Един от заболелите е на 31 години.Общо 15 000 деца под 14-годишна възраст не са ваксинирани, а на призивите това да бъде направено са откликнали едва 310, което е изключително малък брой, каза министърът.", "date": "2019.01.03", "title": "Обявиха епидемия от морбили в Скопие"}
{"url": "https://www.novinite.bg/articles/169215/Do-25-yanuari-rabotna-komisiya-shte-tarsi-zakonovi-resheniya-za-Severnata-skorostna-tangenta", "text": "До 25 януари работна комисия на експерти от Агенция „Пътна инфраструктура“ и от Столична община трябва да излезе с решение, с което да се удовлетворят исканията както на агенцията, така и на общината относно ползването на участъци от републиканската мрежа на територията на общината, включително и на Северната скоростна тангента. Целта е да не се намаляват приходите на агенцията от пътни такси, основно тол за превозните средста над 3,5 тона, които ще се събират от 16 август, тъй като те са необходими за изграждането и поддържането на инфраструктурата, заяви инж. Глосов. Заместник-кметът на София Дончо Барбалов каза след срещата, че има още много да се работи на експертно ниво, защото трябва да намери законосъобразна форма, която да е съобразена с очакванията на хората от столицата, но и да се осигури финансов ресурс за развитието и поддържането на транспортната инфраструктура. Г-н Барбалов подчерта, че предстои да се обсъди дали Столична община ще има възможност да поддържа Северната скоростна тангента, тъй като в момента 16-километровият участък се поддържа от АПИ. Надявам се в рамките на добрия диалог да намерим приемливо за всички решение, каза заместник-кметът на София.", "date": "2019.01.03", "title": "До 25 януари работна комисия  ще търси законови решения за Северната скоростна тангента"}
{"url": "https://www.novinite.bg/articles/169213/Otnovo-obyaviha-kashtata-na-Yavorov-za-prodajba-na-targ", "text": "Къщата в София, в която е живял великият български революционер Пейо Яворов със своята съпруга Лора, отново е обявена за продажба на търг.  Начална цена, която е обявена е 1 465 882 лева. Тя е по-ниска, отколкото при първия търг.  Информацията е от справка със сайта на Камарата на частните съдебни изпълнители, пише Датата за провеждането на търга е 21 януари 2019 г.  Първият търг беше през ноември 2018 г. и бе неуспешен, защото липсаха оферти. Тогава кметът на София Йорданка Фандъкова обяви, че общината ще направи всичко възможно, за да придобие къщата на поета. Имотът бе предложен на търг от частен съдебен изпълнител заради неуредени финансови отношения на сегашния ѝ собственик. Освен Столична община още трима души са проявили интерес към къщата. ", "date": "2019.01.03", "title": "Отново обявиха къщата на Яворов за продажба на търг"}
{"url": "https://www.novinite.bg/articles/169245/Plovdiv-shte-bade-Evropejska-stolica-na-kulturata-za-2019-g", "text": "Европейският комисар по въпросите на образованието, културата, младежта и спорта Тибор Наврачич заяви: „Програмите за Пловдив и Матера показват как тези градове виждат своето бъдеще и бъдещето на Европа, като същевременно честват своето изключително многовековно наследство. Инициативата „Европейска столица на културата“ обединява хората и акцентира върху ролята на културата за изграждането на европейска идентичност.Двата града ще помогнат да се осигури дългосрочно въздействие на миналогодишната успешна инициатива „Европейска година на културното наследство“ , която показа как културата може да преобрази нашите градове и региони. Желая на Пловдив и Матера много успех през следващата година.“Пловдив е първият български град, който е избран за „Европейска столица на културата“. С пълна програма под надслов „Заедно“ 2019 година ще донесе нови възможности за региона и международна видимост за града. Над 300 проекта бяха организирани в Пловдив, в южния централен регион на България, както и в градовете Варна, София и Велико Търново, включително фестивали и проекти на местно равнище около теми, свързани с характерните особености на Пловдив, неговата история, културно наследство, както и с предизвикателствата, пред които е изправен градът. Посетителите на града ще могат да избират измежду множество събития — от различни изложби, чрез които могат да се запознаят с кирилицата, до съвместни театрални продукции с други страни от Западните Балкани и ромските и турските общности. Тържествата по откриването ще се проведат от 11 до 13 януари и ще включват редица събития на открито и на закрито — в това число музикално и танцово представление и светлинно шоу вечерта на 12 януари. Комисарят по въпросите на цифровата икономика и цифровото общество Мария Габриел ще присъства на официалната церемония на 12 януари. Програмата за Матера беше организирана под надслов „Отворено бъдеще“, като в центъра ѝ ще бъдат социалното и културното приобщаване и съвместните иновации. По-важните събития включват „Ars Excavandi“ — съвременен поглед върху историята и културата на подземната архитектура, „Ренесансът: нов прочит“ — пътешествие през артистичното минало на Базиликата и Апулия, и „Поезия на числата“ — изложба, посветена на централната роля на математика в работата на хората на изкуството през вековете. Също така Матера ще организира първото открито представление на операта „Селска чест“ в сътрудничество с театър „ Сан Карло“, както и 27 проекта, разработени с местните творчески общности и с партньори от Европа. Тържествата по откриването ще се проведат на 19 и 20 януари и ще включват участие на 2 000 музиканти от всички села в региона на Базиликата и много други части на Европа. Комисар Наврачич ще присъства на официалната церемония на 19 януари.", "date": "2019.01.03", "title": "Пловдив ще бъде „Европейска столица на културата“ за 2019 г."}
{"url": "https://www.novinite.bg/articles/169254/Remontirat-dajdopriemnite-shahti-po-velikotarnovskite-ulici", "text": "Започнаха ремонти на дъждоприемните шахти, разположени по великотърновските улици. Дейностите са възложени от Общината и се извършват по график, създаден след предварителни огледи из града. Екипите на фирмата изпълнител стартираха с възстановяване на покритията на отводнителните съоръжения край СУ „Емилиян Станев“, както и на други шахти в квартал „Бузлуджа“. През следващите дни и в зависимост от метеорологичните условия работата ще продължи в големия жилищен комплекс. Впоследствие ще бъдат обхванати и засегнати шахти в кв. „Колю Фичето“ и на други места във Велико Търново. Ремонтните дейности обхващат шахти, чиито капаци и други елементи или са деформирани и увредени, или липсват.", "date": "2019.01.03", "title": "Ремонтират дъждоприемните шахти по великотърновските улици"}
{"url": "https://www.novinite.bg/articles/169218/Ogranichavat-dvijenieto-v-tunela-Topli-dol-na-AM-Hemus", "text": "Възможни са проблеми с трафика по магистрала \"Хемус\" в четвъртък. Причината е, че от 9.30 до 15.30 ч. движението в тунела \"Топли дол\", в посока Варна, ще се осъществява само в едната лента заради ремонт на осветлението.От Агенция \"Пътна инфраструктура\" призовават шофьорите да се движат с повишено внимание.", "date": "2019.01.03", "title": "Ограничават движението в тунела \"Топли дол\" на АМ \"Хемус\""}
{"url": "https://www.novinite.bg/articles/169256/Haos-s-elektronnite-vinetki-na-granichnite-punktove-v-stranata", "text": "Шофьори се оплакаха, че не могат да си купят електронни винетки по граничните пунктове в страната.На ГКПП „Калотина“ на влизане в страната от Сърбия терминал няма. Това принуждава всички водачи, които влизат и искат да пътуват по пътищата ни и нямат валидни винетки да пътуват незаконно.На ГКПП „Капитан Андреево“ и \"Лесово\" има работещи терминали за дигитални винетки, но те не са свързани, а на ГКПП „Малко Търново“ терминал все още не е доставен, съобщи bTV.", "date": "2019.01.03", "title": "Хаос с електронните винетки на граничните пунктове в страната"}
{"url": "https://www.novinite.bg/articles/169260/Oshte-nyama-data-za-vrashtaneto-na-Mito-Ochite", "text": "Все още не е ясна датата, на която ще бъде върнат несебърският ъндърграунд герой Димитър Желязков-Митьо Очите, съобщи вестник \"24 часа\".Той е разследван като лидер на група за рекет, изнудвания и палежи, действала в Слънчев бряг и региона.В сряда беше съобщено, че Желязков вероятно ще бъде върнат в България до края на месеца.Очите беше задържан в хотел в Истанбул в компанията на бургаския общинар Бенчо Бенчев през лятото на миналата година и оттогава е в местен арест. Най-вероятно той ще бъде докаран на летище София с полет от Истанбул.", "date": "2019.01.03", "title": "Още няма дата за връщането на Митьо Очите"}
{"url": "https://www.novinite.bg/articles/169259/Nad-100-jilishta-za-voenni-v-Sofiya", "text": "Над 100 жилища в София ще бъдат дадени на военнослужещи в рамките на новата жилищна програма на Министерството на отбраната, която вече е в ход. В цялата страна близо 4100 военни са без собствен дом. От тях 1300 са в София, посочва „Труд”. Към момента, тези които живеят на свободен наем получават от ведомството финансова помощ в рамките между 100 и 200 лв. размерът й зависи от гарнизона, в който служат и броят на членовете на семейството.", "date": "2019.01.03", "title": "Над 100 жилища за военни в София"}
{"url": "https://www.novinite.bg/articles/169216/API-Shoforite-da-tragvat-na-pat-s-avtomobili-podgotveni-za-zimni-usloviya", "text": "Шофьорите, на които в следващите дни предстои пътуване е необходимо да тръгват на път с автомобили, подготвени за зимни условия. Националният институт по метеорология и хидрология определи за утре жълт код за опасно време в по-голяма част от Южна България, където се очакват снеговалежи и образуване на снежна покривка. Агенция „Пътна инфраструктура“ апелира шофьорите на тежкотоварни превозни средства и на леки автомобили да тръгват на път само с подходящи гуми, да карат със съобразена скорост и повишено внимание, спазвайки дистанция и указанията на контролните органи.Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. При необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. Областните пътни управления и снегопочистващите фирми работят на 24-часов режим и са в готовност за поддържане на републиканската пътна мрежа. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2019.01.03", "title": "АПИ: Шофьорите да тръгват на път с автомобили, подготвени за  зимни условия"}
{"url": "https://www.novinite.bg/articles/169252/1-stotinka-za-bilet-v-gradskiya-transport-v-Targovishte", "text": "С билет от 1 стотинка вече се возят жители на Търговище в една от линиите на градския транспорт. До драстично намаление на цените на билетите за градски транспорт в Търговище се стигна след като общинското ръководство сключи договори за превоз на пътници по 28 автобусни линии от транспортната схема. След провеждане на обществената поръчка договорите бяха сключени с общо пет фирми, предава \"Дарик\".Най-голямо е намалението на билета за линия № 11, която се движи в почивните дни и свързва квартал Запад 3 с гробищния парк. От досегашния 1 лев за билет, ползващите транспорта вече ще заплащат само 1 стотинка.За най-масово ползваната линия № 10 цената на билета вече е само 30 стотинки, при досега заплащани 1.20 лв. Същото намаление важи и за линията, която отвежда търговищенци до местността Парка.По-ниски са цените и на билетите и до някои от близките села и квартали на Търговище.С близо 1 лев по-малко е и цената на билета от Търговище до Варна – от 7,02 сега тя е вече 6,16 лв.17 от сключените договори са с 5 годишен срок на изпълнение. Прогнозната стойност на обществената поръчка е 4 360 000 лв. без ДДС.", "date": "2019.01.03", "title": "1 стотинка за билет в градския транспорт в Търговище"}
{"url": "https://www.novinite.bg/articles/169261/API-i-MVR-obyaviha-che-sa-v-gotovnost-da-se-spravyat-s-patnata-obstanovka-v-stranata", "text": "Всички областни пътни служби са предупредени още от вчера за изпълняване на превантивни мероприятия срещу очакваните снеговалежи в страната. Имаме готовност – готвим се за ниските температури и поледиците, снегът няма да е чак такъв проблем. Но като цяло службите са в готовност. Това обяви инж. Михаил Рашков, директор на Дирекция Пътно поддържане към АПИ на брифинг пред журналисти във връзка с актуалната пътна обстановка в страната и предприеманите мерки за очакваните снеговалежи, предаде репортер на Novini.bgПо думите му към момента са налични 300 машини, тъй като предвид ситуацията повече не са необходими, но все пак увери, че в готовност са още над 1000 машини, които биха могли да се случат в случай че обстановката се влоши. Инженер Рашков допълни още, че около 1200 души ще се грижат за обстановката в страната.,,Бих желал да отправя апел към всички участници в движението – нека винаги да тръгваме добре подготвени, да се следи техническото състояние на автомобила и трябва да пазим живота на всички около нас. Разбира се, ние ще подпомагаме движението, където е необходимо. В тази връзка превозни средства над 12 тона ще бъдат спирани, ако е необходимо да се разчисти пътното платно. Знаете, денят е по-кратък, така че пешеходците да носят по-ярки и цветни дрехи, за да бъдат забелязвани отдалеч'', заяви на брифинга инсп. Илия Георгиев от \"Пътна полиция\".,,Служителите са вкарани в национална система за оповестяване и готовност за подобряване движението на пътищата на национално и регионално ниво. Създадени са необходимите координационни центрове. Нашите структури имат готовност да реагират, работим и с областните управители, с кметовете на общините. Организацията от наша страна е създадена'', увери инсп. Георги Гатев от главна дирекция Пожарна безопасност и защита на населението.", "date": "2019.01.03", "title": "АПИ и МВР обявиха, че са в готовност да се справят с пътната обстановка в страната"}
{"url": "https://www.novinite.bg/articles/169235/KZK-pak-otkaza-da-prerazgleda-sdelkata-za-ChEZ", "text": "Комисията за защита на конкуренцията отказа да направи нова оценка на сделката между ЧЕЗ и \"Инерком\" за покупката на българските активи на чешката компания.От антимонополната комисия заявяват, че спират производството до окончателното приключване на съдебния спор, иницииран с административно дело във Върховния административен съд, се казва в определение на КЗК.Първото решение на комисията за сделката беше, че \"Инерком\" ще има господстващо положение на пазара на фотоволтаици, ако придобие активите на ЧЕЗ у нас, припомня в. „Труд“. И двете страни обжалваха пред ВАС. По-късно собственичката на \"Инерком\" Гинка Върбакова напусна управлението на дружествата \"Евро бетон\", \"Улер 2009\", \"Еко-строй инженеринг\", \"Диана хънт\", \"Риал Стейтс\" и \"Солар грийн енерджи\" и поиска нова оценка от КЗК. Комисията обаче отказа да открие повторно производството.Първото заседание на ВАС по случая е насрочено за 14 май 2019 г.", "date": "2019.01.03", "title": "КЗК пак отказа да преразгледа сделката за ЧЕЗ"}
{"url": "https://www.novinite.bg/articles/169237/Oshte-na-1-yanuari-25-stolichani-sa-platili-mestnite-si-danaci", "text": "25 софиянци са си платили местните данъци и такси още в първия ден на новата година, съобщава “24 часа”. Налозите за 2019 все още се изчисляват, затова внесените суми са за стари данъчни задължения. Десет от собствениците са платили през сайта на общината, а 15 - чрез онлайн банкиране. На-голямата сума внесена на 1 януари е за данък върху кола и е в размер на 413 лв. Налогът е за 2018 г. и е за автомобил БМВ, пишеПлатена е от жител на район \"Илинден\".  За данък сгради и такса смет на имота си жена от “Драгалевци” е внесла 333 лв. Задължението е за 2017 г.  Вероятно до средата на януари тази година ще са готови с изчисленията на данъците за колите за 2019 г. Там има промяна във формулата за изчисление.  До края на януари ще са ясни данните за данък сгради и такса смет. От общината ще съобщят веднага, когато станат готови с изчисленията, обясни заместник-кметът по финанси на Столична община Дончо Барбалов. Информация на имейлите си ще получат гражданите, които са се отказали от хартиените съобщения. Данъците на софиянци няма да бъдат увеличавани и тази година.   ", "date": "2019.01.03", "title": "Още на 1 януари 25 столичани са платили местните си данъци"}
{"url": "https://www.novinite.bg/articles/169246/Karakachanov-Ako-SASht-se-izteglyat-ot-Afganistan-Balgariya-nyama-rabota-tam", "text": "Министърът на отбраната и вицепремиер Красимир Каракачанов смята, че форматът на участие на НАТО в Афганистан трябва да бъде разгледан на следващото заседание на Алианса. Американският президент Доналд Тръмп анонсира в средата на декември предстоящо изтегляне на половината от 14 000 американски военнослужещи от Афганистан.„Както виждате, Доналд Тръмп взема решения, които съответстват на неговото разбиране за външна политика. Той обяви и изтеглянето на контингента си от Сирия. Как ще си отрази на НАТО – аз лично смятам, че България направи достатъчно. Този контингент, който посрещнахме беше първият по-голям от 158 човека. Този контингент, който замина сега е от 160 човека. България няма нужда да увеличава своето присъствие повече\", категоричен е вицепремиерът и министър на отбраната Красимир Каракачанов, цитиран от bTV.Попитан дали тогава и ние трябва да свием участието си, той отговори: „Ако политиката на САЩ, като на съюзник в НАТО, е да изтегли своя контингент, лично аз не смятам, че България има повече работа там”.На следващата среща на военните министри от НАТО този въпрос да се обсъди и \"ако някои държави смятат да изтеглят контингентите си от Афганистан аз смятам че и ние трбва да преразгледаме позиция\", допълни военният министър.България участва в Афганистан с 160 души, които охраняват летището в южния град Кандахар и изпълняват инструкторски задачи за местните сили за сигурност. НАТО продължава ангажимента си към тренировъчната мисия \"Решителна подкрепа\", в която беше преобразувана най- дългата бойна мисия на алианса от 2002 г. до 2015 г.Предстои да се обсъди как изтеглянето на близо 7 000 американски военни ще се отрази на останилите нации които поддържат военно присъствие от 16 000 инструктори.", "date": "2019.01.03", "title": "Каракачанов: Ако САЩ се изтеглят от Афганистан, България няма работа там"}
{"url": "https://www.novinite.bg/articles/169262/Silen-interes-kam-gaz-ot-Aleksandrupolis", "text": "Двадесет дружества са изразили необвързващ интерес да резервират общо 12,2 милиарда кубически метра годишно от капацитета на терминала за втечнен газ край гръцкия град Александруполис. Посочените количества са близо два пъти повече от капацитета на проекта.Това сочат резултатите от първата фаза на пазарния тест на бъдещия терминал, който се разработва от гръцката компания „Газтрейд“ и в който „Булгартрансгаз“ смята да участва с 25 процента.Бъдещите количества газ ще бъдат насочени към пазарите на Югоизточна Европа и ще доведат до диверсификация на доставките  за региона.", "date": "2019.01.03", "title": "Силен интерес към газ от Александруполис"}
{"url": "https://www.novinite.bg/articles/169240/Borisov-se-sreshta-utre-s-predstaviteli-na-obshtinite", "text": "Министър-председателят Бойко Борисов ще се срещне утре, 4 януари, с представители на Националното сдружение на общините в Република България. Това съобщиха от Министерски съвет. На срещата ще бъде обсъден механизъм за освобождаване от винентна такса на определени участъци от пътната мрежа.", "date": "2019.01.03", "title": "Борисов се среща утре с представители на общините"}
{"url": "https://www.novinite.bg/articles/169226/Valchev-Nyama-da-ima-dva-modula-na-izpita-sled-sedmi-klas", "text": "Министърът на образованието и науката Красимир Вълчев съобщи пред журналисти, че ще има единен изпит след седми клас, изпитът няма да се провежда на два модула, те се сливат. Продължителността остава същата - 150 минути, съдържанието също няма да се променя. За децата със специални образователни потребности ще бъдат дадени допълнителни 90 минути за изпита. В отговор на въпрос какво мотивира отпадането на модулите, министърът каза, че няма нужда на практика от тях, защото всички ученици ще кандидатстват в профилирана или професионална гимназия. Отпадането на двата модула важи и за двата изпита - математика и български език. При формирането на крайната оценка няма да има промени, каза Красимир Вълчев. До този момент изпитът след седми клас се провеждаше на два модула - задължителен и по желание. Първата беше задължителна заради националното външно оценяване, а втората при желание за кандидатстване в елитна гимназия.", "date": "2019.01.03", "title": "Вълчев: Няма да има два модула на изпита след седми клас"}
