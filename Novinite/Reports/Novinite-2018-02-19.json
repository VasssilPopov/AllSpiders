{"url": "http://www.novinite.bg/articles/156764/Nova-televiziya-stava-pritejanie-na-choveka-kojto-moje-da-kupi-i-Telenor", "text": "PPF Group - холдингът, който е контролиран от един от най-богатите чехи в лицето на Петр Келнер, е купил 95% от \"Нова броудкастинг груп\". Това официално съобщи на интернет страницата си досегашният собственик на тези акции - MTG.Името на Келнер е едно от най-споменаваните що се отнася до бъдещето на един от трите телекомуникационни оператори - \"Теленор\". Според различни източници точно чехът ще вземе телекома, като в момента текат проучвания преди да се стигне до окончателна сделка.За продажбата на Нова телевизия се заговори още преди около 9 месеца. Информацията беше оскъдна и само в сферата на слуховете. Сега MTG съобщава, че сделката е за 185 млн. евро (1,8 млрд. шведски крони). Преди тази официална информация, неофициално се говореше, че продажбата на \"Нова броудкастинг груп\" може да е в сферата на над 600 млн. лева.Сделката трябва да мине през регулаторно одобрение и се очаква да бъде окончателно приключена до края на първото полугодие на тази година.", "date": "2018.02.19", "title": "\"Нова телевизия\" става притежание на човека, който може да купи и \"Теленор\""}
{"url": "http://www.novinite.bg/articles/156743/Nosht-na-knigite-za-Hari-Potar-otnovo-sabira-pochitatelite-na-valshebnika", "text": "\r\n\r\n", "date": "2018.02.19", "title": "„Нощ на книгите за Хари Потър“ отново събира почитателите на вълшебника"}
{"url": "http://www.novinite.bg/articles/156745/Promeni-v-dvijenieto-v-Sofiya", "text": "Възпоменанията по повод 145-ата годишнина от обесването на Васил Левски блокират движението в центъра на София. От тази сутрин се забранява престоят и паркирането в района на булевардите „Васил Левски”, „Янко Сакъзов” , улиците „Московска”, „Оборище”, „11-и август” и „15-и септември”. От 14 часа до приключване на церемонията се забранява влизането на превозни средства по бул. „Васил Левски” при бул. „Цар Освободител” посока ул. „Оборище”,  бул. „Янко Сакъзов” при бул. „Евлоги и Христо Георгиеви” посока ул. „Кракра” и  улица „Врабча”. Промени ще има и в движението на част от градския транспорт, който се движи в района на паметника на Васил Левски в столицата.", "date": "2018.02.19", "title": "Промени в движението в София"}
{"url": "http://www.novinite.bg/articles/156754/Blizo-70-000-dushi-v-Balgariya-stradat-ot-shizofreniya", "text": "Предполагаме, че около 70 000 души в България са болни от шизофрения. Това заяви Цветеслава Гълъбова, директор на Държавната психиатрична болница „Св. Иван Рилски” пред bTV.„Това е болест, която започва в младите години и много често тези хора не създават собствени семейства. И когато си отидат техните родители по биологични причини, ако имат братя и сестри или някакви други загрижени роднини, нещата горе-долу вървят, но много често са оставени сами на себе си”, отбеляза тя.По думите ѝ тези хора са силно изолирани.", "date": "2018.02.19", "title": "Близо 70 000 души в България страдат от шизофрения"}
{"url": "http://www.novinite.bg/articles/156746/Pochina-legendata-na-Levski-Pavel-Panov", "text": "На 67 години почина легендарният футболист на Левски и българския национален отбор Павел Панов.Играл е за Септември (София) (1963-1967), Спартак (София) (1967-1968), Левски (София) (1969-1981), Хасково и Арис (Солун) (Гърция). Шампион на България през 1970, 1974, 1977 и 1979 г., носител на купата на страната през 1970, 1971, 1976, 1977 и 1979 г. Има 309 мача (301 за Левски и 8 за Спартак) и 136 гола (131 за Левски и 5 за Спартак) в \"А\" група. Голмайстор на първенството през 1977 г. с 20 гола за Левски. Футболист № 1 на България през 1977 г. Има 44 мача (7 като капитан) и 13 гола за националния отбор, с който участва на СП-1974 в Германия (играе 3 мача), а последният му мач е на 6 юни 1979 г. срещу Англия 0:3 в София, посочва gong.bgЗа \"Б\" националния отбор има 3 мача и 1 гол, за младежкия има 31 мача и 14 гола, а за юношеския национален отбор има 28 мача и 11 гола. Европейски юношески шампион през 1969 г. \"Заслужил майстор на спорта\" от 1975 г. Има 36 мача и 22 гола в евротурнирите: 9 мача и 3 гола за КЕШ, 13 мача с 9 гола за КНК и 14 мача с 10 гола за УЕФА. Притежава отлична техника, дрибъл, верен поглед върху играта, пас и точен завършващ удар. Перфектен изпълнител на свободни удари.Помощник-треньор в Левски, начело на \"сините\" през 1986–1987 и от 1989 до 1990 г. Треньор на Иваняу национале, Нигерия – шампион, младежкия национален отбор през 1992-1993 г., Ботев (Пловдив), \"Септември\", Локомотив (София) и Родопа.Легендарният нападател на \"сините\" поема столичните \"железничари\" през пролетта на 2000 г., сменяйки на поста Георги Петков, но е уволнен през есента на същата година след слабия старт на \"Локомотив\" в първенството. Назначен е за председател на Спортно-техническата комисия към Управителния съвет на Левски. През юни 2006 г. става треньор на Родопа, а мястото му в УС на Левски е заето от друг бивш играч на \"сините\" - Кирил Ивков.За последно Панов бе технически директор на БФС, като отговаряше за всички треньори на националните юношески отбори.", "date": "2018.02.19", "title": "Почина легендата на Левски Павел Панов"}
{"url": "http://www.novinite.bg/articles/156771/Novi-protesti-na-slujitelite-na-zatvorite", "text": "Служителите на ареста във Велико Търново и съдебните охранители ще протестират пред Съдебната палата днес в 17.00 ч. Те ще отстояват поставените искания за увеличение на възнагражденията и бюджетите на главните дирекции \"Изпълнение на наказанията\" и \"Охрана\" съгласно решенията на управителните съвети на Синдикат на служителите в затворите в България иСиндикат \"Охрана\" по които правителството продължава да мълчи, съобщиха от Синдиката на служителите в затворите в България.По същото време протести днес ще има и в Пазарджик, Добрич и Стара Загора. Служители на ГД \"Изпълнение на наказанията\" и ГД \"Охрана\" ще протестират и през останалите дни до края на работната седмица. На 24 февруари недоволството ще се пренесе пред сградата на Министерство на правосъдието. Уведомление за протеста до Столична община вече е подадено от Синдикат на служителите в затворите в България.", "date": "2018.02.19", "title": "Нови протести на служителите на затворите"}
{"url": "http://www.novinite.bg/articles/156776/Gospodari-na-efira-vlyazoha-v-shouto-na-Djon-Olivar", "text": "\"Господари на ефира\" влязоха в предаването на Джон Оливър Last Week Tonight по HBO.Откъс от българското шоу, в което водещият Димитър Рачков имитира Доналд Тръмп, бе селектирано от екипа на Оливър за видеото \"Доналд Тръмп срещу света\".Оливър показа откъси от различни предавания от държави по целия свят, които се присмиват на Тръмп, като сред тях бе и българско предаване \"Господари на ефира\" и Димитър Рачков с перука, наподобяваща косата на президента на САЩ. Освен България, във видеото бяха включени Израел, Германия, Испания, Пакистан, Тайланд, Етиопия и много други. В откъсите Тръмп танцува, показва неприлични знаци, крещи, удря хора и се заклева пред народа си. Ето и видеото. България е представена в  минута:  ", "date": "2018.02.19", "title": "'Господари на ефира' влязоха в шоуто на Джон Оливър"}
{"url": "http://www.novinite.bg/articles/156778/80-godishen-maj-padna-ot-blok-v-Slavejkov", "text": "Възрастен мъж е паднал от блок 1А в бургаския комплекс \"Славейков\", съобщиха от Областната дирекция на МВР.Неволни свидетели на инцидента станали клиенти на близко заведение и минувачи.80-годишният мъж е загинал на място. Тялото му е откарано за аутопсия в болницата в Бургас.Полицията работи по изясняването на причините за инцидента, като оттам уточниха, че вероятно се касае за самоубийство.", "date": "2018.02.19", "title": "80-годишен мъж падна от блок в \"Славейков\""}
{"url": "http://www.novinite.bg/articles/156775/Slujba-Voenna-policiya-otchete-godishnata-si-dejnost", "text": "Дейността на служба \"Военна полиция\" през 2017 г. съответства на ролята, мисиите и задачите на Въоръжените сили. Това каза директорът на службата бригаден генерал Борислав Сертов по време на годишния отчет за дейността на служба \"Военна полиция\", съобщиха от пресцентъра на Министерството на отбраната. Бригаден генерал Сертов е отбелязал, че приоритетна задача на служба \"Военна полиция\" през 2017 г. е била разкриването и предотвратяването на терористична дейност, насочена срещу Министерството на отбраната, структурите на пряко подчинение на министъра на отбраната и Българската армия, войски и представители на Алианса, участващи в международни военни мероприятия, провеждани на територията на страната. През отчетния период не е получавана информация, свидетелстваща за пряка терористична заплаха, насочена срещу формированията и обектите на Министерството на отбраната и Българската армия. Антитерористичната дейност е осъществявана в непосредствено взаимодействие със службите за сигурност и за обществен ред в страната, е отбелязал още началникът на служба \"Военна полиция\". По думите му се забелязва спад в новообразуваните военни досъдебни производства, което свидетелства за повишена ефективност на провежданата от органите на службата превантивна дейност, а откритите действия по разследването оказват възпиращо въздействие върху военнослужещи и цивилни служители, имащи намерения да извършват неправомерни действия или закононарушения. Заместник-министърът на отбраната Анатолий Величков е връчил награди от името на министъра на отбраната на военнослужещи от сектор \"Издирване и задържане\" към Регионална служба \"Военна полиция\" - София за постигнати резултати при изпълнение на задачи по противодействие на тероризма, свързани с издирването на лице, обявено за общодържавно издирване.", "date": "2018.02.19", "title": "Служба \"Военна полиция\" отчете годишната си дейност"}
{"url": "http://www.novinite.bg/articles/156740/NFSB-s-shestvie-poklonenie-v-pamet-na-Apostola", "text": "Патриотичната формация превърна това шествие в традиция, организирайки го за седма година. От 18 февруари, когато е истинската дата на гибелта на Апостола започва и неговото безсмъртие, посочи вицепремиерът и лидер на НФСБ Валери Симеонов. \"\"Неговото велико дело, може да бъде определено и отъждествено с една дума - България. Не би ли бил жив Левски, не би ли би извършил своя чутовен подвиг България нямаше да я има и ние щяхме да си говорим на някакъв друг език, не на български\", изтъкна вицепремиерът.", "date": "2018.02.19", "title": "НФСБ с шествие–поклонение в памет на Апостола"}
{"url": "http://www.novinite.bg/articles/156765/Zapochva-kandidatstudentskata-kampaniya-na-Sofijskiya-universitet", "text": "Започва кандидатстудентската кампания на  за учебната 2018/2019 година, съобщи пресцентърът на висшето училище. Днес започва приемът на заявления за явяване на изпити за първата и втората кандидатстудентска сесия на Софийския университет. Крайният срок е 9 март 2018 г. за първата кандидатстудентска сесия и 18 май 2018 г. за втората кандидатстудентска сесия.Кандидат-студентите могат да подадат заявления онлайн в страницата на Софийския университет на адреса:  на място в Ректората на СУ или в бюрата на фирмите в страната. Таксата за явяване на изпит е 30 лв.Първата изпитна сесия ще е в неделните дни в периода 18 март - 22 април 2018 г., а втората - в съботните и неделните дни от 27 май до 24 юни 2018 г. Първият етап на класирането ще бъде обявен на 10 юли, вторият етап - на 17 юли, а третият етап - на 24 юли.Пет от общо 117 специалности в Софийския университет не използват оценките от матурите вместо изпит. Това са регулираните специалности \"Право\", \"Медицина\" и \"Фармация\", и две от специалностите във Факултета по журналистика и масова комуникация - \"Журналистика\" и \"Връзки с обществеността\". За специалността \"Книгоиздаване\" от тази година приемът е по избор - или с изпит по журналистика (писмен) и журналистика (устен), или с оценките от матурите по български език и литература; по история и цивилизация; по философски цикъл или по чужд език.На 22 февруари започва участието на Софийския университет в традиционната кандидатстудентска борса. До 22 март 2018 г. младите хора в София, Пловдив, Монтана, Велико Търново, Добрич, Варна, Бургас, Хасково и Стара Загора ще могат да се запознаят със специалностите и начина за кандидатстване в най-старото и авторитетно висше училище в България.Най-актуалната информация за кандидатстудентската кампания на Софийския университет може да бъде намерена в сайта на СУ и в страницата му във Фейсбук - \"Кандидат-студенти 2018\" .", "date": "2018.02.19", "title": "Започва кандидатстудентската кампания на Софийския университет"}
{"url": "http://www.novinite.bg/articles/156759/Zadarjaha-8-dushi-pri-specakciya-sreshtu-narkorazprostranenieto-v-Dupnica", "text": "Осем души от  са задържани в полицейския арест в края на миналата седмица при специализирана операция за противодействие на престъпленията, свързани с наркотици. Това съобщиха от полицията.Задържаните са на възраст между 18 и 30 години. Видът на наркотичните вещества е определен чрез полеви наркотест. Операцията е проведена от служители на РУ Дупница, служители от ОДМВР - Кюстендил, и криминалисти от столицата. Задържаните са известни на полицията с множество противозаконни прояви, трима от тях са осъждани за престъпления, свързани с наркотици.Специализираната операция е под прякото наблюдение на Районна прокуратура Дупница. Започнати са четири досъдебни производства. Изяснява се съпричастност на задържаните към престъпления, извършени на територията на съседни областни дирекции на МВР.", "date": "2018.02.19", "title": "Задържаха 8 души при спецакция срещу наркоразпространението в Дупница"}
{"url": "http://www.novinite.bg/articles/156767/Razbiha-moderna-narkooranjeriya-v-Shumensko", "text": "Свръх модерна наркооранжерия са разбили шуменските криминалисти. Това съобщиха на брифинг в полицията днес директорът на ОД на МВР старши комисар Ялчън Расим, окръжния прокурор Маргарита Георгиева и наблюдаващия прокурор по случая Орлин Куздов. Акцията е извършена на 17 февруари, като първоначално по време на сделка с наркотични вещества във Велики Преслав са задържани трима души, а в последвало претърсване в село Кочово е открита оранжерията. Там е задържана и жена, която се грижела за помещението, но в последствие е освободена. Старши комисар Ялчън Расим обясни, че полицаите са действали по оперативен сигнал. По време на сделката са задържани 46-годишният Ерджан Балов от Велики Преслав и 42-годишният Александър Наков от София, както и трети мъж - от Варна. В тях са открити 4 кг суха тревна маса, която е реагирала на канабис при полеви тест, както и 8400 лв. Стойността на „продукцията“ е над 200 000 лв. и затова Ерджан и Александър са подведени под отговорност за държане и продажба на наркотични вещества в големи размери, обясни наблюдаващия прокурор Орлин Куздов. Той допълни, че в последствие те ще бъдат подведени под отговорност и за производство. Според окръжния прокурор Маргарита Георгиева, това е най-модерната наркооранжерия, разкривана досега в Шуменско, и е доста скъпа като инвестиция.", "date": "2018.02.19", "title": "Разбиха модерна наркооранжерия в Шуменско"}
{"url": "http://www.novinite.bg/articles/156777/Vaorajeni-obraha-kazino", "text": "Маскирани и въоръжени мъже са нападнали и ограбили казино в Пазарджик тази нощ, малко преди 4 часа, съобщиха от полицията. Нападението е извършено в игрална зала на ул. „Стефан Караджа“ в града, съобщи ДАРИК. Двама души са нахлули, заплашили са крупието с пистолет и са откраднали оборотни пари. Не е ясно каква е точната сума.От заведението са подали сигнал първо към частна охранителна фирма, а оттам са алармирали полицията. Екипите направили блокада на широк периметър около местопроизшествието, но не успели да заловят извършителите.При нападението няма пострадали хора. Образувано е досъдебно производство, издирването на престъпниците продължава.", "date": "2018.02.19", "title": "Въоръжени обраха казино"}
{"url": "http://www.novinite.bg/articles/156772/Cacarov-iziska-deloto-za-pregazenata-jena-v-selo-Tarnava", "text": "Главният прокурор Сотир Цацаров изиска делото за прегазената жена във врачанското село Търнава. В края на миналата седмица 19-годишен младеж се качи зад волана дрогиран и уби 35-годишна жена. След катастрофата до главния прокурор са постъпили сигнали за \"необосновано забавяне в действията на компетентната прокуратура\" и затова той е поискал незабавно да получи всички материали по делото. Предстои да се преценят действията на Окръжната прокуратура във Враца и при необходимост делото да бъде прехвърлено на друга прокуратура.Припомняме, че 19-годишният младеж е син на полицейски служител. След инцидента той е бил задържан за 24 часа, но е освободен. Почти седмица след случая близките на убитата жена се съмняват, че той няма да бъде наказан и искат справедливост.", "date": "2018.02.19", "title": "Цацаров изиска делото за прегазената жена в село Търнава"}
{"url": "http://www.novinite.bg/articles/156748/Seriya-ot-incidenti-s-lavini-v-Alpite", "text": "Серия от инциденти с лавини в Алпите имаше в неделния ден. Двама души - баща и дъщеря, загинаха във френския курорт Вал д’Изер.Те карали по писта, затворена заради опасност от лавини. Друг скиор загинал, след като снежна козирка се срутила в района на курорт във френската област Савоя.В южния швейцарски кантон \"Вале\" лавина затрупа двама души. Те са леко пострадали и са без опасност за живота.Първоначално властите съобщиха, че лавината е отнесла десетина души. За щастие скоро информацията била опровергана.", "date": "2018.02.19", "title": "Серия от инциденти с лавини в Алпите"}
{"url": "http://www.novinite.bg/articles/156779/8203Vazstanovka-na-sabitiyata-v-Kakrinskoto-hanche-8203", "text": "Стотици почетоха паметта на Васил Левски в местността \"Пази мост\" и Къкринското ханче. От дружество „Традиция\" пресъздадоха срещата на Апостола с турските заптиета на път от Ловеч към село Къкрина. А в Къкринското ханче беше направена възстановка на събитията от 27 - ми декември 1872 година, когато Левски пристига в ханчето, а по-късно го залавят и отвеждат. Досега подобна възстановка е правена само веднъж през 1963 г. Къкринското ханче е първият музей у нас, посветен на Апостола и делото му.  ", "date": "2018.02.19", "title": "&#8203;Възстановка на събитията в Къкринското ханче &#8203;"}
{"url": "http://www.novinite.bg/articles/156749/59-po-Rihter-raztarsi-Meksiko", "text": "5,9 по Рихтер разтърси Мексико, съобщава Европейският сеизмологичен център. Трусът е регистриран малко преди 9.00 часа българско време. ", "date": "2018.02.19", "title": "5,9 по Рихтер разтърси Мексико"}
{"url": "http://www.novinite.bg/articles/156757/Irakski-sad-osadi-turkinya-na-smart-chrez-obesvane", "text": "Иракски съд е осъдил туркиня на смърт чрез обесване заради присъединяване към \"Ислямска държава\", посочи говорител на съд в Багдад, цитиран от Ройтерс.Говорителят добави, че други десет жени от различни националности са били осъдени на доживотен затвор. Той каза, че всички присъди могат да бъдат обжалвани.Съдът издаде доживотни присъди за десет жени, след като ги осъди за тероризъм, и осъди на смърт чрез обесване друга терористка, която е с турско гражданство, посочи съдия Абдул-Сатар ал Биркдар.", "date": "2018.02.19", "title": "Иракски съд осъди туркиня на смърт чрез обесване"}
{"url": "http://www.novinite.bg/articles/156760/Kmetovete-socialdemokrati-podkrepyat-koaliciyata-v-Germaniya", "text": "Повечето германски кметове социалдемократи подкрепят управляваща коалиция с Ангела Меркел. От утре редовите членове на партията започват да гласуват по пощата за споразумението, а резултатите ще са ясни на 4 март.Германските социалдемократи проведоха конференция ден преди ключовото гласуване на редовите членове за споразумението за коалиция с Ангела Меркел. 35 от кметовете в Германия са социалдемократи, мнозинството от тях - 26, подкрепят споразумението.Останалите 9 не са отговорили на въпроса. Това сочи социологическо проучване по поръчка на вестник \"Билд ам Зонтаг\". В момента временен лидер на социалдемократите е кметът на Хамбург , фаворит за поста финансов министър. 59-годишният политик ще бъде и вицеканцлер, ако убеди членската маса да промени скептичното си отношение по договорката с консерваторите на Меркел.464 000 души ще гласуват по пощата.Ако те отхвърлят споразумението,я в Германия ще има или правителство на малцинството или нови избори.", "date": "2018.02.19", "title": "Кметовете социалдемократи подкрепят коалицията в Германия"}
{"url": "http://www.novinite.bg/articles/156770/Otkriha-otlomki-ot-razbiliya-se-iranski-samolet", "text": "Отломки от иранския самолет, който се разби на 18 февруари с 65 души на борда, бяха открити в централната част на страната, предаде Ройтерс.Части от самолета са намерени в областта Семиром на провинция Есфахан, заяви заместник-губернаторът на провинция Кохкилуйе и Буйер Ахмад.Самолетът Ей Ти Ар (ATR) на авиокомпания Асеман еърлайнс (Aseman Airlines) е превозвал 59 пътници, а екипажът му е бил от 6 души. Машината е изчезнала от радарите 50 минути след началото на полета. Лайнерът се е врязал в хребета Дена в планините Загрос. Разстоянието между столицата и крайната дестинация е 556 км, които обичайно се преминават за час и половина от самолета.\r\n\r\n", "date": "2018.02.19", "title": "Откриха отломки от разбилия се ирански самолет"}
{"url": "http://www.novinite.bg/articles/156773/Oprovergaha-informaciya-che-padnaliyat-iranski-samolet-e-otkrit", "text": "Опровергаха информацията, че падналият ирански самолет е бил намерен. Въпреки че официални лица казаха, че парчетата от машината, на която загинаха 65 души, са били открити в планините край град Семиром, държавната телевизия обяви, че търсенето продължава.Самолетът изчезна от радарите в неделя.Теренът е труднодостъпен, времето е лошо и издирватели операции не се провеждат по тъмно.Въпреки че няма шанс да бъдат открити оцелели, много близки и роднини на хората на борда, кават, че още се надяват.Катастрофиралият самолет е бил 25-годишен. Машината е популярен модел на голям френско-италиански концерн, който се произвежда и до днес.", "date": "2018.02.19", "title": "Опровергаха информация, че падналият ирански самолет е открит"}
{"url": "http://www.novinite.bg/articles/156750/10-ot-garcite-sa-zavisimi-ot-alkohola", "text": "Консумацията на  е станала проблем и за гърците, тъй като 10 на сто от населението на страната е напълно зависимо от алкохол. Този процент се смята за висок в сравнение с останалите европейски страни, информират гръцки издания, като се позовават на данни на Световната здравна организация. А те показват, че редовно  консумира по-голямата част от населението на Гърция.Според гръцкия професор, психиатър  всеки грък консумирал 10,3 литра  годишно, което той оценява като доста голямо количество.Около 40 на сто от гърците консумират много редовно , напълно зависими са близо 10 на сто, а един много малък процент са пълни въздържатели, казва професорът. Той посочва още, че когато е започвал работа преди много години, негови по-възрастни колеги-психиатри са му казвали, че в Гърция не съществува проблем с изма, но сега, според него, проблемът с а бил много сериозен.По думите му де факто ът се сочи като една от причините и за повечето смъртни случаи в Гърция след цигарите. Мисля, че винаги е съществувал проблем с а не само сега заради кризата, просто това не се е признавало, смята още професорът. ", "date": "2018.02.19", "title": "10% от гърците са зависими от алкохола"}
{"url": "http://www.novinite.bg/articles/156744/Zapochva-Velikiyat-post", "text": "Да изживеем времето на Великия пост като достойни Христови следовници, призовава патриарх Неофит в обръщението си към духовенството и миряните от Софийската епархия на вечернята в храма \"Св. Неделя\" на Сирни заговезни, преди началото на Великия пост. \"Отново сме пред спасителните дни на Великия пост. Времето на покаянието, чудният период в живота на православния християнин, в който всеки един от нас търси опрощението на своята греховност. Светата Четиридесетница е духовен път, през който ние ще трябва да преобразим помислите си чрез силата на доброто. Това са дните, в които сме призвани да съжителстваме с любовта Христова, да показваме състраданието и обичта си към ближните. Дни различни от всекидневието на света - устрем към Бога и радост по Господа\", цитират от пресцентъра на Светия синод обръщението на патриарх Неофит.Великият пост е най-строг и най-продължителен. Започва седем седмици преди Великден. Нарича се Четиридесетница, понеже трае 40 дни, но с него се съединява и седмицата на Христовите страдания, в която се спомнят последните събития от земния живот на Господа, особено Неговите страдания, смърт и погребение. Затова тя се нарича Страстна седмица, т.е. Седмица на страданията, пише pravoslavieto.com.", "date": "2018.02.19", "title": "Започва Великият пост"}
{"url": "http://www.novinite.bg/articles/156753/Upravitelyat-na-NZOK-nyama-da-podade-ostavka", "text": "Управителят на   няма да подаде оставка. Това заяви проф. Плочев в отговор на въпрос дали министърът на здравеопазването  е имал основание да поиска оставката му.\r\n\r\n  ", "date": "2018.02.19", "title": "Управителят на НЗОК няма да подаде оставка"}
{"url": "http://www.novinite.bg/articles/156755/Borisov-Imame-namereniya-za-investicii-v-Kabo-Verde", "text": "\"Имаме много сериозни намерения за инвестиции в Кабо Верде в сферата на бизнеса, особено в сферата на туризма\", заяви премиерът Бойко Борисов след среща с премиера на Кабо Верде Жузе Юлисеш де Пина Корея е Силва. \"Голям интерес има в ИТ сектора, България е водеща и призната в това отношение, както и в сферата на управление на туризма“, посочи той.\"В момента в България има студенти от Кабо Верде, надяваме се повече студенти да завършват висшето си образование в България“, посочи Борисов, цитиран от Агенция \"Фокус\". „Кабо Верде има много близки отношения с ЕС и ЕНП“, обясни Бойко Борисов. \"Би било прекрасно България да бъде добър модератор и посредник в следващите месеци, защото ще има доста събития между Европа и Кабо Верде в рамките на годината\", каза още Борисов.\"Бихме искали да работим в посока на привличане на повече инвестиции от България. Заинтересовани и отворени сме да приемем български инвеститори в различни сфери, особено в сферата на туризма\", каза от своя страна премиерът на Кабо Верде Жузе Юлисеш де Пина Корея е Силва. „Предлагаме стабилност, доверие и предвидимост, така че е много нисък рискът за хората, които решат да инвестират в страната ни. Други европейски държави вече инвестират в Кабо Верде и постигат печалба“, каза още той.  „Туризмът представлява 25% от БВП на Кабо Верде, имаме годишно нарастване с около 20%“, изтъкна той. „Кабо Верде се приготвя да функционира като трамплин за европейските страни към Африканския континент, за европейски бизнес инвестиции“, заяви премиерът.", "date": "2018.02.19", "title": "Борисов: Имаме намерения за инвестиции в Кабо Верде"}
{"url": "http://www.novinite.bg/articles/156756/Peevski-Az-sam-samo-na-37-a-se-uprajnyavat-varhu-imeto-mi", "text": "Депутатът издател Делян Пеевски даде обширно интервю за един от вестниците си - \"Телеграф\", по повод замесването на името му в престрелката между двамата първи мъже - президента Румен Радев и премиера Бойко Борисов.\"Най-лесно е да се лепи етикетът „Пеевски” на всеки проблем, но това не е решение. Ако смятат, че аз съм нещо „лошо”, да кажат защо. Президентът Радев заяви, че имам обвързаности с премиера и че той ми разпределял обществени поръчки, да каже сега и кой му е дал такава информация. Защото това са лъжи, разпространявани от медиите на една група олигарси с единствената цел да оказват натиск върху премиера и институциите и да манипулират общественото мнение. Не ми се иска да вярвам, че и президентът Радев е попаднал под влиянието на този кръг олигарси. Очевидно е обаче, че той заговори именно с тяхната риторика. И това няма как да не ме обижда, защото е лъжа. А за лъжите се дължи извинение. И до мен стигат приказки как разни хора, близки до Радев, ходят по чаршията и обясняват, че моделирали мнението на президента. Но не коментирам слухове. И ако президентът е бил подведен или заблуден, да каже от кого. Държавните мъже трябва да се отнасят по-отговорно към държавата и да преодоляват търканията си, тъй като поведението, което наблюдаваме сега, е твърде лош знак към хората\", казва депутатът.Той си обяснява лошата си репутация с това, че \"на олигарсите на Костов им трябва прикритие\":В интервюто той отново се обявява за жертва на машина за дезинформация и фалшиви новини, но казва, че въпреки всичко целта, която съм е поставил - \"да осветявам същите тези олигарси и кражбите им\", му носи истинско удовлетворение.Депутатът коментира и очакваната скоро развръзка от процедурата по американския закон \"Магнитски\". Пеевски казва, че не е притеснен от нея, защото говори истината и затова е спокоен.\"След като Василев не успя с руските си приятели да ограби някои от най-значимите активи на КТБ, сега се моли на САЩ да уважат абсурдната му жалба срещу мен. Всички помним Пиер Луврие, Дмитрий Косарев и цирковете, които същите разиграваха пред обществото. Несериозно е въобще да коментирам. Искрено се забавлявам обаче на опитите на Василев и лобистите му да ми пришият някаква несъществуваща руска връзка, която да ги ползва за „Магнитски”, добавя той.От интервюто става ясно още, че той е наел американски адвокат, защото \"институциите в САЩ нямат информация и ако не им се говори истината, могат лесно да се заблудят. Не се съмнявайте, че Василев е впрегнал огромен ресурс в опит да манипулира и тяхното мнение.\"", "date": "2018.02.19", "title": "Пеевски: Аз съм само на 37, а се упражняват върху името ми"}
{"url": "http://www.novinite.bg/articles/156758/Simeonov-plashi-Angelkova-s-ostavka-i-prognozira-yavyavane-na-izbori-bez-VMRO", "text": "Въпреки декларираните от премиера Бойко Борисов стабилност и диалог в коалицията вицепремиерът Валери Симеонов за пореден път постави твърденията тези твърдения под съмнение.В неделя пред журналисти той заяви, че на предстоящия съвет на \"Обединени патриоти\", който ще се проведе идната седмица, неговата партия - Национален фронт за спасение на България (НФСБ) може да постави на дневен ред за обсъждане оставката на министъра на туризма Николина Ангелкова.Симеонов посочи, че има сериозни разминавания по отношение на цялостната концепция за българските курорти.\"Може би ще трябва по-внимателно обаче да обсъдим този въпрос с оставката, каза той, тъй като едни разминавания не винаги предопределят оставка. Не е задължително това да се случи\", уточни вицепремиерът.Той допълни, че ще се консултират с коалиционните си партньори от ГЕРБ, защото \"Обединени патриоти\" са подготвили редица законопроекти. Валери Симеонов посочи, че ще се опитат да постигнат единомислие, но ако няма такова единомислие, една от политическите форми за търсене на решение е оставката:Търканията между Симеонов и Антгелкова датират от няколко месеца, въпреки че министърката на туризма винаги е отричала да има подобно напрежение. В понеделник Симеонов прогнозира също, че е вероятно на следващите избори НФСБ да се яви самостоятелно. \"Никой не може да гарантира, че на следващите избори ще се явим в коалиция - при това напрежение по-скоро няма да се явим\", каза той в предаването „Свободна зона с Георги Коритаров“ по ТВ „Европа“, цитиран от \"Фокус\".По думите му като във всяка коалиция \"не винаги нещата вървят гладко\".В случая има натрупани, наслоени напрежения от месеци. Те са натрупани не толкова в идеен план, защото ние с \"Атака\" и ВМРО сме идейно почти еднакви партии, с очертано патриотичен профил и поставяне на първо място интересите на държавата. В реалната политика, както в случая в Народното събрание, има едни натрупани напрежения, които, не знам защо, колегата Каракачанов не желае да бъдат решени. В ситуацията в момента е изцяло в полза на ВМРО, от гледна точка на тяхното хиперактивно и истерично присъствие в медиите от сутрин до вечер“, каза той.По думите му постижения на „Обединени патриоти“ се представят като постижения на ВМРО. Той отбеляза, че ВМРО е най-малката партия в коалицията, но с най-сериозни претенции по отношение на представяне на избори. Според него присъствието на депутати от ВМРО в медиите е ход за гарантиране на по-добро представяне при евентуално самостоятелно явяване на избори.Преди дни Симеонов отново нападна ВМРО по повод Истанбулската конвенция. \"Колегите малко залитат по малко повече медийни изяви. Специално за ВМРО, такава им е политиката\", обяви Симеонов.", "date": "2018.02.19", "title": "Симеонов плаши Ангелкова с оставка и прогнозира явяване на избори без ВМРО"}
{"url": "http://www.novinite.bg/articles/156761/Istanbulskata-konvenciya-srina-rejtinga-na-Ekaterina-Zaharieva", "text": "Обединени патриоти определено трупат точки на гърба на ГЕРБ заради твърдата си позиция срещу ратификацията на т. нар. Истанбулска конвенция. Това коментират от „Барометър България“ по повод данните на февруарското си изследване на обществените нагласи у нас.Според социолозите именно заради защитата си за документа вицепремиерът Екатерина Захариева е загубила значителна част от личния си рейтинг. Одобрението към нея  в момента е 22 процента, което е с 4 пункта под декемврийските нива, посочват от „Барометър България“.Данните са събрани чрез телефонно интервю в периода 5-14 февруари с извадка от 958 души, финансирано със собствени средства.Докато рейтингът на Захариева пада, то при одобрението на заместник-министър председателите от ОП има ръст. При Красимир Каракачанов той е с два пункта до 34 на сто, а при Валери Симеонов - с 1 пункт до 13 процента одобрение.При предното си проучване „Барометър България“ тества нагласите към Истанбулската конвенция и данните красноречиво сочат, че обществото ни има дълбоки резерви към приемането ѝ, посочват от агенцията. Против приемането ѝ са 63% от хората в страната.Нивата на одобрение към дейността на министър-председателя и Министерския съвет като цяло са устойчиви. Според „Барометър България“ българското правителство излъчва стабилност, а фактът, че страната ни е поела Европредседателството очевидно засилва усещането у българите, че в държавата се работи и върви напред. Към средата на февруари 2018 г. 43% от анкетираните заявяват, че одобряват дейността на кабинета, с което се запазват нивата от декември 2017 г., но е значително повече от одобряващите работата на правителството в началото на мандата (месец май 2017 г.).Министър-председателят Бойко Борисов има одобрението на 36% - с процент повече, сравнено с последния месец на миналата година. ", "date": "2018.02.19", "title": "Истанбулската конвенция срина рейтинга на Екатерина Захариева"}
{"url": "http://www.novinite.bg/articles/156766/KNSB-se-vazprotivi-na-vnosa-na-rabotnici-ot-treti-strani", "text": "КНСБ смята, че са необходими мерки за връщане на квалифицираните българи у нас, а не са нужни промени за облекчаване на вноса на работници от трети страни. Президентът на КНСБ Пламен Димитров коментира последните предложения за промени в Закона за трудовата миграция и трудовата мобилност, внесени от народни представители, които по думите му защитават исканията на част от бизнеса. Получилите достъп до българския пазар на труда хора от трети държави през миналата година са 5156 от 52 държави извън ЕС, като близо 4000 са за сезонна заетост до 90 дни, останалите са в режим на другите механизми за получаване на достъп - \"синя карта\" и единното разрешение за пребиваване и работа, каза Пламен Димитров. По думите му това обяснява за какви \"драматични\" размери идва реч и колко чужденци искат да дойдат у нас. Според лидера на КНСБ липсата на наплив на чужденци се потвърждава и от отношението на бизнеса и правителствата на две държави, които се сочат като донори за нашия пазар - Молдова и Украйна. Вече осми месец двете проектоспогодби не могат да бъдат финализирани, защото няма интерес, единствената финализирана е с Армения, допълни синдикалистът. Според Пламен Димитров няма причина да отпада както пазарния тест, така и списъкът на професиите, който върви с него за висококвалифицираните специалисти, които ползват режима на \"синя карта\". От КНСБ не виждат причина и да се увеличава общият процент от броя на работещите в даденото предприятие граждани на трети държава на 20%, от сегашните 10%, както се предлага. Тези проценти не се отнасят за сезонната заетост - няма ограничения за туризма - колкото искаш украинци, можеш да внесеш, уточни Димитров.По думите му остава неясно и защо социалният министър е внесъл предложение само да има възможност, но не и задължение, за промените около трудовата мобилност да се изисква мнението на социалните партньори.С предложенията, които правят народните представители, се предлага разрешението за работа на чужденци да нарасне от три до пет години, каза Пламен Димитров и допълни, че това означава автоматично на петата година чужденецът да стане постоянно пребиваващ, и български гражданин. По думите на президента на КНСБ това не се знае дали е хубаво или лошо, но при всички случаи законодателят не трябва да бърза. Двата синдиката ще поискат тези предложения да бъдат обсъдени на тристранен съвет.Според експертите на КНСБ буди недоумение и предложението научните работници, които идват в България от трети държави, да не сключват трудови или граждански договори с научните организации, а само споразумение за прием. КНСБ настояват да се спазят всички граждански и трудовоосигурителни права и на стажантите, завършили висше образование, които работят у нас, или такива, които идват на стаж след втората година на обучение в България.", "date": "2018.02.19", "title": "КНСБ се възпротиви на вноса на работници от трети страни"}
{"url": "http://www.novinite.bg/articles/156741/Otbelyazvame-145-godini-ot-gibelta-na-Apostola", "text": "Отбелязваме 145 години от гибелта на Апостола на свободата Васил Левски. Годишнината ще бъде почетена с различни прояви в цялата страна. В столичния храм „Света София” от 17 часа ще бъде отслужена архиерейска панихида в памет на йеродякон Игнатий\", а от 18 часа започва официалното поклонение пред паметника на Васил Левски, където по традиция военните ритуали ще бъдат изпълнени от Националната гвардейска част и духов оркестър. Васил Левски е псевдонимът, с който е известен Васил Иванов Кунчев, революционер, идеолог и организатор на българската национална революция. Основател е на Вътрешната революционна организация и на Българския революционен централен комитет. Известен е и като Апостола на свободата заради организирането и разработването на стратегията за освобождаване на България от османско иго. Други негови прозвища са „Дяконът\" и „Джингиби\". На 27 декември 1872 г. Васил Левски е заловен от турската полиция до Къкринското ханче край Ловеч. Според различни проучвания предателство спрямо Левски не е имало. До последно османците не знаели кого са заловили и Левски бил откаран в Търново, за да бъде разпознат. Чак там станало ясно кой е той. Впоследствие е бил отведен в София, където бил предаден на съд. В София Левски е изкарван на разпит шест пъти. Първият разпит е проведен на 4 януари 1873 г. от комисия начело с Али Саиб паша. Пред съдиите Апостолът прехвърля цялата вина за дейността на Вътрешната революционна организация върху себе си и предотвратява задържането на други нейни дейци. По време на разпитите се провеждат много очни ставки на Левски с дейци от организацията, които потвърждават неговата роля в нея. Смъртната присъда е издадена на 14 януари, потвърдена е седмица след това - на 21 януари 1873 г. 60 подсъдими са осъдени на затвор и заточение и двама са обесени - Димитър Общи и Васил Левски. На 18 февруари 1873 г. присъдата е изпълнена в околностите на София. Мястото на обесването на Васил Левски се намира в центъра на днешна София, където е издигнат негов паметник.", "date": "2018.02.19", "title": "Отбелязваме 145 години от гибелта на Апостола"}
{"url": "http://www.novinite.bg/articles/156769/Yunker-e-obsadil-s-Jaldaram-predstoyashtata-sreshta-ES-Turciya-vav-Varna", "text": "Председателят на Европейската комисия Жан-Клод Юнкер е обсъдил с турския премиер Бинали Йълдъръм предстоящата в края на март във Варна среща ЕС-Турция. Това съобщи на пресконференция говорител на комисията.Той отбеляза, че Юнкер и Йълдъръм са разговаряли в кулоарите на конференцията в Мюнхен по сигурността. Попитан дали напрежението покрай морските проучвания за добив на газ в района на Кипър може да доведе до отмяна на срещата във Варна, говорителят отговори отрицателно.Както БТА съобщи, в района на икономическата зона на Република Кипър турски бойни кораби пречат на италиански частен плавателен съд да проучи възможностите за добив на газ. Турция настоява проучванията да зачитат правата на кипърските турци върху природните ресурси край острова.Миналата седмица Турция освободи задържания германско-турски журналист Дениз Юджел. ЕК отрече това да е било условие срещата във Варна да се състои. През януари в София Юнкер призова за освобождаването на журналистите, задържани в Турция. Тогава той постави въпроса като условие за подобряване на диалога между Анкара и ЕС.", "date": "2018.02.19", "title": "Юнкер е обсъдил с Йълдъръм предстоящата среща ЕС-Турция във Варна"}
{"url": "http://www.novinite.bg/articles/156774/Viktor-Orban-Balgariya-zaslujava-da-vleze-v-Shengen", "text": "България заслужава да влезе в Шенген, защото е най-надеждната външна граница на Европейския съюз, заяви унгарският премиер Виктор Орбан в България.Двамата с българския премиер Бойко Борисов обсъдиха миграцията и еврочленството на Западните Балкани. Според Орбан, Евросъюзът трябва да постави акцент върху охраната на външните граници, а не да предлага схеми за релокация на мигранти.Според Борисов, охраната на границите, изграждането на хот-спотове и споразумението с Турция са ключови за справяне с миграционната криза.Орбан представи пакет от предложения за промени в миграционната политика на Съюза, която Борисов обеща да разгледа като председателстващ Съвета на Европейския съюз. Двамата изразиха надежда Сърбия и Черна гора да получат дата за присъединяване към Съюза тази година.", "date": "2018.02.19", "title": "Виктор Орбан: България заслужава да влезе в Шенген"}
{"url": "http://www.novinite.bg/articles/156747/Vijte-kade-v-Sofiya-spirat-vodata-na-20-fevruari", "text": "На 20 февруари 2018 г. (вторник), във връзка с подмяна на спирателни кранове на ул. „Отдих“, кв. „Кумарица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Димитър Вачев“, ул. „Заводско шосе“, ул. „Искърско дефиле“, ул. „Китка“, ул. „Банска“, ул. „Отдих“, ул. „Шопска“ . При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Отдих“ ъгъла с ул. „Шопска“. На 20 февруари 2018 г. (вторник), във връзка с прекъсване на сградно водопроводно отклонение на ул. „Искра“, вилна зона „Банкя“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. „Искра“, ул. „Кукувица“, ул. „Кос“, ул. „Железничарска“; ул. „Средна гора“ от ул. „Искра“ до ул. „Зора“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Венера“ ъгъла с ул. „Искра“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. „Софийска вода“ АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.19", "title": "Вижте къде в София спират водата на 20 февруари"}
{"url": "http://www.novinite.bg/articles/156752/Shte-zatvaryat-zavedeniya-v-koito-sistemno-se-narushava-zabranata-za-pushene", "text": "Здравното министерство узря за предложенията на неправителствения сектор да се налагат по-драстични санкции при нарушаване на забраните за тютюнопушене на закрити обществени места. При системно нарушаване на забраната за пушене съответният обект ще се спира от експлоатация за определен срок. Това предвиждат промени в Закона за здравето, подготвяни от МЗ.Идеята заведенията рецидивисти да бъдат затваряни е на неправителствените организации \"Коалиция за живот без тютюнев дим\" и Сдружение \"България без дим\". Тя предвижда кръчми, в които се пуши, въпреки че имат наложена глоба за повторно нарушение, т.е. при регистриране на трето нарушение, да бъдат затваряни за 6 месеца, а на видно място да се слага табела за причината. Двете организации се мотивират, че има заведения, които са глобявани многократно, но въпреки това в тях продължава да се пуши. Не е ясно дали от МЗ ще се съгласят на толкова тежки мерки, или санкциите ще са много по-леки - например заведенията да се затварят след няколко нарушения, и то само за около месец, пише expert. МЗ ще предложи и други мерки за по-добър контрол. \"Предвижда се управителят на обект, който е допуснал пушене на тютюневи и свързани с тях изделия в обекта, да бъде санкциониран\", обясняват от ведомството. В момента често актовете, наложени от здравните инспектори, падат в съда, защото по закон отговорността се носи от представляващ юридическото лице, а той обикновено не е в обекта при проверката и актът е издаден на друг. Друга промяна предвижда повече институции да могат да налагат глоби, а не както сега - само регионалните здравни инспекции. Сред тях вероятно ще са МВР, агенцията по храните, инспекцията по труда.Засега не е ясно ще има ли промени и в друга пробойна при контрола на забраните за пушене - липсата на законов регламент какво точно е закрито обществено пространство. В момента това не е описано нито в закона, нито в наредбата към него, което позволява временни конструкции, покрити и затворени отвсякъде, да се водят открити пространства и в тях да се пуши.", "date": "2018.02.19", "title": "Ще затварят заведения, в които системно се нарушава забраната за пушене"}
{"url": "http://www.novinite.bg/articles/156762/Vtori-den-Karlovo-otbelyazva-145-g-ot-obesvaneto-na-Levski", "text": "В родния град на Васил Левски – Карлово, от сутринта жители и гости на града се стичат пред паметника на Апостола, за да поднесат цветя.На площад „Васил Левски” се състоя митинг-поклонение. В ритуала участваха представителни роти и военният духов оркестър на 61-ва Стрямска механизирана бригада. Там бе и министърът на отбраната Красимир Каракачанов.По-рано в църквата „Света Богородица”, където Васил Левски е бил ръкоположен за дякон, беше отслужена панихида. Хората ще се отправят с шествие до родната къща на Апостола.В Карлово отбелязват и 140 години от смъртта на майката на Левски - Гина Кунчева. Разказват, че неговите съратници са я уважавали и обичали като своя майка.", "date": "2018.02.19", "title": "Втори ден Карлово отбелязва 145 г. от обесването на Левски"}
{"url": "http://www.novinite.bg/articles/156763/TEC-Republika-sprya-rabota-vremenno", "text": "Пернишката ТЕЦ \"Република\" спря временно работа, съобщи изпълнителният директор на \"Топлофикация\" Любомир Спасов.При превключване на изводи извън територията на централата са се запалили кабели. При пожара е изключила защитата на основните съоръжения, което е наложило и спиране на работата на централата, предаде Нова телевизия.„Огънят е потушен, но все още ТЕЦ \"Република\" не работи. Очакваме до няколко часа подаването на топлоенергия да бъде възстановено”, каза Спасов.ТЕЦ \"Република\" осигурява парното отопление на около 20 000 абоната в Перник.", "date": "2018.02.19", "title": "ТЕЦ \"Република\" спря работа временно"}
{"url": "http://www.novinite.bg/articles/156742/Parvo-vegan-izlojenie-shte-se-provede-v-Sofiya", "text": "Изпълнителната агенция за насърчаване на малките и средните предприятия (ИАНМСП) ще подпомага участници на първото специализирано международно изложение за здравословни вегански продукти, веган козметика, мода и домакинство Veggie Expo 2018. Събитието ще се проведе от 11 до 13 май 2018 г. пред паметника на Съветската армия в София. Производителите могат да кандидатстват с документи до 9 март.Пазарът на вегански продукти се увеличава по целия свят. Вегеанския начин на живот се разглежда от много експерти като една от най-важните тенденции в световен мащаб. На Veggie Expo 2018 могат да бъдат презентирани сурови плодове и зеленчуци, месни заместители, хранителни добавки, здравословни продукти, вегански десерти, сокове и глазури, преработени плодове и зеленчуци, подправки, веганска козметика, веган домакинство, кухненски продукти, домакински продукти, почистващи препарати, веганска мода – облекло, обувки, аксесоари, гастрономия, туризъм и др.Агенцията поема разходите за наем на изложбена площ, проектиране и изграждане на щанд, оборудване и обзавеждане на изложбеното място, услуги, консумативи и други. Фирмите, участници във Veggie Expo 2018 следва да поемат частични разходи:·         15 % от разходите за наем на площ, изграждане конструкция на щанда, регистрационни такси и др. за първо участие на предприятието в организирани от ИАНМСП участия в международни изложби в чужбина – 1 100,00 лева.·         20 % от разходите за наем на площ, изграждане конструкция на щанда, регистрационни такси и др. за второ и трето участие на предприятието в организирани от ИАНМСП участия в международни изложби в чужбина – 1 467,00 лева.·         25 % от разходите за наем на площ, изграждане конструкция на щанда, регистрационни такси и др. за повече от три участия на предприятието в организирани от ИАНМСП участия в международни изложби в чужбина – 1 833,00 лева.Българското участие е в изпълнение на проект №BG16RFOP002-2.003-0001 „Създаване на условия за устойчиво развитие и успешно интегриране на българските предприятия на европейски и международни пазари, чрез осигуряване на подкрепа за участие в международни търговски панаири и конференции“, финансиран по Оперативна програма „Иновации и конкурентоспособност“ 2014-2020, съфинансирана чрез Европейския фонд за регионално развитие.", "date": "2018.02.19", "title": "Първо веган изложение ще се проведе в София"}
{"url": "http://www.novinite.bg/articles/156739/Posreshtame-sedmicata-s-mokar-snyag-i-dajd", "text": "В понеделник  ще бъде облачно с превалявания от дъжд и мокър сняг. Ще духа слаб до умерен   вятър от североизток.  Максималните температури ще бъдат между  2° и 5°. За В. Търново се очаква максимална  температура 4°.Атмосферното налягане   ще се понижава.Над западните и централните части на Стара планина ще бъде облачно и мъгливо с превлявания от сняг. Ще духа  умерен  вятър от югоизточната четвърт. Максималните температури   на 1200 м. ще бъдат около  минус 1°. На 2000 м. – максималните температури ще бъдат около минус 6°.На тази дата най-високата измерена максимална температура във Велико Търново е 20.6° през 1955   г., а най-ниската измерена минимална температура е   минус 13.8° през 1983 г.Слънцето ще изгрее в   07 часа и 09 минути и ще залезе в   17  часа и 54 минути.", "date": "2018.02.19", "title": "Посрещаме седмицата с мокър сняг и дъжд"}
{"url": "http://www.novinite.bg/articles/156751/Dneven-horoskop-za-ponedelni", "text": "Не мислете прекалено много, просто следвайте интуицията си и ѝ вярвайте сляпо. Ходете натам, накъдето ви води тя. Нещата вървят добре за вас, но трябва по-често да се доверявате а инстинктите си.Малко хазарт няма да ви навреди днес, стига да сте готови да понасяте загубата. Не е сигурно какво ще се случи, но трябва да приемете ефектите върху психиката ви на риск.Запознайте се с някои нови хора, места или неща днес. Вашето желание за откриване на нови неща е по-силно от всякога. Денят е подходящ да направите планове за следващия месец.Вижте повече на:", "date": "2018.02.19", "title": "Дневен хороскоп за понеделни"}
{"url": "http://www.novinite.bg/articles/156768/Volen-Siderov-iska-komisiya-v-parlamenta-da-izchisti-imeto-na-Levski", "text": "Да се създаде анкетна комисия в Народното събрание, която да изясни истината за т.нар. съдебен процес срещу Васил Левски, на който той е осъден на смърт от османската власт за криминално престъпление. Това поиска пред симпатизанти и членове на парламентарната група на \"Атака\" лидерът на партията Волен Сидеров. \"Васил Левски е осъден на смърт заради убийство, което не е извършил\", обясни още Сидеров. Сидеров отбеляза, че вече е установено документално, че убийството на слугата Стойчо в една ловешка къща не е извършено от Левски. Има достатъчно документи, има Османски отдел в Народната библиотека, всичко това трябва да бъде проучено от една компетентна комисия, посочи той. Специалната отоманска комисия, в която участват и българи за съжаление, издава смъртна присъда на Левски въз основа на едно единствено свидетелство на неграмотен човек - някой си Вутьо, че Левски е убил слугата Стойчо, заяви лидерът на \"Атака\". Левски всъщност е осъден за криминално престъпление по чл.174 от тогавашния турски наказателен кодекс, а не затова, че прави комитети и организация за революция, отбеляза той. Сидеров посочи, че за комитетите и комитетската дейност тогавашната османска власт е предвиждала заточение. В същото време, виждайки, че това е предводителят на всички тези комитетски дела, те са бързали тихомълком, без много шум, такава е била директивата - да се направи процес тук, не в Цариград, в София, която тогава дори не е столица на вилаета, и да завърши със смъртна присъда, коментира Сидеров\"Искаме да се преразгледа този процес, Левски да бъде оневинен, че е убиец, защото, ако си спомняте, когато се искаше канонизирането му, от църквата имаше контрааргумент, че той е извършил убийство, заяви лидерът на \"Атака\", цитиран от БТА. По думите му това петно, лепнато върху паметта на Левски, трябва да бъде изчистено.", "date": "2018.02.19", "title": "Волен Сидеров иска комисия в парламента да изчисти името на Левски"}
