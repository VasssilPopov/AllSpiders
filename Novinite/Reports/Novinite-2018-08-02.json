{"url": "https://www.novinite.bg/articles/162643/Blizo-50-000-praseta-sa-evtanizirani-v-Rumaniya-zaradi-chuma", "text": "Близо 50 000 прасета са били убити в Румъния заради африканската чума по свинете, пише вестник \"Гъндул\", цитиран от БТА.Държавният секретар в министерството на вътрешните работи Раед Арафат, който е ръководител на Оперативния център за спешни ситуации, успокои населението, че вирусът не засяга хората.Председателят на Националната санитарно-ветеринарна агенция Джеронимо Бадуку Брънеску уточни, че са регистрирани 524 огнища на африканска чума по свинете, като 521 от тях са стопанства, а три са свинеферми, най-голямата от които в окръг Тулча. Общо 49 816 прасета са били евтанизирани до момента и са обработени 51 досиета за обезщетения, съобщи Брънеску. Изплатената сума възлиза на 130 000 леи, а в процедура на оценка са още 86 досиета, заяви председателят на Националната санитарно-ветеринарна агенция. (едно евро се разменя за 4,65 румънски леи).Ръководителят на Оперативния център за спешни ситуации Раед Арафат заяви, че румънците не трябва да се страхуват от заразяване с болестта. \"Трябва да се разбере, че тази болест няма ваксина за животни, без лечение е изключително агресивна. Важното е, че не засяга здравето на хората\", подчерта Раед Арафат след заседание на Националния комитет за извънредни ситуации в рамките на МВР.Държавата обезщетява собствениците на умъртвените животни със суми, съобразени с цените на пазара, пише още \"Гъндул\". Обезщетенията ще бъдат изплатени в срок от най-много 90 дни на стойност между 8 и 12 леи за килограм, в зависимост от редица критерии, определени със закон, съобщи Националната санитарно-ветеринарна агенция.", "date": "2018.08.02", "title": "Близо 50 000 прасета са евтанизирани в Румъния заради чума"}
{"url": "https://www.novinite.bg/articles/162646/Futbolen-mach-shte-blokira-centara-na-Sofiya-na-4-avgust", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 00:00 до 24:00 часа на 04.08.2018 г. при сектор \"Г\" на Национален стадион \"Васил Левски\" от вход 20 до вход 26;От 11:00 до 20:00 часа на 04.08.2018 г. на моста пред Национален стадион \"Васил Левски\" - 20 /двадесет/ паркоместа;От 17:00 часа на 04.08.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.08.02", "title": "Футболен мач ще блокира центъра на София на 4 август"}
{"url": "https://www.novinite.bg/articles/162648/Svlachishte-zatvori-patya-Smolyan-Asenovgrad", "text": "Свлачище затвори пътя Смолен-Асеновград, в района на Наречен. Земната маса се е свлякла около 10:00 часа тази сутрин. Екипи с техника се опитват да разчистят пътното платно.", "date": "2018.08.02", "title": "Свлачище затвори пътя Смолян-Асеновград"}
{"url": "https://www.novinite.bg/articles/162658/Luksozna-limuzina-plamna-na-benzinostanciya", "text": "Вчера за времето от 18:42 до 19:05 часа екип от Първа РСПБЗН – Русе е изпратен на сигнал за възникнал пожар в лек автомобил.Инцидентът станал, докато автомобилът с марка \"Мерцедес S 500\" е бил паркиран на колонка за зареждане, в района на бензиностанция на ул. Антим в гр. Русе. Работещи на бензиностанцията са избутали колата извън обекта и са я загасили, с помощта на прахови пожарогасители.При огледа на място огнеборците са установили, че запалването е в двигателния отсек, вероятно заради техническа неизправност. Останалата част на колата е била спасена.", "date": "2018.08.02", "title": "Луксозна лимузина пламна на бензиностанция"}
{"url": "https://www.novinite.bg/articles/162621/Kmetat-na-Sofiya-Jordanka-Fandakova-poluchi-gramota-ot-ministar-Lilyana-Pavlova", "text": "Министър Павлова  изказва благодарност и  признание към кмета Фандъкова  и служителите на Столичната община, които с  работа си гарантираха подготовката и спокойното провеждане на събитията от Календара на първото Българско председателство на Съвета на Европейския съюз 2018. „С благодарност за високия професионализъм и лична отговорност, с които доказахте, че страната ни е надежден партньор, а столицата София – гостоприемен домакин и модерен европейски град“, се казва в грамотата.  Грамота  получи и директорът на дирекция „Сигурност“ Кристина Лазарова за високия професионализъм и лична ангажираност за гарантиране на спокойното протичане и безопасно пребиваване на всички участници в проведените в София събития от Календара на първото Българско  председателство на Съвета на Европа.", "date": "2018.08.02", "title": "Кметът на София Йорданка Фандъкова получи грамота от министър Лиляна Павлова"}
{"url": "https://www.novinite.bg/articles/162635/Pavlova-blagodari-na-BChK-za-podgotovkata-na-dobrovolcite-na-predsedatelstvoto", "text": "Министърът за Българското председателство на Съвета на ЕС Лиляна Павлова изрази най-искрените си благодарности на екипа на Българския Червен кръст за оказаното съдействие, подкрепа и ангажираност в периода на подготовката и провеждането на първото ротационно председателство на страната ни по време на срещата си с председателя на организацията акад. д-р х.к. Христо Григоров. БЧК помогна на Министерството за Българското председателство да подготви екипа от близо 150-те доброволци, които активно се включиха при организацията на събитията от календара на Българското председателство. Организацията на Червения кръст предостави своя база и експерти, които обучиха младите хора как да реагират в спешни и сложни ситуации и как да оказват първа помощ. Те преминаха обучение по първа долекарска помощ в базата на Националния учебен център в Лозен, където доброволците придобиха умения как да реагират в спешни ситуации и какви прийоми да използват при евентуални инциденти и злополуки до пристигането на специализиран медицински екип. Вашата лична ангажираност, професионалното отношение и опита за работа с доброволци допълнително даде самочувствие и мотивира младите хора да работят за каузата – доброто представяне на страната ни като председател на Съвета на ЕС - през изминалите шест месеца, каза по време на срещата министър Лиляна Павлова. Нашето сътрудничество е още един пример за значимостта на солидарните усилия и екипна работа при реализацията на проекти с подобна значимост и мащаб, подчерта министърът при срещата си с акад. Христо Григоров и пожела на целия екип здраве, късмет и професионални успехи. Министърът за Българското председателство на Съвета на ЕС 2018 Лиляна Павлова и председателят на Българския Червен кръст акад. Христо Григоров подписаха споразумение за сътрудничество на 24 ноември 2017 г.", "date": "2018.08.02", "title": "Павлова благодари на БЧК за подготовката на доброволците на председателството"}
{"url": "https://www.novinite.bg/articles/162649/Muzikalni-razhodki-s-retro-tramvaj", "text": "Парти на зеления ретро трамвай в София ще предлагат всеки петък от началото на септември. Всеки път маршрутът ще бъде различен. Организаторите - Божидар Емануилов и Емил Русчев обещават да върнат пътниците на борда назад във времето с истории за всички забележителности по трасето.Ще има актьор, модератор, човек, който ще разказва за историята на депото, на трамваите, забележителностите на София, край които ще се преминава.“Идеята е вдъхновена от теснолинейката Септември – Добринище.Днес от 19:00 ч. предстои пилотната обиколка на столицата с жива, този път - бразилска музика и забавни изненади от организаторите, като началната спирка е най-старото трамвайно депо в България на бул. „Мария Луиза“ 84. ", "date": "2018.08.02", "title": "Музикални разходки с ретро трамвай"}
{"url": "https://www.novinite.bg/articles/162650/Izgrajdat-parvoto-trase-obosobeno-samo-za-gradski-transport", "text": "Първото трасе в София, обособено само за градски транспорт, се изгражда в момента по бул. \"Константин Величков\". Това съобщи зам.-кметът по транспорта Евгени Крусев. Всички спирки по бул. \"Константин Величков\" ще бъдат с перони и ще се пресича на светофарно-регулирани кръстовища, каза още Крусев. Средно с около 5 дни закъснение се извършват ремонтните дейности в София заради постоянните валежи.Евгени Крусев добави още, че ако времето позволява движението по бул. \"Васил Левски\" ще бъде възстановено изцяло през този уикенд. По булеварда е обособена бус-лента, която вече ще стига до стоп линията на кръстовищата.", "date": "2018.08.02", "title": "Изграждат първото трасе, обособено само за градски транспорт"}
{"url": "https://www.novinite.bg/articles/162629/Pshenicata-moje-da-poskapne", "text": "Експерти очакват тежките климатични условия тази година да вдигнат цената на пшеницата до 350 лв. за тон, съобщи БНР. Според прогнозите тази година ще бъдат прибрани около 5,5 млн. тона зърно.Климатичните условия тази година опровергаха очакванията за високи добиви и за качествена пшеница, коментира Антонина Белопитова от Софийската стокова борса.Предимно в източната част на България не са доволни от качеството, от влагата. Продават я като фуражна, което е за тях един вид загуба, тъй като от хлебната пшеница е на по-висока цена с около 10-15 процента. Цената се движи около 300 - 320 лв. за тон - цена предлага - без ДДС. Търсенето - от 260-270 когато стартира тази кампания, вече е 290 до 300 лв. В сравнение с миналата година, увеличението на цената е с 10% и ще продължи да расте през следващите месеци.„Очаквам повишение, но не в рамките, които наблюдавахме през 2007 - 2008-ма, когато цената на пшеницата стигна до 400 лв. на тон. Когато се движи около 300 лв. - 320 лв. до 350 лв., не смятам, че е някакъв феномен и някаква аномалия, добавя тя.", "date": "2018.08.02", "title": "Пшеницата може да поскъпне"}
{"url": "https://www.novinite.bg/articles/162652/V-cyalata-strana-proverki-na-centrovete-za-socialni-uslugi", "text": "Посещенията в центровете за социални услуги в страната няма да са епизодични, а контролните органи ще трябва да направят една пълна картина за това доколко услугите в общността, каквито са дневните центрове и центровете са социална интеграция и рехабилитация, предоставят качествена услуга за техните потребители. Това каза пред журналисти в Панагюрище министърът на труда и социалната политика Бисер Петков.Той добави, че контролният апарат на ДАЗД е насочен изцяло към проверка на центровете за настаняване от семеен тип, където също има проблеми. Трябва да имаме пълна картина доколко отделни оплаквания са основателни и как да подобрим качеството на услугите. В Панагюрище потребителите са доволни, но вероятно не навсякъде е така и целта на този контрол ще е да посочи къде са проблемните места, отбеляза още министърът.По думите на Бисер Петков като цяло средствата за държавно делегирани дейности за социални услуги са недостатъчни, стигат основно за заплати на персонала, а нивата на възнаграждение не са високи.Министърът припомни, че през тази година като разход за политиките за хора с увреждания в бюджета са предвидени малко над 400 милиона лева. \"Имам предвид 268 милиона, които са по политиката за хора с увреждания и около 160 милиона, които са под формата на семейни помощи на семейства, отглеждащи деца с увреждания, което е по Закона за семейните помощи за деца. Тази година бюджетът на министерството за 2018-та се увеличи в тази част с 80 милиона - 40 процента ръст спрямо базата за 2017-та\", посочи министърът.\"Сега ще имаме приблизително същия относителен ръст на този бюджет, което не е малко и не е правено от много време, каза още Петков. Със сигурност голямото предизвикателство е как оптимално да се насочат тези средства, защото от една страна всички тези хора с увреждания очакват по-значителна финансова подкрепа от сегашните интеграционни добавки, които са в сравнително ниски размери. От друга страна се очаква да се уреди в законодателството и съответно да се осигури финансиране според индивидуалните потребности на т.нар. лична помощ, каза Петков. Той изрази надежда, че през есента ще има нова съвременна нормативна рамка на социалните услуги в страната.Общо 89 центрове за деца и младежи с увреждания има в страната и 79 за пълнолетни с увреждания, което е около една шеста от всички социални услуги, които вече надхвърлят 1000, добави социалния министър. Това са държавно делегирани дейности, за които бюджетът тази година плаща 230 милиона лева, каза още той.Министърът определи Панагюрище като добър пример за това как централна, местна власт и дарители обединяват усилия, за да се осигурят всички необходими условия. В средногорския град Бисер Петков посети дневните центрове за деца и за възрастни с увреждания. Той се срещна с кмета Никола Белишки и областния управител на Пазарджик Стефан Мирев. По-късно министърът ще посети и \"Асарел Медет\", за да се запознае със социалната политика на компанията.", "date": "2018.08.02", "title": "В цялата страна - проверки на центровете за социални услуги"}
{"url": "https://www.novinite.bg/articles/162656/10-godishniyat-sin-na-ruski-biznesmen-bit-ot-gard-v-Slanchev-bryag", "text": "Синът на генералния директор на руското представителство на международна търговска мрежа Марчин Токаж е бит от охранител в луксозния апартхотел “Harmony Suites Monte Carlo” в Слънчев бряг, твърдят родителите на детето. Преди 4 години руският бизнесмен купил тук апартамент, за да почива заедно със семейството си в приятна, безопасна и луксозна обстановка.Инцидентът станал в събота и заплашва да се превърне в международен скандал, тъй като родителите са сигнализирали Министерството на външните работи на Руската федерация и Руското посолство, съобщава сайтът „Флагман“.Те твърдят, че в събота вечерта 10-годишният им син Доминик си играел на топка заедно с още няколко деца в зоната за отдих до басейна. Около 9 часа вечерта при тях пристигнал човек от охраната. Той се опитал да им отнеме топката, като сграбчил за гърлото 7-годишния приятел на Доминик – Тимофей. Момчето обаче успяло да хвърли топката към Доминик, а той към третия им приятел – Степан. Това вбесило гарда, той блъснал Доминик, момчето паднало и ударило главата и коляното си в близкия шезлонг. Другите момчета побягнали, а гардът продължил да души детето.Майката на Доминик – Наталия – веднага извикала “Бърза помощ”. Линейката откарала момчето в медицински център ”Св. Никола”. Лекарите преценели, че не е нужно детето да постъпва в болница, но трябва да бъде наблюдавано внимателно и ако има главоболие или други тревожни признаци, веднага да се търси помощ.Първият ден след инцидента Доминик бил замаян, на втория почувствал силни болки във врата и вдигнал 39,5 градуса температура.Според майката на Доминик /бащата Марчин е в Москва/, полицаите в Слънчев бряг не приели случилото си за сериозен инцидент и не предприели светкавично разследване на случая, а се задоволили с известния полезен съвет: “Елате утре!”Наталия е наела адвокат. Тя твърди, че шефът на охраната в “Harmony Suites Monte Carlo” се държал с нея като бандит – агресивно и нагло. Дъвчейки дъвка, той обяснил, че виновният гард е уволнен и са му удържани 600 лева. Но Наталия и адвокатът й смятат, че мъжът просто е преместен на друг обект.Със случая се е заела и Районната прокуратура в Несебър.“Веднага се свързахме с началника на полицията в Несебър. По случая е разпоредена проверка и в момента очакваме резултатите от нея”, казаха за „Флагман“ от Генералното консулство на Русия в Бургас.", "date": "2018.08.02", "title": "10-годишният син на руски бизнесмен бит от гард в Слънчев бряг"}
{"url": "https://www.novinite.bg/articles/162653/Otvoriha-za-dvijenie-patya-Plovdiv-Smolyan", "text": "Пуснаха движението в участъка Нареченски бани – Юговско ханче на път III-86 Асеновград - Смолян. По-рано днес преминаването в отсечката бе ограничено, а трафикът насочен по обходен маршрут през път III-866 Кричим – Девин, заради свличане на скална и земна маса. Около 600 тона е падналата скална маса, съобщават от АПИ.След почистването на шосето бяха отворени и двете ленти, за да се изтеглят чакащите от часове коли. След това движението ще бъде ограничено само в една лента заради опасност от падане на нови скални маси.За да се гарантира безопасността на пътуване в следващите дни алпинисти ще обрушат ската. Необходимо е шофьорите да карат внимателно и с повишено внимание, спазвайки пътната сигнализация.", "date": "2018.08.02", "title": "Отвориха за движение пътя Пловдив – Смолян"}
{"url": "https://www.novinite.bg/articles/162657/Obshtinite-Chepelare-i-Devin-sa-v-chastichno-bedstveno-polojenie", "text": "\r\nОбстановката в Смолянска област е усложнена. Заради свлачища общините Чепеларе и Девин остават в частично бедствено положение, заяви областният управител Недялко Славов.\r\n\r\nОбластният управител Недялко Славов заяви:\r\n \r\n\"Предстои пътят за Осиково да бъде възстановен, за да позволи преминаването и достъпа до хората. Проблем има с наводнените седем или осем къщи в самото село. Сериозното ни притеснение е това свлачище по главния път Смолян – Пловдив, което от днес възникна, както и укрепването на това свлачище край Тикале, което създава проблеми цяло лято. Разчетите и дейностите са предвидени така, че в рамките на 45 дни да приключат и това да позволи отварянето на пътя\".\r\n \r\nВъзстановено е движението по пътя Асевновград-Смолян, който беше затворен заради свлачище в района на Бачково. Движението ще е в една лента, тъй като има опасност от ново свличане на скална маса.Ограничено е движението по пътя Симитли-Разлог в района на с. Места, поради катастрофа. Превозните средства изчакват на място.\r\nИзключително затруднено е движението през главния път Кричим – Девин. В района на отсечката за село Осиково част от пътното платно е пропаднало и върху него тече около 30 см вода от придошлата Тепарска река. На място са екипи, които със специализирана техника почистват наноси и отпушват водоскоци. Преминаването на автомобилите в двете посоки се осъществява след изчакване. Трети ден пътят за село Осиково е затворен заради свлачища. В района на фабрика \"Колорит\" има затрупан ТИР от наноси. В селото има наводнени повече от 10 къщи, като в дома на Ангел Джуров продължава да извира бистра вода с огромен дебит. \r\n \r\nУсложнена е и обстановката в Пловдивска област. Има обявено частично бедствено положение в три общини. Това са Садово, Родопи и Куклен – съобщи областният управител Здравко Димитров. Частичното бедствено положение на територията на община Куклен е конкретно заради пропадането на няколко места на пътя за село Добрилък. Там има и наводнени мазета и плевни. В Садово има опасност от преливане на река Чая на същото място, където имаше пробив на дигата миналия месец, когато бяха залети хиляди декари земеделска земя. Вземат се превантивни мерки. Разлив на Чая имаше тази сутрин и по пътя Катуница – Ягодово, както и в района на летище Пловдив, на територията на община Родопи. Свлачища се активизираха и по пътя между Лъки и Кръстова гора, както и по пътя за Борово.  \r\nЗа предаването „Преди всички“ по „Хоризонт“ Боян Кехайов – кмет на община Неделино, където свлачище погълна къщи и застрашава цял квартал, сподели: „Към този момент няма опасност, тъй като от два дни в Неделино не е валяло и успяхме да разчистим земната маса, която се беше спуснала, да направим отводнителни съоръжения, за да не застрашава водата къщи в квартала. Разчистихме с тежка техника и пътищата към населените места, към които имаше проблеми“.В Общината очакват предписания от специалисти по геозащита, за да знаят какви съоръжения да изградят и какви други мерки да предприемат.„Това са процеси, които в резултат на проливните дъждове много бързо и много лесно се активизират, а земната маса, която е надвиснала в квартала, наистина е огромна и хората имат притеснения. Част от тях заминаха да нощуват в близките населени места, където имат други имоти“Миналата година е имало проблеми в същия регион, но с дъждовна вода, каза кметът. Вчера са направени снимки с дрон на свлачището. Според хората причината е, че направена наскоро екопътека по европейски проект се явява и водосборен район с голяма денивелация, жилищният квартал е в най-ниската ѝ част, а изградени канавки няма.Кметът на община Чепеларе Славка Чакърова обаче е на обратния полюс:„За съжаление не мога да кажа, че при нас ситуацията се нормализира! Напротив, усложнява се! Районът преди село Забърдо минава през много сложен скалист терен. Тук е много характерен процесът на срутища. През нощта валя много обилен дъжд в Чепеларе и в останалите населени места… положението се е влошило. Свлякла се и мрежата, която бяхме поставили преди около месец. Дори в момента все още падат камъни. Засега пътят остава затворен. Има поставени предупредителни знаци. За съжаление обаче жителите на село Забърдо нямат алтернативен достъп до останалата част в страната и тези, които работят извън селото, поемат риска и преминават на своя глава. Призовавам туристите, които са решили да посетят „Чудните мостове“, да не предприемат такова рисково пътуване“.В Общината също очакват екипи на геозащита, сподели кметът. Тя допълни, че почвата е подгизнала заради обилните валежи в последните три месеца. Свличат се и дърветата от близката борова гора, които по принцип са с по-плитка коренова система. Кметът отчете, че няма щети по другите населени места в общината освен стената към Забърдо. По предварителни изчисления за трайното разрешаване на проблема ще са необходими над 480 000 лева.„Трябва да се направят сериозни проучвания, защото не можем да рискуваме само с аварийни дейности“. Петър Ганев – старши изследовател в Института за пазарна икономика, коментира:„От бюджетна гледна точка сме в благоприятна ситуация, че 2-3 години на практика имаме излишъци. Общата рамка е, че пари има – било заради преизпълнение на приходи, било заради спестени капиталови разходи. Има свободен ресурс за преразпределение и той определено може да бъде използван за такива аварийни ситуации, общини и места, които са изпаднали в едно или друго затруднено положение, особено когато идва от природен фактор“На практика на вчерашното гласуване в Министерския съвет са били отпуснати 111 милиона лева на различни общини, изтъкна той.  Свлачище затвори пътя Асеновград – Смолян, на около 3,4 километра след Бачково. Значително количество скални отломки са паднали и на  двете платна.Обходният маршрут е Кричим – Девин, а колите се пренасочват от полицейски екипи. Към мястото се придвижва специализирана техника за разчистване на участъка. ", "date": "2018.08.02", "title": "Общините Чепеларе и Девин са в частично бедствено положение"}
{"url": "https://www.novinite.bg/articles/162640/Dajdat-vdiga-cenite-na-zelenchucite", "text": "Неблагоприятното време от началото на юни с висока влажност и по-малък брой слънчеви дни засегна производството на зеленчуци и се очаква по-слаба реколта от полското производство спрямо миналата година. Очаква се повишение на цените.Това се отчита в бюлетина за юли на Центъра за икономически изследвания в селското стопанство (CAPA) към Института по аграрна икономика.По текущи прогнози общото производство на домати през 2018 г. може да спадне до 145 хил. т или приблизително с 9% по-малко спрямо реколтата през 2017 г. Делът на полските домати ще остане водещ с около 91 хил. т, което е намаление с около 11% в сравнение с 2017 година.Производството на краставици през 2018 г. се очаква да е рамките на около 58 хил. т. Отбелязаният през 2017 г. ръст в количествата от открити площи ще претърпи най-сериозен спад и от 15 хил. т и може да спадне на около 9 хил. т (намаление от 40%).Предвижданията при пипера са за реколта от 55 хил. т. От трите култури пиперът е с най-големи колебания на добивите, защото най-голяма част от това производство се прави на открито.Цените е много вероятно да бъдат по-високи спрямо средните за последните 5 години. При доматите средногодишните цени на дребно се очаква да бъдат около 2,50 лв./кг - 4% над тези от периода 2013-2017 г.При пипера цените може да достигнат 2,20 лв./кг - 7% над тези за последните 5 години, а при краставиците да останат на около 2,50 лв./кг - с 3% по-малко, отколкото през предходните 5 години.", "date": "2018.08.02", "title": "Дъждът вдига цените на зеленчуците"}
{"url": "https://www.novinite.bg/articles/162627/Specakciya-sreshtu-narkorazprostranenieto-v-Burgas", "text": "Организирана престъпна група за рекет и разпространение на наркотици е задържана при спецоперация в област Бургас, съобщиха от прокуратурата. Акцията е организирана и проведена съвместно от Специализираната прокуратура и ГДБОП.Организираната престъпна група е с ръководител и участници известни лица от криминалния контингент. По-рано тази сутрин \"24 часа\" съобщи, че операцията е насочена срещу банда, ръководена от Димитър Желязков-Митьо Очите. Изданието цитира информация от източници в МВР, че са задържани около 15 души от обкръжението на несебърския бос. Самият Желязков обаче не е арестуван, предполага се, че е в чужбина.В момента в Бургас и областта се провеждат действия по разследването. Масирано присъствие на униформени има по пътя за Созопол и за Сарафово, образували са се задръствания и колони от автомобили.По разпореждане на главния прокурор Сотир Цацаров на място е заместник главният прокурор Иван Гешев за оказване на методическа помощ и координация.Димитър Желязков оцеля преди две години след стрелба в заведението 4Yоu, като обвинени за това бяха хора на врага му Божидар Кузманов-Божо Кравата.Паралелно с това тече проверка по разпореждане на главния секретар на МВР за извършване на ескорти на луксозни автомобили.", "date": "2018.08.02", "title": "Спецакция срещу наркоразпространението в Бургас"}
{"url": "https://www.novinite.bg/articles/162638/Prostrelyaha-s-vazdushna-pushka-v-cheloto-maj-ot-Lom", "text": "64-годишен мъж от Лом е бил прегледан в Центъра за спешна медицинска помощ и приет в болница с наранявания на челото. На полицаите той разказал, че около 17.00 часа, на 1 август се прибирал към дома си, когато изведнъж усетил удар в челото. При преглед в ломската болница се оказало, че в челото на пострадалия има малък предмет, заседнал под кожата. Мъжът е настанен за лечение в отделение по хирургия, без опасност за живота. При направената операция от раната е изваден предмет, наподобяващ сачма за въздушна пушка тип \"Чашка\". Местопроизшествието е посетено от дежурна оперативна група на полицията в Лом. Извършени са процесуално-следствени действия. По случая е образувано досъдебно производство.", "date": "2018.08.02", "title": "Простреляха с въздушна пушка в челото мъж от Лом"}
{"url": "https://www.novinite.bg/articles/162655/Zaradi-silnite-dajdove-situaciyata-v-Smolyansko-ostava-seriozna", "text": "Старите свлачища продължават да са активни, скали затрупаха на две места централния път Пловдив - Смолян и за часове спряха движението по него. Образуваха се големи колони от автомобили. В девинското село Осиково високи подпочвени води наводниха къщи. Частично бедствено положение обявиха и в община Куклен, където е пропаднал пътя Яворово - Добралък.Повече от три часа остана затворен пътят Смолян-Пловдив. Скали и дървета паднаха на пътното платно край Бачково и край Нареченски бани. Разчистването се правеше с тежка техника, полиция регулираше движението.Автомобилите трябваше да минават по обходен маршрут през Кричим и Девин. Някои решиха да преминат участъка пеша.Отвориха за движение пътя Асеновград - Смолян, след като срутището бе разчистено. В момента движението се осъществява със съдействието на полицията.Остава частичното бедствено положение и община Девин - в село Осиково реката все още е много бурна и подкопава пътя. Селото е напълно откъснато - осигурена е само много тясна аварийна пътека за спешни случаи. Най-големи щети нанасят високите подпочвени води.Дъждовете в последните дни активираха ново свлачище по пътя към Асенова крепост. Той единствен води до трите родопски села Лясково, Яврово и Добралък,...Въпреки частичното бедствено положение в Чепеларе, пътят за туристическата атракция Чудните мостове и село Забърдо е проходим, но автомобилите трябва да се движат с повишено внимание, защото продължават да падат камъни. Скалите са пропити с вода и трудно може да се работи в момента.Валентин Йовев, зам.-министър на регионалното развитие: Ако не вали поне два дни процесите ще стихнат, след което може да се започне обрушване на горния край..Най-голямото свлачище в страната е край село Тикале, Маданско. Пътят там е затворен от месеци, алпинисти поставят специални болтове, за да бъдат монтирани защитни мрежи. Хората в района са недоволни от темповете на работа.Захари Хаджийски: Зимата тука чука на вратата, а този път през зимата е неизползваем.Веселин Аучев, село Подвис: С тия мрежи, които мислят да ги слагат това за мен няма да държи, защото цялата планина е тръгнала надолу.Плановете на Агенция „Пътна инфраструктура“ са пътят да бъде готов за 15 септември", "date": "2018.08.02", "title": "Заради силните дъждове ситуацията в Смолянско остава сериозна"}
{"url": "https://www.novinite.bg/articles/162654/Lilyana-Pavlova-blagodari-na-slujitelite-na-Letishte-Sofiya", "text": "Министърът за Българското председателство на Съвета на ЕС Лиляна Павлова се срещна с ръководството на „Летище София“ ЕАД днес. Тя поднесе благодарствени грамоти на ръководителите на отделите, осигурили безпроблемното обслужване на делегатите на председателството и на гостите на страната ни. Организацията и предприетите мерки за нормалното преминаване на засиления пътнико-поток на столичното летище бяха изпълнени по начин, който показа отличната подготвеност на българската страна и допринесе за спокойствието и сигурността на участниците в събитията от календара на Българското председателство, отбеляза министър Лиляна Павлова. Тя лично благодари на изпълнителния директор на „Летище София“ ЕАД г-н Владимир Рапонджиев за огромната лична ангажираност и за съдействието, което екипите денонощно оказваха представителите на Министерството. Министърът подчерта и приноса, който имат ръководителите на отделите „ВИП А – правителствена зала“ и „ВИП Б“ на „Летище София“ г-жа Емануела Спасова и на г-н Владимир Вълчев за отличните впечатления, оставени у чуждестранните делегати. Бързото и внимателно обслужване на гостите с баджове и създадените за тях „бързи ленти“ им позволяваха максимално безпроблемно и навременно придвижване. Изградените съвместно информационни бюра на територията на летището помагаха с практически съвети не само на гостите на председателството, но и столицата ни и допринасяха за разпространението на ценностите на ЕС. Свидетел съм на това как всички служители дадоха много от себе си и същевременно, надявам се, получиха безценен опит и самочувствие, които ще им бъдат от полза в ежедневната им работата за в бъдеще, добави министър Павлова. През изминалите шест месеца, в които България бе начело на Съвета на Европейския съюз, летището в София посрещна официалните делегации на 33 държави и над 36 000 посетители на събитията от календара на Българското председателство. Само за Срещата на върха пристигнаха за ден лидерите на всички страни от ЕС с водените от тях близо 2000 участници в срещите у нас.", "date": "2018.08.02", "title": "Лиляна Павлова благодари на служителите на „Летище София“"}
{"url": "https://www.novinite.bg/articles/162626/Dneven-horoskop-za-chetvartak", "text": "Припознавате самите себе си в човек, на когото имате възможност да давате ценни съвети. Ако влезете в ролята на негов наставник и учител, ще успеете да се справите блестящо и да му помогнете да разкрие потенциала си.Гордеете се със себе си и с всичко, което сте постигнали до момента. Партньорът ви ви подкрепя безусловно и ви харесва, когато виждате одобрението в очите му. Ценете тези мигове!Иде ви да зарежете всичко и да предприемете всички онези действия, които желаете да направите от дълго време насам, но неодобрението на близките ви все ви спира. Ако смятате, че в целите ви няма нищо нередно - работете в посока към тяхното осъществяване. Виж повече на: ", "date": "2018.08.02", "title": "Дневен хороскоп за четвъртък"}
{"url": "https://www.novinite.bg/articles/162659/Razbiha-shema-za-targoviya-s-kontrabandni-cigari", "text": "Специализираната полицейска операция е проведена в рамките на два дни на територията на Горна Оряховица и Лясковец. В хода й била извършена проверка пред гараж в железничарския град, собственост на 54-годишен мъж.В момент на търговия с цигари без бандерол са установени и задържани собственикът на гаража и двама мъже - на 38 и 40 години от Горна Оряховица и Лясковец, които купували цигари от него. При последвалите процесуално-следствени действия от гаража полицаите иззели 500 кутии цигари, необлепени с акцизен бандерол. Проверка била извършена и във втори гараж в Горна Оряховица, собственост на 67-годишен мъж, където били намерени 370 кутии цигари. Четиримата са задържани.Действията по разследването довели до задържането на още двама мъже от Горна Оряховица и до установяване на 18 техни клиенти, купували контрабандни цигари. От купувачите са иззети различни количества, за които са образувани преписки, по които ще бъдат наложени административни наказания.На шестимата задържани са наложени полицейски мерки за неотклонение до 24 часа. Работата по цялостното документиране на престъпната дейност продължава.", "date": "2018.08.02", "title": "Разбиха схема за търговия с контрабандни цигари"}
{"url": "https://www.novinite.bg/articles/162647/Otkrivat-Centar-za-malki-hora-v-Sofiya", "text": "Център за интегриране, рехабилитация и социални дейности за хора с нисък ръст предстои да отвори врати в София. Подобна услуга се създава за първи път у нас, а освен на място специалистите ще оказват помощ и чрез мобилен екип из цялата страна, а също и през Интернет. Центърът се очаква да заработи през октомври, предаде БГНЕС. Инженер Светослав Чернев, президент на \"Малки български хора\" коментира новината така: \"Ще има изцяло адаптирана среда за живеене на малки хора\". По думите му, ще бъдат осигурени психолог, рехабилитатор, социални работници, както и специална маса за масажи, шведска стена, велоергометри, бягащи пътеки, килимчета за упражнения.", "date": "2018.08.02", "title": "Откриват Център за малки хора в София"}
{"url": "https://www.novinite.bg/articles/162651/Hajduk-dojde-bez-kapitana-si-v-Sofiya", "text": "Капитанът Зоран Нижич пропуска мача на „Хайдук“ срещу „Славия“ от Лига Европа в София на 2 август, съобщават хърватските медии. Опитният защитник на отбора от Сплит е болен и не пътува за България.28-годишният Нижич игра преди седмица в първия двубой между хърватите и \"белите\" на стадион \"Полюд\", но сега не е на разположение на старши треньора Желко Копич.Специалистът не може да разчита на вратарите Йосип Посавец и Томислав Дука. Двамата са контузени и също не са в групата на „Хайдук“, която пристигна в София късно снощи. 20-годишният Марин Любич и 18-годишният Давор Матияш са вратарите в селекцията на Желко Копич за двубоя в София в четвъртък. „Славия“ посреща „Хайдук“ утре от 19.00 часа на стадион \"Васил Левски\" в реванш от втория квалификационен кръг в Лига Европа  след 0:1 в първата среща. Двубоят ще бъде предаван по програма „Хоризонт“.", "date": "2018.08.02", "title": "„Хайдук“ дойде без капитана си в София"}
{"url": "https://www.novinite.bg/articles/162620/Krusev-Bus-lenti-v-uchastak-po-bulVasil-Levski-davat-prioritet-na-gradskiya-transport", "text": "\"С ремонта на бул. \"Васил Левски\" в участъка от Ректората до ул. \"Граф Игнатиев\" обособяваме бус лента от дясната страна на двете пътни платна. Целта ни е да се даде приоритет на преминаването на градския транспорт и да се намалят закъсненията при неговото придвижване.\" Това каза заместник-кметът на София по направление транспорт Евгени Крусев при проверка на ремонта на булеварда.\"По бул.\"Васил Левски\" е първата бус лента, която при десен завой ще има възможност да използват и останалите превозни средства. Това е на кръстовището на бул. \"Васил Левски\" с ул. \"Ген Гурко\", където с пътна маркировка е означено, за десен завой ще може да се използва самата бус лента. Този нов принцип ще се въведе и при бус лентите по булевардите \"Сливница\", \"Цариградско шосе\" и \"Данаил Николаев\". На кръстовищата бус лентата ще бъде до стоп линията на самото кръстовище и всички, завиващи надясно, ще могат да се включат от бус лентата. В случай че автомобилът продължи направо, ще се счита за нарушение, което следва да бъде санкционирано от \"Пътна полиция\" при СДВР\" – каза Евгени Крусев.\"По бул. \"Васил Левски\" преминава маршрутът на пет тролейбусни и няколко автобусни линии и целта е да дадем приоритет на градския транспорт, с което да намалим натрупването на закъснения при неговото движение в града\" – каза зам.-кметът Крусев.Предвиждаме да бъде изградена нова бус лента на бул. \"Евлоги и Христо Георгиеви\" между бул. \"Черни връх\" и бул. \"Драган Цанков\" само в посока Националния стадион \"Васил Левски\" с предимство на дясно завиващите при кръстовището.Като скоростно трасе за трамваи и автобуси в момента се изгражда лента с отделни перони по бул. \"Константин Величков\". Трасето ще се огради с бетонови делинеатори. Трамваите и автобусите ще са с общи спирки и ще имат приоритет на светофарно регулирани кръстовища.Ремонтът на бул. \"Васил Левски\" от ул. \"Граф Игнатиев\" до Ректората се предвижда при благоприятни метеорологични условия да приключи до края на седмицата.", "date": "2018.08.02", "title": "Крусев: Бус ленти в участък по бул.\"Васил Левски\" дават приоритет на градския транспорт"}
{"url": "https://www.novinite.bg/articles/162631/Izmamnik-sabira-pari-s-falshiv-FB-profil-na-Fandakova", "text": "Измамник регистрира фалшив профил в социалната мрежа Facebook на столичния кмет Йорданка Фандъкова и чрез него се опитва да събира пари.Мошеникът изпраща лични съобщения до потребители и иска пари за финансово подпомагане на хората в затруднено положение. За това алармира лично Фандъкова в официалния си профил.Адресът на фалшивия й профил е https://www.facebook.com/solista.manuela.792.\"Не мога да кажа със сигурност каква е целта на лицата, които разпространяват тази информация, но определено целят да заблудят хората, които ги получават\", посочи кметицата на София.Тя е подала сигнал до ГДБОП с молба за проверка, така че да се предотвратят евентуални злоупотреби чрез използване на името й.", "date": "2018.08.02", "title": "Измамник събира пари с фалшив FB профил на Фандъкова"}
{"url": "https://www.novinite.bg/articles/162634/Kristiyan-Malinov-prepodpisa-s-CSKA-do-2022", "text": "Кристиян Малинов поднови договорните си отношения с гранда ЦСКА. Футболистът преподписа своя контракт с \"червените\". Националът се обвърза с клуба от \"Армията\" до 2022 година. Роденият в Петрич футболист се присъедини към ЦСКА през лятото на 2016-а. След пристигането си Малинов записа 53 мача и 3 гола за \"червените\" във всички турнири. Към тях Кристиян прибави и 9 мача с едно попадение за дубъла на тима във Втора лига.", "date": "2018.08.02", "title": "Кристиян Малинов преподписа с ЦСКА до 2022"}
{"url": "https://www.novinite.bg/articles/162619/Dnes-shte-preobladava-slanchevo-vreme", "text": "Днес ще преобладава слънчево време. В сутрешните часове на места в низините и котловините видимостта ще е намалена. След обяд главно в Западна и Централна България ще се развива купеста и купесто-дъждовна облачност и на места отново ще превали и прегърми. Ще духа слаб до умерен вятър от север-североизток. Максималните температури ще са между 28° и 33°, в София – около 28°. В планините ще е предимно слънчево. Около и след обяд ще се развива купеста и купесто-дъждовна облачност и ще има краткотрайни валежи с гръмотевици, на отделни места ще са значителни по количество. Ще духа до умерен изток-североизточен вятър. Максималната температура на височина 1200 метра ще е около 23°, на 2000 метра – около 16°.По Черноморието ще е предимно слънчево. Сутринта на отделни места ще има ниска облачност или мъгла. Ще духа слаб до умерен североизточен вятър. Максималните температури ще са 27-30°. Температурата на морската вода е 25-27°. Вълнението на морето ще е 2-3 бала.", "date": "2018.08.02", "title": "Днес ще преобладава слънчево време"}
{"url": "https://www.novinite.bg/articles/162625/SDVR-s-merki-vav-vrazka-s-futbolniya-mach-Slaviya-Hajduk-Harvatiya", "text": "Столичната дирекция на вътрешните работи предприема всички необходими мерки за охрана на обществения ред и безопасност на движението в столицата във връзка с предстоящата футболна среща от „Лига Европа“ между ПФК ”Славия” и ФК „Хайдук” - Хърватия на 2 август /четвъртък/ от 19 часа на Националния стадион ”Васил Левски”.Преди, по време и след провеждане на спортната среща полицейските служители ще следят за опазването на обществения ред и за недопускането на инциденти на територията на града. На изградени контролно-пропускателни пунктове в района на спортното съоръжение полицаи ще извършват щателна проверка на всички посетители на футболния мач.Предприети са стриктни мерки за недопускане на посетители, които имат наложена съдебна забрана за посещение на спортни мероприятия. Малолетни ще се допускат на територията на стадиона само с пълнолетен придружител и предварително попълнена декларация, която може да бъде изтеглена от интернет или взета от касите на стадиона.Привържениците на „Славия“ ще бъдат пропускани от вход 1 и 2 на сектор „А“,  а феновете на гостуващия отбор - през вход 21 и 22 на сектор „Г“.Охраната на спортната среща ще се осъществява съвместно от частна охранителна фирма и полицията.Униформените ще следят за недопускане на зрители във видимо нетрезво състояние, както и за носене на забранени предмети и вещи /огнестрелно оръжие, пиротехнически изделия, ножове, палки, боксове, бутилки, в това число и парфюми и чадъри/.За да бъде избегнато струпване, СДВР приканва зрителите да се възползват от по-ранното отваряне на входовете на стадиона. Вратите за посетители ще бъдат отворени в 17.30 часа. Във връзка с провежданото спортно мероприятие, в следобедните часове е възможно е да възникне временно затруднение в движението в централната градска част.", "date": "2018.08.02", "title": "СДВР с мерки във връзка с футболния мач \"Славия\" - \"Хайдук\" Хърватия"}
{"url": "https://www.novinite.bg/articles/162624/Krashno-horo-se-izvi-na-Centralna-gara-v-Sofiya", "text": "С народни танци днес беше отбелязана 130-та годишнина на Централна гара София, съобщиха от пресцентъра на Национална компания \"Железопътна инфраструктура\".Преди 130 години на този ден на гарата в София пристига първият международен влак от Лондон през Париж за Цариград (Истанбул) - легендарният Ориент експрес. С откриването на железопътната линия Цариброд - София - Белово се поставя началото на Българските държавни железници.Отбелязаха 130 години от откриването на Централната гара в София (СНИМКИ)централна жп гара СофияБГНЕСПразничната за железниците седмица ще завърши с традиционното отбелязване на Деня на железничаря в неделя.", "date": "2018.08.02", "title": "Кръшно хоро се изви на Централна гара в София"}
{"url": "https://www.novinite.bg/articles/162628/BSP-se-sreshta-sas-slujiteli-na-Balgarski-poshti", "text": "Представители на БСП ще се срещнат със служители на държавното дружество “Български пощи” ЕАД, които обявиха гладна стачка. Това събощиха от пресцентъра на БСП. Срещата ще се състои от днес от 12:00 ч. в Български разменно сортировъчен център на адрес: София, ул. „Челопешко шосе“ 31. В нея ще участват народните представители Георги Свиленски, Петър Витанов и Станислав Владимиров.", "date": "2018.08.02", "title": "БСП се среща със служители на “Български пощи”"}
{"url": "https://www.novinite.bg/articles/162636/Opasno-visoki-temperaturi-v-Ispaniya", "text": "В Испания горски пожари заплашват природен парк в южната част на страната. Издадено е и предупреждение за опасно високи температури. Термометрите в Испания надвишават 40 градуса по Целзий, а според метеоролозите горещата вълна ще продължи поне до неделя заради нахлуващ от Африка топъл въздух. Издадено е предупреждение за опасност в 11 южни провинции, както и за столицата Мадрид. Част от испанците се опитват да се справят с жегата с усмивка: - Справяме се с много вода, ветрила и шапки. Аз лично обичам да е топло. Други не са толкова доволни: - Жегата е убийствена, много е горещо! Трудно заспивам. Едва към три часа през нощта става по-хладно, но към 8-9 часа топлината се връща. Същевременно повече от 100 пожарникари, подпомагани от седем самолета цистерни и военни от местна база, се борят с пламъците в Андалусия. Силният вятър пречи на овладяването на огъня, който застрашава природния парк Естречо.", "date": "2018.08.02", "title": "Опасно високи температури в Испания"}
{"url": "https://www.novinite.bg/articles/162630/Reka-Chaya-zalya-pat-mejdu-dve-sela", "text": "Отсечката между пловдивските села Ягодово и Катуница е затворена за движение, тъй като река Чая е преляла и е заляла платното, съобщиха от полицията.Снощи в региона се разрази гръмотевична буря и паднаха обилни валежи. Реката е повишила нивото си заради голямото количество дъжд и е излязла от коритото си. В момента полицейски екипи отбиват трафика от залятия път по обиколни маршрути.", "date": "2018.08.02", "title": "Река Чая заля път между две села"}
{"url": "https://www.novinite.bg/articles/162622/Stolichna-obshtina-otkriva-procedurata-za-kandidatstvane-po-Programa-Evropa", "text": "За единадесета поредна година Столичната община ще подкрепи проектни инициативи на гражданския сектор в София чрез Програма „Европа“.Проектни предложения ще се подават от 3 септември  2018 г. до 3 октомври 2018 г. до 17:30 ч. само по електронен път на сайта на Програма „Европа“. Насоките за кандидатстване, Методиката за оценка и класиране на проектите, документите и ръководството за онлайн кандидатстване могат да се видят на сайта на Програма „Европа“ , в рубрика «Кандидатствай тук». Формулярът за кандидатстване ще бъде активен на 3 септември т.г. в 9.00 ч.Не по-късно от 15 дни преди изтичане на крайния срок за набиране на проектните предложения ще се проведат Информационни дни, по време на които ще бъде предоставена възможност за разяснения по процедурата за кандидатстване. Информация за датата и мястото на провеждането им ще бъде публикувана на сайта на Програма „Европа“, както и в раздел „Новини” на интернет страницата на Столична община .Приоритетните области за 2019 г. са формулирани в съответствие с основните цели и водещите инициативи в стратегията „Европа 2020”,  Интегрирания план за градско възстановяване и развитие на София 2014 – 2020, Рамковата програма за научни изследвания и иновации „Хоризонт 2020” и Иновационната стратегия за интелигентна специализация на София.Приоритетна област 1: Подпомагане на партньорството между структурите на гражданското общество и органите на местната власт при създаване и прилагане на европейски политики и добри практики, насочени към качеството на живот в столицата.Приоритетна област 2: Подкрепа за създаването на устойчиви общински политики и модели за социализиране на градски пространства в партньорство с неправителствения сектор с цел създаване на нови обществени знакови центрове в град София, които да допринасят за уникалната идентичност и европейска значимост на града, както и за реализиране на дейности в София като град на толерантността.Приоритетна област 3: Насърчаване на иновативни и дигитални инициативи в публичния сектор, осъществени в сътрудничество между гражданите, обществените организации и местната власт, и в частност за реализиране на дейности в София в подкрепа на предприемачеството, иновациите и дигиталните технологии. ", "date": "2018.08.02", "title": "Столична община открива процедурата за кандидатстване по Програма „Европа“"}
{"url": "https://www.novinite.bg/articles/162639/Otcepiha-podleza-na-metrostanciya-Serdika", "text": "Полицията в София се вдигна на крак. Униформените отцепиха подлеза на метростанция „Сердика“. Пространството около църквата „Света Петка“ е заградено с полицейски ленти. Причината за суматохата е изоставен багаж. Забравената раница е оставена до станцията, която отвежда до втората линия на метрото. Очаквайте подробности!", "date": "2018.08.02", "title": "Отцепиха подлеза на метростанция „Сердика“"}
{"url": "https://www.novinite.bg/articles/162633/Shte-ima-li-mashinno-glasuvane-na-sledvashtite-izbori", "text": "ЦИК беше осъдена от Софийския административен съд по дело, заведено от бившия депутат Мартин Димитров и Петър Славов. Според съда Избирателната комисия трябва да въведе машинното гласуване до половин година.„ЦИК ще изпълни решението на съда, когато стане окончателно”. Това заяви в ефира на NOVA Александър Андреев, говорител на ЦИК.Според него машинно гласуване, „така както е допуснато чрез предходно решение на Върховния административен съд, а именно във всички избирателни секции поставя редица въпроси”.„Голяма част от тях са въпроси, които ЦИК не може сама да реши, тоест е необходима помощта на държавата”, заяви Андреев. „Ако говорим за 12 500 машини, това са 60 тира с машини”.„Има вече закъснение от 18 месеца от страна на ЦИК по отношение на изпалнението на закона, който е императивен”, заяви бившият депутат Мартин Димитров, „Нова република”. „За този период са нарушили закона около 50 пъти. Убедени сме, че ЦИК нямат желание да въвеждат машинно гласуване, затова заведохме това дело и го спечелихме”, заяви още Димитров.„Да спрат да протакат и да изпълнят закона”, призова бившият депутат.", "date": "2018.08.02", "title": "Ще има ли машинно гласуване на следващите избори?"}
{"url": "https://www.novinite.bg/articles/162637/Chudotvorna-ikona-na-sv-Bogorodica-pristiga-za-poklonenie-v-Sofiya", "text": "От 17.00 часа в старинен храм „Св. Петка - стара\" в сградата на Софийска света митрополия ще бъде посрещната тържествено чудотворна икона на Света Богородица - Скоропослушница от Украйна, предаде Агенция „Фокус\". Иконата ще остане за поклонение в храма до края на Богородичния пост и големия християнски празник Успение на Пресвета Богородица (16.08.2018 г.).", "date": "2018.08.02", "title": "Чудотворна икона на св. Богородица пристига за поклонение в София"}
{"url": "https://www.novinite.bg/articles/162641/Dete-na-13-g-s-opasnost-za-jivota-sled-voltova-daga", "text": "Момче на 13 г. попадна в болница с тежки изгаряния и с опасност за живота след като се качи върху вагон в района на жп гара \"Стара Загора\", при което го удари волтова дъга.Районната прокуратура е образувала досъдебно производство за инцидента.До момента е установено, че на 1 август, около 17.30 часа, 13-годишното момче се качило на покрива на товарен вагон, при което волтова дъга му нанесла телесни увреждания.Пострадалият незабавно е транспортиран за оказване на спешна медицинска помощ в ЦСМП – \"Стара Загора\", с тежки изгаряния и опасност за живота.След извършването на първоначалните медицински манипулации, насочени към преодоляване на непосредствения риск за живота му, момчето е прехвърлено в Клиника по изгаряния в Пловдив, където и към момента продължава лечението му.", "date": "2018.08.02", "title": "Дете на 13 г. с опасност за живота след волтова дъга"}
{"url": "https://www.novinite.bg/articles/162632/Otnovo-pochistvat-ot-nanosi-koritoto-na-r-Belica", "text": "Участъци от речното корито на р. Белица отново ще бъдат почистени от наноси. Клони и стволове на дървета пак са заклещени под мостовете във великотърновското село Нацовци и Дебелец. Затова Община Велико Търново отново привлича специализирана строителна техника, която ще започне работа още утре сутрин. Автокран работи по почистването на коритото на р. Белица и в понеделник, но днес реката е донесла още клони. Комисия следи състоянието както на мостовете на територията на общината. Обходите ще продължат, докато метеорологичните условия не се стабилизират. До 4 метра се е повишило нивото на р. Янтра в кв. „Чолаковци“ в 4,00 ч. тази сутрин, при критична стойност от 6,50 метра. Оттогава досега водата спада и в 16,00 ч. е отчетена стойност от 2,92 м. 0,76 метра е нивото на р. Белица в Килифарево при критична стойност 3,80 м. Пикът на повишаването е бил около 2,00 ч. през изминалата нощ, когато са отчетени 1,9 метра. Чрез телеметричната система и съвременни сензорни устройства Община Велико Търново следи движението на водите на двете реки в реално време.", "date": "2018.08.02", "title": "Отново почистват от наноси коритото на р. Белица"}
{"url": "https://www.novinite.bg/articles/162642/Fandakova-Palejat-na-Carskite-konyushni-ne-e-sluchaen", "text": "Кметът на София Йорданка Фандъкова е убедена, че палежът на \"Царските конюшни\" в София не е случаен и е свързан с делото за собственост, което се води от 2015-а.„За съжаление има знакови сгради, които са в риск. Водим битка за всяка една поотделно.Със сигурност службите ще си свършат работата, но съм убедена, че палежът на \"Царските конюшни\" не е случаен”, заяви пред Нова  Йорданка Фандъкова.  Тя припомни, че още през 2015 г. е разработен и приет подробния устройствен план, според който надстрояване, дострояване, ново строителство на мястото на  историческа сграда е невъзможно. „Поисках и да се даде официално най-високият статут за паметник на културата от най-високо значение, за да могат да се опазят тези сгради. Разбира се, в момента там текат и дела по отношение на продажбата, която бившият областен управител на София направи през 2016 г. за много ниска цена”, обясни Фандъкова.Столичният кмет заяви, че започва битка за спасяването на сградата на бившата юзина на двореца от надстрояване. \"Там през 2015 г. приехме план, който категорично не разрешава дострояване и надстрояване. За съжаление този план падна в съда. Това даде възможност на собствениците да поискат отново изграждането на 6-7 етажни сгради около къщата. Но аз възложих да се стартира процедура по изработване на концепция за разкриване и социализиране на разкритите находки на амфитеатъра, който се намира наоколо, заедно с прилежащите сгради-паметници на културата”, посочи Фандъкова. ", "date": "2018.08.02", "title": "Фандъкова: Палежът на „Царските конюшни” не е случаен"}
{"url": "https://www.novinite.bg/articles/162644/Remont-na-stadion-Vasil-Levski-zatrudnyava-dvijenieto", "text": "От 21:00 часа на 06.08.2018 г. до 20:00 часа на 10.08.2018 г. се забранява влизането, престоят и паркирането на пътни превозни средства на алеята пред сектор \"Г\" на Национален стадион \"Васил Левски\", с изключение на специализираната товарна транспортна техника, която ще разтоварва и извозва всички необходими материали за ремонта на спортните зали.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.08.02", "title": "Ремонт на стадион \"Васил Левски\" затруднява движението"}
{"url": "https://www.novinite.bg/articles/162623/Evgeni-Krusev-shte-proveri-remontni-dejnosti-na-bul-Vasil-Levski", "text": "Зам.-кметът Евгени Крусев ще провери ремонтни дейности на бул. „Васил Левски“ и ще представи нови бус-ленти на 1 август в 11.00 часа.", "date": "2018.08.02", "title": "Евгени Крусев ще провери ремонтни дейности на бул. „Васил Левски“"}
{"url": "https://www.novinite.bg/articles/162645/Organizaciya-na-dvijenieto-v-stolicata", "text": "Забранява се влизането на пътни превозни средства /ППС/, както следва:От 00:00 часа на 04.08.2018 г. до 24:00 часа на 05.08.2018 г. по ул. \"д-р Атанас Москов\" между ул. \"Бизнес парк София\" и ул. \"442\".От 00:00 часа на 08.08.2018 г. до 24:00 часа на 22.08.2018 г. по северната половина от пътното платно на ул. \"д-р Атанас Москов\", в участък от 111 м, считано от ул. \"Бизнес парк София\" в западна посока. Движението на ППС да се извършва в южната половина от пътното платно на ул. \"д-р Атанас Москов\", като същото се регулира с преносима светофарна уредба.От 00:00 часа на 23.08.2018 г. до 24:00 часа на 14.09.2018 г. по северната половина от пътното платно на ул. \"д-р Атанас Москов\", в участък от 80 м, считано от ул. \"Бизнес парк София\" в източна посока. Движението на ППС да се извършва в южната половина от пътното платно на ул. \"д-р Атанас Москов\", като същото се регулира с преносимам светофарна уредба", "date": "2018.08.02", "title": "Организация на движението в столицата"}
