{"url": "https://www.novinite.bg/articles/177420/Imeto-na-naslednika-na-Mej-stava-yasen-na-23-yuli", "text": "Името на новия британски премиер ще стане известно на 23 юли, предаде БТА, като се позова на съобщение на Консервативната партия.Гласуването по пощата на 160 000 партийни членове за това кой да смени Тереза Мей като лидер на партията - Борис Джонсън или Джереми Хънт, ще приключи на 22 юли. А победителят ще бъде обявен на следващия ден.", "date": "2019.06.25", "title": "Името на наследника на Мей става ясен на 23 юли"}
{"url": "https://www.novinite.bg/articles/177411/Radev-prizova-balgarskite-ucheni-v-CERN-da-podkrepyat-razvitieto-na-nauka-s-visoka-dobavena-stojnost-v-Balgariya", "text": "Европейската организация за ядрени изследвания – ЦЕРН се утвърди като стандарт за качество. Гордея се, че български специалисти имат принос за развитието на науката, която тук се създава на световно ниво. Това заяви президентът на среща с наши сънародници, които работят в организацията в Женева. Държавният глава  призова българските учени в ЦЕРН да подкрепят развитието на наука с висока добавена стойност в България. Бъдещето ще принадлежи на държавите, които успеят да използват в максимална степен потенциала на своите учени, подчерта Румен Радев.   Над 13 000 учени от 97 държави от цял свят провеждат научни изследвания в ЦЕРН, а общо над 100 български специалисти сътрудничат с организацията. Президентът заяви, че ръководството на ЦЕРН е дало прекрасна оценка за работата на нашите специалисти там. По думите на президента България има потенциал да бъде водещата държава при създаването на Международен институт за устойчиви технологии в Югоизточна Европа с апаратура, предоставена от ЦЕРН и в тази насока подкрепата на младите български учени от ЦЕРН с доказана експертиза и опит е от изключително значение.  В ЦЕРН Румен Радев беше посрещнат от Генералния директор на организацията Фабиола Джаноти.  Държавният глава  посети тунела, в който е разположен Големият адронен колайдер (LHC)  - ускорител, в който се сблъскват частици при скорост близка до тази на светлината. Тунелът с апаратурата се затваря в кръг с периметър около 27 км. Президентът се запозна с работата и на детектора CMS, конструирането на който е с голямо българско участие. В него се наблюдават и записват резултатите от сблъсъка на частици.", "date": "2019.06.25", "title": "Радев призова българските учени в  ЦЕРН да подкрепят развитието на наука с висока добавена стойност в България"}
{"url": "https://www.novinite.bg/articles/177395/Povdignaha-obvineniya-na-chetirima-ot-zadarjanite-za-sbivaneto-v-Rozino", "text": "\r\nРайонната прокуратура в Карлово привлече като обвиняеми четирима мъже за хулиганство и незаконно държане на огнестрелно оръжие. Те са част от задържаните за сбиването в карловското село Розино, съобщиха от пресцентъра на институцията.\r\n\r\nЧетиримата обвиняеми - С.М. /30 г./, А.С. /32 г./, И.С. /24 г./ и А.С. /47 г./, са задържани за срок от 72 часа с постановление на наблюдаващия прокурор, като предстои Районната прокуратура да внесе искане в съда за определяне на мярка за неотклонение \"задържане под стража\" спрямо тях.Продължават процесуално-следствените действия - разпити на свидетели, експертизи за характера на нанесените телесни повреди на пострадалите и др.По същия случай, за срок от 24 часа по Закона за МВР, са били задържани и други лица, като на част от тях са съставени актове по Указа за борба с дребното хулиганство, които се разглеждат от Районния съд в Карлово, а останалите са разпитани като свидетели и освободени.Предстои наблюдаващият прокурор да извърши преценка за привличане и на други лица към наказателна отговорност, се посочва в съобщението.\r\n", "date": "2019.06.25", "title": "Повдигнаха обвинения на четирима от задържаните за сбиването в Розино"}
{"url": "https://www.novinite.bg/articles/177397/Desislava-Taneva-54-mln-tona-pshenica-e-ochakvanata-rekolta-tazi-godina", "text": "5,4 млн. тона пшеница е очакваната реколта тази година. Това каза министърът на земеделието, храните и горите Десислава Танева, по време на откриване на жътвената кампания в село Камен предава \"Фокус\".По данни на обследване на земеделските служби по места качеството на зърното ще бъде добро. Министър Танева изрази надежда в средносрочен план валежите да не продължат, за да не повлияе това върху качеството на продукцията.\"На реколтиране в цялата страна подлежат 11 340 000 дка\", поясни земеделският министър.„В България има добри земеделски производители, които са конкурентно способни на водещите земеделски страни в Европа“, добави Танева.По отношение изкупната цена на пшеницата министър Танева заяви, че тя зависи изцяло от търсенето на борсите. Министърът коментира и предстоящия гроздобер, като подчерта, че се надява тази година стопаните да получат цена, която да ги удовлетворява и да не се повтори ситуацията с неприбраното грозде заради ниските изкупни цени.", "date": "2019.06.25", "title": "Десислава Танева: 5,4 млн. тона пшеница е очакваната реколта тази година"}
{"url": "https://www.novinite.bg/articles/177387/Navarshvat-se-10-godini-ot-smartta-na-Majkal-Djeksan", "text": "Навършват се 10 години от смъртта на Майкъл Джексън, наричан още Кралят на поп музиката.\r\nНегови почитатели от цял свят подготвят различни инициативи, за да си спомнят легендарното му творчество.\r\n\r\nОфициалната причина за смъртта на Майкъл Джексън беше сърдечен удар. За смъртта му беше обвинен личният му лекар - Конрад Мъри, заради неправилно лечение с определен вид болкоуспокояващо.\r\nПрез последните месеци Джексън отново попадна във фокуса на медийното внимание заради филм, в който го обвиняват в сексуални посегателства срещу деца.\r\n", "date": "2019.06.25", "title": "Навършват се 10 години от смъртта на Майкъл Джексън"}
{"url": "https://www.novinite.bg/articles/177386/Balgarin-otvori-chetiri-uchilishta-v-Ispaniya", "text": "Наш сънародник с корени от село Кочан в община Сатовча е открил четири български училища в Испания, съобщи БНТ.В 4 града в област Навара над 400 деца изучават български език, литература и история.Ръководената от Съби Атипов културна асоциация „Орфей БГ” е организатор и на първия събор на българите в Памплона.Съби Атипов пристигнал в Памплона преди повече от 20 години. Децата му са родени в Испания и говорят български, но само в семейството.\"И когато ходим лятото на ваканция, когато отиваме да видим нашите родители, те нямаше да могат да говорят с тях и да ги разбират\", разказва нашенецът.Около 7000 българи живеят в област Навара и според Съби Атипов децата им искат да изучават говоримо и писмено български. Затова през 2007 година със собствени средства и с помощта на близки и приятели откриват първите български училища в Памплона и Тафая. За десет години заедно с тези в градовете Витория и Тудела те станали четири. В тях децата учат безплатно, а над 20 квалифицирани учители преподават различни предмети.\"Една от основните цели на нашата асоциация е да запази майчиния, родния език и децата да знаят историята на своите предци - от къде са, какъв народ сме и те трябва да познават освен езика, и българската история. Да знаят за Ботев, за Левски, за другите наши велики хора българи\".Йордан Симонски от Благоевград, който шие традиционни носии, е бил поканен на събора на българите, които живеят в Навара, да покаже своята колекция. Казва, че е впечатлен от силата на духа на сънародниците ни, които са избрали да живеят в Испания.\"Аз видях дечицата на пет и шест години, които са в тяхната детска градина, които играеха макар и несръчно с много желание пееха и рецитираха български песни и стихове\", разказва Симонски.От културната асоциация в Памплона се надяват, че през следващата година участниците и гостите в българския събор ще бъдат повече.", "date": "2019.06.25", "title": "Българин отвори четири училища в Испания"}
{"url": "https://www.novinite.bg/articles/177391/Evropejskata-programa-za-borba-s-dvojnite-standarti-veche-priema-predlojeniya-za-finansirane", "text": "Новата европейска програма, чиято цел е да премахне различията при храните между държавите от Източна и Западна Европа, както и да засили ролята на потребителските организации в борбата с двойните стандарти в ЕС - вече функционира напълно. Това съобщиха от пресцентъра на ПП ГЕРБ.От 24 юни до 6 ноември т.г. тече срокът, в който всички заинтересовани лица - потребители и потребителски организации-могат да кандидатстват за еврофинансиране. Общият размер на фонда, заделен по програмата, е близо 1,3 млн. евро. Българските евродепутати Емил Радев и Андрей Новаков - автори на програмата, първи предприеха конкретни мерки срещу порочната практика на двойни стандарти при хранителните продукти в различните държави от ЕС.След провеждането на редица изследвания и многократни обсъждания в Европарламента, през 2018 г. Европейската комисия най-накрая призна за наличието на разлики в хранителните продукти, макар все още да не знае как напълно да се пребори с тях. „Току-що публикуваните резултати от така нареченото „общоевропейско“ проучване по темата също не дадоха категорични резултати. Макар подробни данни да се изискваха от всички 28 държави-членки, едва 19 участваха в проучването, в това число и България, проведено в края на миналата година.Непълнотата на изследването прозира още и в данните, които са събрани - не всички участвали държави-членки са предоставили данни за всички от 128-те избрани продукта - от 113 общоизвестни и 15 частни марки“, коментира Емил Радев.В проучването също така се посочва, че някои от продуктите за сравняване са налични в поне четири държави-членки, докато други - в поне девет. За продуктите от частни марки са използвани предимно продукти от австрийски и немски вериги, с клонове в съседните им държави (макар самата Австрия да не участва в изследването).Като резултат от това, мнозинството от проучваните продукти на частни марки например са били налични едва в няколко държави-членки. Според Емил Радев всичко това поставя под съмнение достоверността на събраните данни, както и „общоевропейския“ характер на получените резултати. Не на последно място, в проучването се заключава, че 9% от продуктите, представени като еднакви в целия ЕС, са имали различен състав, а други 22% от продуктите, представени по сходен начин, също имат разлика в състава.Това означава, че над 30% или около 1/3 от всички изследвани храни са били с констатирани разлики в своя състав. Макар да няма твърдо изразена разлика по оста Изток-Запад, от сравнителните таблици в проучването може да се забележи, че основното различие в състава (наличие на повече мазнини, въглехидрати, захар или сол например) се проявява с тенденция именно на Изток, в това число и България.Действащата от тази седмица програма, предложена от Емил Радев и Андрей Новаков от ГЕРБ/ ЕНП, дава нов шанс в борбата срещу порочните практики. Допълнителната възможност ще позволи на потребителите и потребителските организации да тестват и сравняват основните хранителни и нехранителни продукти, както и да разпространяват резултатите от тези тестове в национален и международен контекст. „Благодарение на отпуснатите средства ще могат да бъдат разработени и приложени надеждни методи за тестване и сравняване на продуктите, както и да се идентифицират потенциални нелоялни търговски практики, свързани с подвеждащи етикети или маркировки на стоките в различните търговски мрежи в ЕС“, разяснява целта на програмата Емил Радев.Всичко това ще допринесе за увеличаване защитата на потребителите, утвърждаване на добри практики за трансгранично сътрудничество между различните потребителски организации и най-вече подобряване на политиките за защита на потребителите на национално и европейско ниво. В рамките на „българската“ европрограма ще могат да бъдат финансирани и обучения на потребителските организации с цел повишаване на експертния капацитет, разработване и внедряване на пилотни проекти за тестване, дейности и кампании за повишаване осведомеността на потребителите, разработване на IT инструменти за докладване на продукти с двойно качество и др. Финансирането по програмата е отворено за всички държави-членки, а подробна информация за подаването на проектите може да бъде открита на страницата на Европейската комисия.", "date": "2019.06.25", "title": "Европейската програма за борба с двойните стандарти вече приема предложения за финансиране"}
{"url": "https://www.novinite.bg/articles/177384/Aleksandar-Vladimirov-Proverkata-na-apartamentite-ne-e-priklyuchila", "text": "„Проверката на апартаментите не е приключила. Приключи само проверката на антикорупционната комисия, която трябва да установи дали има конфликт на интереси“, заяви Александър Владимиров от Института за дясна политика пред NOVA.„Има три условия, за да има конфликт на интереси – лицето да заема обществена длъжност, да има възможност да облагодетелства тези, с които има взаимоотношения, в случая - фирмата продавач, и да има реално извършено облагодетелстване на една от страните. По тези 3 линии се оказа, че няма конфликт на интереси”,обясни той.Антикорупционната комисия не откри нарушения при проверките за имотите на Цветанов, Панов и АнгелковаСпоред него оттук насетне е важно проверките на НАП и прокуратурата да продължат. „Конфликт на интереси няма, но всички като общество усещаме, че има нещо нередно в това, че политиците по някакъв начин успяват да си купят по-евтини апартаменти”, коментира Владимиров.„Основният въпрос е друг. Няма нищо лошо политик да има един, два или три апартамента. Проблемът е откъде са доходите му. Тук ни правят всички на идиоти”, коментира социологът Кънчо Стойчев.Министерството на туризма организира конкурс за избор на малко познати дестинации за здравен и балнео туризъм„Проверката на моите доходи се прави мигновено. А колко време се бави тази на политиците? Съвсем отговорно казвам, че такава проверка не е сложно нещо“, добави той.„Големият въпрос в тази тема е да разберем дали някой е използвал служебното си положение, за да се облагодетелства и да не плати данъци. Ако са купени апартаменти на безценица, въпросът е защо това се е случило. Ако са купени за много пари, но е декларирано, че се продават или купуват на по-ниски цени, за да се спестят данъци, пак е проблем за държавата”, каза Владимиров.", "date": "2019.06.25", "title": "Александър Владимиров: Проверката на апартаментите не е приключила"}
{"url": "https://www.novinite.bg/articles/177394/Otkriha-goreshta-liniya-zaradi-jegite-vav-Franciya", "text": "Безпрецедентна гореща вълна се очаква да обхване Франция тази седмица, като температурите ще се повишат до 40 градуса, съобщи френската телевизия \"Франс 24\", цитирана от ДПА.Последният път, когато Франция преживя изключително горещо лято бе през 2003 г, когато жегите станаха причина за смъртта на близо 15 000 души.На сайта си официалната метеорологична служба \"Метео Франс\" излезе с оранжево предупреждение за \"гореща вълна\" за Париж и съседния район Сена и Марна.Заради горещото въздушно течение, идващо от пустинята Сахара, температурите се очаква да достигнат максимум 32-35 градуса в началото на седмицата, а по-късно да нараснат до 38-40 градуса, съобщи \"Метео Франс\".Здравните власти откриха гореща линия, която да предоставя на хората съвети как да се справят с жегите.Жителите на Париж побързаха да си купят вентилатори, след като температурите стигнаха 34 градуса днес и се очакват още по-високи стойности тази седмица, отбелязва Ройтерс.Междувременно министърът на околната среда Франсоа дьо Рюжи даде интервю без вратовръзка пред телевизия Бе Еф Ем Ти Ви. Той заяви, че дава пример на офис служителите, борещи се с високите температури, посочва ДПА.", "date": "2019.06.25", "title": "Откриха гореща линия заради жегите във Франция"}
{"url": "https://www.novinite.bg/articles/177401/Oranjev-kod-za-valeji-v-4-oblasti-na-stranata", "text": "Оранжев код за интензивни валежи с гръмотевици е обявен за четири области на страната - Враца, Ловеч, Габрово и Велико Търново.В още 12 предупредителният код е жълт - Видин, Монтана, Плевен, Русе, Разград, Търговище, Силистра, Шумен, Кърджали, Смолян, Пазарджик и Пловдив.Властите уверяват, че са взети всички превантивни мерки по повод очакваните нови интензивни валежи, като реките и язовирите са под постоянно наблюдение. Директорът на главната дирекция \"Пожарна безопасност и защита на населението\" Николай Николов посети Ловеч, а след това и Велико Търново - две от областите, за които е обявен предупредителен оранжев код. Николов призова хората към отговорно поведение, в случай че се наложат евакуации:\"Най-важното е да изпълняват това, което казват органите на полицията! Ако кажат: \"Евакуирайте се\", евакуирайте се. Колегите от полицията ще предприемат всички мерки домовете ви да останат непокътнати от мародери\".", "date": "2019.06.25", "title": "Оранжев код за валежи в 4 области на страната"}
{"url": "https://www.novinite.bg/articles/177375/Oblachno-s-prevealyavaniya-ot-darj-shte-e-vremeto-dnes", "text": "Днес ще се развива купеста и купесто-дъждовна облачност. С временни прекъсвания ще има краткотрайни валежи от дъжд, на места главно в Северна България и планинските райони - интензивни и значителни по количество. Ще има и градушки. Ще духа слаб до умерен вятър от север-североизток. Максималните температури ще са между 27° и 32°, за София - около 27°.Над планините ще се развива купесто-дъждовна облачност, ще има краткотрайни валежи, на места интензивни и с гръмотевици. Ще духа умерен до силен североизточен вятър. Максимална температура на 1200 метра около 20°, на 2000 метра – около 12°.По Черноморието облачността ще е значителна, около и след обяд купесто-дъждовна. На места ще има краткотрайни валежи с гръмотевици. Ще духа слаб до умерен вятър от север-североизток. Максимални температури 27°-29°. Температурата на морската вода е 26-27°. Вълнението на морето ще бъде 2-3 бала.", "date": "2019.06.25", "title": "Облачно с превеалявания от държ ще е времето днес"}
{"url": "https://www.novinite.bg/articles/177396/Evropa-e-zaplashena-ot-temperaturni-rekordi", "text": "\r\nВъв Франция, Германия, Унгария, Испания, Белгия и Швейцария се очаква много горещо време тази седмица. Възможно е да бъдат отчетени температурни рекорди. Най-високата отчетена температура във Франция за юни досега е била 41,5 градуса - през 2003 г.\r\n\r\n\r\n\r\n\r\n\r\n", "date": "2019.06.25", "title": "Европа е заплашена от температурни рекорди"}
{"url": "https://www.novinite.bg/articles/177404/Troen-skok-na-bolnite-ot-rak-u-nas", "text": "Раковите заболявания бележат троен скок за 37 години, от 1980-та до 2017-та. Това показват данни на Националния център по обществено здраве и анализи, който разполага с последни данни от преди две години.\r\nОт 113 336 развили различни карценоми през 1980-та до към 2017-та броят на онкоболните в България достига 292 721 души.\r\nНай-рязък ръст има при заболелите в периода от 1990 до 1995 г., като в началото на демократичните промени броят на болните е бил малко над 153 000 човека, а през 1995 година е около 178 000. Така през 2000-та броят на хората с рак нараства до над 200 000, а през 2005-та те вече наброяват 237 000 човека.\r\nДанните показват, че най-честата форма на рак в нашата страна е на млечната жлеза при жените, като през 2016-та заболяването е установено при 1 420 пациентки на 100 хиляди, а през 2017-та броят на заболелите вече скача на 1 457 случая на 100 хиляди.\r\nВтората по честотата локализация на туморите е ракът на женските полови органи, при която близо 1 181 жени на всеки сто хиляди са заболели, а новооткритите случаи са съответно 96 на 100 хиляди.\r\nВпечатление прави и статистиката за онкоболести при мъжките полови органи, при която близо 600 мъже на всеки 100 хиляди са с диагноза. При тях е висок броят на развилите тумори на простатата.\r\nЗлокачествените образувания на храносмилателните органи също са сред често срещани, както и злокачествените меланоми и образувания на кожата.\r\nСтатистиката сочи още, че най-малко са заболелите от рак на костите и ставните хрущяли, на меките тъкани, както и на очите, главния мозък и централната нервна система.\r\nМеждувременно, американски учени от Вашингтонския университет установиха, че редовната консумация на кисело мляко предпазва клетките от мутации, в резултат на които се получава рак. Те са стигнали до тозди извод на базата на наблюдение на на над 32 000 мъже и над 55 000 жени в продължение на 25 години. Изследователите са установили, че мъжете, консумирали минимум две порции йогурт седмично, имат с 19 процента по-малко аденомни образувания в сравнение с тези, чието меню не включва млечния продукт. Аденомите са полипи в дебелото черво, които могат да се трансформират в ракови.\r\nРезултатите показват също, че при любителите на йогурта и нашенското кисело мляко вероятността да развият най-рисковите типове тумори е с 26 % по-малка.\r\n", "date": "2019.06.25", "title": "Троен скок на болните от рак у нас"}
{"url": "https://www.novinite.bg/articles/177383/Dneven-horoskop-za-vtornik", "text": "Днес сте в най-добрата си форма. Ще имате огромен успех, когато работите с големи групи хора. Вие ще бъдете в центъра на събитията, което не винаги е особено лесно. Но можете да постигнете всичко, стига да искате.Днес трябва да пътувате. Вашата енергия е подходяща за пътуване и по този начин можете да прекарате страхотно време. Всеки човек има нужда от разнообразие и от нови преживявания. Време е да забравите за егото си и да покажете малко смирение днес. Не може винаги всичко да се получава така, както искате. Това обаче не означава, че ще бъдете тъжни. Трябва да се научите да бъдете по-положителни. Вижте повече на:", "date": "2019.06.25", "title": "Дневен хороскоп за вторник"}
{"url": "https://www.novinite.bg/articles/177425/MVnR-s-vajni-novini-za-nalaganite-ot-Turciya-globi", "text": "Генералното консулство на Република България в Одрин и турските митнически власти съобщават, че електронната система за незабавно плащане на наложени глоби и натрупани лихви за неплатени пътни такси на чужди граждани в Турция е възможно да не отчита суми под 20 турски лири.Затова глобите за неплатени пътни такси на стойност под 20 турски лири могат бъдат платени на място на митническото гише за заплащане на такси на граничните пунктове с Република Турция.Припомняме, че автоматичната система за плащане на наложени глоби и санкции бе въведена на 11 април 2019 г. Те се заплащат срещу издадени от турската страна квитанции с пълните задължения. Необходимо е да се обърне внимание, че предявената за заплащане сума може да бъде обжалвана, но след като бъде платена.При необходимост Генералното консулство на България в Одрин е готово да съдейства на българските граждани на дежурния телефон +90 533 6298164.", "date": "2019.06.25", "title": "МВнР с важни новини за налаганите от Турция глоби"}
{"url": "https://www.novinite.bg/articles/177410/Kiril-Ananiev-Bolnicite-imat-gotovnost-da-uvelichat-dohodite-na-medicinskiya-personal", "text": "„До момента представих Методиката за формирането на разходите за персонал и формирането на работните заплати пред ръководителите на девет от областните болници, като днес следобед във Велико Търново ще се срещна с директорите на областните болници в градовете Велико Търново, Ловеч, Габрово и Русе. Мога да определя Методиката като комплексен документ, който дава решения на много от въпросите относно формирането на възнагражденията на персонала“. Това заяви министърът на здравеопазването Кирил Ананиев пред журналисти след посещението си във варненската многопрофилна болница „Св. Анна“.Министърът посочи трите основни момента в изготвената от екипа му Методика, а именно: разходите за персонал трябва да бъдат не по-малко от 50% от общите приходи, които получава конкретното лечебно заведение. Второ – допълнителните плащания за постигнати резултати не могат да надхвърлят 50% от общите разходи за персонал, с изключение на допълнително разпределение на приходите, които идват от клинични проучвания и от приходите от извършени услуги, утвърдени по Ценоразпис на лечебното заведение. Трето – максималният индивидуален размер на допълнителното материално стимулиране за немедицинския персонал не може да надхвърля 80% от основната заплата, а за медицинския персонал не може да надхвърля три пъти размера на основната работна заплата.Картината в различните болници е различна и не може да се говори в абсолютни числа, тъй като и самите лечебни заведения обслужват различен брой пациенти, имат различни нива на компетентност и структури, съответно и разполагат с различен обем приходи. Това стана ясно още от думите на здравния министър.Той посочи, че важен акцент в Методиката е и съотношението при определянето на работните заплати между санитар, професионалист по здравни грижи и лекар. Предложението на МЗ е то да бъде 1 към 1,7 към 2,2. При други равни условия това съотношение ще осигури постигането на нивата, заложени в Колективния трудов договор.„Срещата ми с представителите на деветте болници показва, че налице е различен механизъм за формиране на работните заплати – в едни болници предпочитат полученото увеличение да се използва за повишаване на основните работни заплати, с което съответно те се приближават до заложеното в КТД. В други лечебни заведения обаче ръководствата и самият медицински персонал избират увеличение на основните работни заплати с по-бавни темпове, а по-голямата част от получените средства да се дадат под формата на ДМС, като аргументът на вторите е, че по този начин се стимулира персоналът, който изнася най-голямата тежест в лечебния процес“, посочи Кирил Ананиев.Увеличението, което се предвижда в повечето от тези 9 областни болници, ще бъде между 150 и 250 лв. То трябва да е факт от 1 юли, като ръководството, персоналът и синдикатите ще преценят дали същото да бъде получено под формата на увеличение на основната работна заплата, под формата на ДМС, или съчетание от двете, коментира още здравният министър.За пореден път министър Ананиев подчерта, че увеличение от две работни заплати е невъзможно, тъй като възнагражденията са в пряка зависимост от извършената дейност. Целта на МЗ е постигане на нивата, предвидени в КТД, категоричен беше Ананиев. „Важно е да подчертаем, че средните брутни работни заплати в тези 9 болници са между 1200 и 1400 лв. за професионалистите по здравни грижи, а на лекарите са значително по-високи“, уточни още министърът.Пред медии той коментира, че през месец септември предстои да бъде направен анализ на изпълнението на бюджета на НЗОК и в случай, че има спестен ресурс, същият ще бъде насочен приоритетно към болничната помощ. ", "date": "2019.06.25", "title": "Кирил Ананиев: Болниците имат готовност да увеличат доходите на медицинския персонал"}
{"url": "https://www.novinite.bg/articles/177413/GERB-varna-nadvzetite-subsidii", "text": "По разпореждане на председателя на ГЕРБ Бойко Борисов партията първа възстанови надвзетите средства от партийната субидия, съобщиха от формацията.Това се случи, след като бяха обнародвани в Държавен вестник промените в Закона за политическите партии и Министерството на финансите публикува информацията за сумите, които подлежат на доброволно възстановяване по централния бюджет. Партията е превела по сметката на финансовото ведомство в БНБ цялата дължима сума.", "date": "2019.06.25", "title": "ГЕРБ върна надвзетите субсидии"}
{"url": "https://www.novinite.bg/articles/177388/July-Morning-idva-s-Eddy-M-v-Cacao-Beach-Club", "text": "Време е за най-очакваното събитие в Cacao Beach Club, July Morning. Емблематичният изгрев и най-доброто от тек-хаус музиката ни очаква на 30 юни, заедно с Eddy M, както и любимците на българската публика, Deso & Kaiski. Резидентът на легендарните партита Elrow, Eddy M пристига за първи път в България.Toп диджеят започва музикалното си пътешествие в Италия, където любовта му към качествените ритми го води до свиренето на барабани в няколко банди от дванайсет годишна възраст. По-късно завършва Европейското училище за джаз в Палермо, където развива таланта си с изучаване на пиано, китара и перкусии. Талантливият италианец започва да продуцира музика през 2010 година, вдъхновен от класическото си обучение и любовта към олд скуул звученето, най-вече от хип-хоп артисти от 90-те като Cypress Hill, Tribe Called Quest и Ice Cube. Така, Eddy M създава една уникална форма на тек-хаус, разпознаваема и до днес.След преместването му в Испания през 2012 година, Eddy M може да се похвали със собствен лейбъл, Drumkit Records, както и с гигове в престижни клубове и фестивали като Mysteryland, Dreambeach Festival, BCM Mallorca, Fabrik Madrid и Space Ibiza. През последните 5 години, той има подкрепата на имена като Matthias Tanzmann, Kaiserdisco и Karotte, а парчета като Ubahn са пускани от многобройни диджеи, включително и от Marco Carola по време на неговите Music On партита. С две EP-та и един сингъл от началото на 2019 година, той не показва никакви признаци за спиране. Добавяйки и месечните му микс тейпове в Beatport, редовните му видео подкасти от Drumkit Records и резиденцията му на партитата Elrow, Eddy M тепърва започва да завладява целия свят.В заетия му график за 2019 година е и участието му на най-важното събитие на Cacao beach Club – July Morning. По традиция, любимият изгрев ще бъде посрещнат от феновете и в компанията на Deso & Kaiski, които всяка година допринасят за незабравимото изживяване на вечерта. Билети за July Morning в Cacao Beach Club може да намерите в мрежата на Eventim.bgПовече информация за  може да откриете на официалната страница във , както и на ", "date": "2019.06.25", "title": "July Morning идва с Eddy M в Cacao Beach Club"}
{"url": "https://www.novinite.bg/articles/177400/Svetoven-den-na-Bijtals-25-yuni-dve-sedmici-predi-premierata-na-Vchera-si-e-za-vchera", "text": "До вчера всички знаеха кои са Бийтълс. Днес само Джак си спомня тях и песните им. И е на път да се превърне в голяма звезда. Носителят на „Оскар“ Дани Бойл (Трейнспотинг, Беднякът Милионер, Стив Джобс) обединява сили с номинирания за „Оскар“ сценарист Ричард Къртис (Наистина любов, Четири сватби и едно погребение, Нотинг Хил) в една рокендрол комедията за музика, мечти, приятелство и трудния път към истинската любов. Джак Малик (Химеш Пател) е музикант и автор на песни в малко английско крайморско градче.Единствената му опора в неуспешната му кариера е приятелката му от детинство Ели (Лили Джеймс). След странен инцидент с автобус по време на глобално спиране на тока той се оказва единственият човек на света, който си спомня за съществуването на Бийтълс.Kоето го поставя в истински сложна ситуация. Джак бързо се превръща в суперзвезда, изпълнявайки парчетата на най-великата група на всички времена пред публика, която ги чува за първи път. Не и без помощта на хладнокръвната си американска агентка Дебра (носителката на награда „Еми“ Кейт Маккинън).Но със славата идват и проблемите. Ще загуби ли Джак единствения човек, който винаги е вярвал в него, Ели? И какво ще му струва, за да осъзнае, че единственото, от което наистина се нуждаем, е любов? С нови версии на някои от най-обичаните парчета на Бийтълс, Вчера си е за вчера е продуциран от Тим Бивън и Ерик Фелнър (Клетниците, Най-мрачният час, поредицата за Бриджит Джоунс), наравно с Матю Джеймс Уилкинсън (Kaleidoscope) и Бърни Белю (Стив Джобс).Сред продуцентите са Ричард Къртис и Дани Бойл, а Ник Ейнджъл и Лий Брейзър са изпълнителни продуценти. Вчера си е за вчера идва в кината на 5 юли.", "date": "2019.06.25", "title": "Световен ден на Бийтълс - 25 юни - две седмици преди премиерата на \"Вчера си е за вчера\""}
{"url": "https://www.novinite.bg/articles/177376/Ogranichavat-dvijenieto-po-AM-Hemus", "text": "от 10 ч. до 15 ч. движението за Варна в тунел „Правешки ханове“ на АМ „Хемус“ ще се осъществява в изпреварващата лента, поради ремонтни дейности на антена на мобилен оператор. Необходимо е шофьорите да карат внимателно и със съобразена скорост, като спазват поставената сигнализация.", "date": "2019.06.25", "title": "Ограничават движението по АМ \"Хемус\""}
{"url": "https://www.novinite.bg/articles/177405/Valchev-za-komunizma-v-uchebnicite-Ima-preporaki-kam-izdatelite-za-korekcii", "text": "Не са утвърдени в момента новите учебници по история и са направени препоръки към издателствата да ги коригират. Това каза пред журналисти министърът на образованието и науката Красимир Вълчев, попитан за новите учебници по история за десети клас, които трябва да влязат в сила от учебната 2019/2020 година, но срещу тях има възражения за начина на представяне на комунистическия режим. В отговор на въпрос министърът каза, че учебниците по история са спрени и след като бъдат коригирани, ще бъдат издадени, съобщава БТА.Направени са препоръки на издателствата, информира министър Вълчев и припомни, че през миналата година беше утвърдена програмата по история за десети клас. Тази програма обхваща цялата история на България, всичките периоди, включително и най-новата история. За съжаление, в най-новата история има разделителни линии, моменти, които ни разделят и са дискусионни, каза образователният министър. \"Затова и през миналата година стана дискусия, че сме акцентирали върху социалистическия период, че по-подробно сме изписали елементите на режима, като репресивен апарат, Народен съд, Държавна сигурност, включен е и Възродителният процес. Тази програма, ние, я защитихме тогава. Няма как все пак, това време, ние, сме го квалифицирали като режим - като тоталитарен режим. Това време е имало своите предимства и своите недостатъци, и все пак сме направили политически и цивилизационен избор, който включва определени ценности и историята е един от предметите, който формира отношение на учениците към света. И тези базови характеристики на режима трябва да присъстват и в учебниците\", коментира министър Вълчев.Той обясни, че учебниците се изготвят от авторски колективи, които са подбрани от самите издателства и се предлагат за одобрение на Министерството на образованието и науката от издателствата. Тези учебници са минали оценката на оценителите и на учителите, получили са положителна оценка, но това, което видях и колегите, това, което са видели тези историци, които са реагирали, е че има минимизиране на някои факти, има недостатъчен акцент на тези базови характеристики на периода и на режима. \"Има също така опит да се даде положителен акцент върху други - не толкова съществени елементи. Има и няколко откровено провокативни текста и за това съм дал препоръки на издателствата да ги коригират. Не са утвърдени в момента тези учебници\", отново заяви министър Вълчев.", "date": "2019.06.25", "title": "Вълчев за комунизма в учебниците: Има препоръки към издателите за корекции"}
{"url": "https://www.novinite.bg/articles/177380/KEVR-shte-gleda-cenata-na-gaza", "text": "\r\nКомисията за енергийно и водно регулиране ще проведе открито заседание за цената на газа за третото тримесечие.\r\n\r\n\r\n\r\n\r\n\r\n", "date": "2019.06.25", "title": "КЕВР ще гледа цената на газа"}
{"url": "https://www.novinite.bg/articles/177423/Borisov-otseche-ideyata-za-namalyavane-na-DDS", "text": "Властта затваря темата за намаляване на данък добавена стойност. Разговорите по нея се прекратяват, защото противоречат на една от точките в коалиционното споразумение между ГЕРБ и \"Обединени патриоти\",  а именно в рамките на мандата на това правителство данъчните закони да не се променят. Това обяви премиерът Бойко Борисов след днешния Коалиционен съвет.Като причина за това той изтъкна един от членовете на коалиционната програма, който изисква данъчното законодателство в рамките на този мандат да не бъде променяно. Борисов призова темата да не се дебатира повече, тъй като всеки апел за намаляване на ДДС влизат в разрез с коалиционното споразумение.ДПС се обявиха за намаляване ДДС върху книгите, лекарствата и хранителния сектор и започнаха разговори и консултации с представителите на различните браншове. БСП също се обявиха за намаляване на ДДС. Те внесоха в парламента законопроект, с който  предлагат намаляване на ДДС за брашното, хляба, месото, яйцата и млякото на 5 процента и за лекарствата на 9 процента. На последното заседание на Националния съвет за тристранно сътрудничество  правителството, бизнесът и синдикатите се обединиха против това предложение. Финансовият министър Владислав Горанов определи предложената промяна като най-грешният инструмент за постигане на справедливост и предупреди, че намаляването на ДДС ще изисква задължително вдигане на осигуровките. ", "date": "2019.06.25", "title": "Борисов отсече идеята за намаляване на ДДС"}
{"url": "https://www.novinite.bg/articles/177390/Yugoiztochnata-chast-na-Sofiya-skoro-s-nova-biznes-sgrada-The-Ring-Tower", "text": "Eлегантна мултифункционална бизнес сграда предстои да изникне в югоизточната част на София, е с РЗП 14704м2с 16 етажа офиси КЛАС А. Строителните работи вървят с интензивни темпове, като само за 2 месеца след положения фундамент сградата вече се изгражда над кота терен и следва стегнат линеен график. До края на календарната година ще е завършен грубият строеж, като успоредно ще са стартирали довършителните работи. Обявеният пусков срок е третата четвърт на 2020 година.В The Ring Tower са предвидени още елегантен ресторант с хелти-ориентирана кухня, кафетерия, банков салон, магазини и двуетажен подземен паркинг с капацитет 80 паркоместа за автомобили и велосипеди. Инвеститорската компания FLOR ROLF носи атестат за сигурност и надеждност, тъй като за последните 15 години има зад гърба си реализирани над 20 обекта, с обща застроена площ 200 000кв.м - както в столицата, така и във ваканционни курорти.“Когато офисът ви се намира във внушителна, сигурна и респектираща с вида си сграда, вие неминуемо си гарантирате правилното първо впечатление, a понякога то се оказва решаващо за сделки и партньорства. В днешните трудни времена, е изключително важно, когато наемаш професионалисти, да им подсигуриш максимално висок клас работни условия, за да бъдеш спокоен, че ще им е комфортно и ще съжителствате заедно дълго” – коментираПаскал Дойчев, собственик на инвеститорския холдинг, по повод най-новия си проект. Той сподели още, че The Ring Tower е естествено продължение на дългогодишния опит на компаниите му в изграждането и менажирането на бизнес и жилищни сгради, морски и планински хотели, логистични бази и разбира се най-успешната у нас верига фитнес клубове Pulse Fitness&Spa, която също е негово дело както като инвестиция, така и като строителство и мениджмънт. Някой от емблематичните проекти на холдинга са най-луксозната апарт-хотел сграда у нас – Emirates Apart Residence, многократно награждаваните Grand Hotel Bansko и Grand Hotel Sveti Vlas.The Ring Tower е ситуирана на една от най-комуникативните бизнес точки в София - в непосредствена близост до Бизнес Парк София - в пресечната точка на Околовръстен път и бул. Ал. Малинов, който за кратко време по права линия отвежда до летище София. Локацията предполага лесно придвижване до центъра, а бързият контакт с околовръстен път осигурява удобни комуникации както с желани точки на града, така и безпрепятствено достигане до изходите на столицата. В района има различни видове градски транспорт, включително спирка на метро на метри от сградата.В непосредствена близост са ситуирани всички най-големи в града вериги хипермаркети и „биг бокс“ решения като Фантастико, Била, Хит, Технополис, Спорт Депо, Декатлон и Икеа. В района има и множество ресторанти, а на 2 минути разстояние са София Ринг Мол и най-големият кинокомплекс Арена. Внушителната 16 етажна сграда впечатлява със своята перфектно премерена комбинация от строга класическа архитектура и модерни елементи, ненатрапчиви и естетически издържани до най-финия детайл.Екстериорът на The Ring Tower може да се опише в две думи - “Строга красота”. Специфичната архитектура на сградата носи препратка към едни от най-емблематичните сгради на бизнес мегаполиси като Ню Йорк, Токио и Дубай. Енергийноефективна защитна фасада със селективни стъкла, дело на арх. Арнаудов от проектантска компания Integra, носи усещане за солидност, която идва от вентилируемата облицовка с луксознa италианска мраморна керамика Laminam, световноизвестна със своите плочи с максимално голям растер. Фасадата е проектирана със серията алуминиеви фасадни системи Etem, които са с възможно най-добрите показатели за топлоизолация.Тяхното покритие позволява на слънчевата енергия да влезе в сградата, а когато преминава през стъклопакета, значително намалява загубата на енергия. Интериорът на сградата, дело на PRO DESIGN INTERIORS, е решен в модерен стил, с най-висок клас настилки и луксозни орнаменти. Предвидено е елегантно фоайе с рецепция в златно и оникс, 5 луксозни високоскоростни асансьора (с капацитет 13 човека всеки), и партер с елегантно усвоено пространство, в което са ситуирани административни, търговски и развлекателни обекти. Обичайните изисквания за големина на плочата и височина на таваните са спазени, а противно на масовото строителство в столицата архитектите са се погрижили за осигуряването на абсолютния максимум на светла площ чрез огромни стъклени панели, които опасват цялата сграда.“При планирането нa сградата събирахме идеи и реализации от най-известните сгради-кули от подобен тип по света. Всеки офис е проектиран така, че да дава усещане за максимален простор и свобода, което витае в цялата сграда, заради внушителни панорамни гледки. Разпределенията и дизайните на офис площите са проектирани с идея едновременно да са практични и да осигуряват максимален комфорт” - обясни Дойчев.“Работата в съвременен мини-небостъргач е не само въпрос на класа, но и на светоглед. Да прекарваш деня си с необятен простор пред погледа е усещане, което малцина щастливци могат да си позволят в гъсто населен, презастроен и динамичен град като София.” – коментира Катя Лазова, главен архитект на PRO DESIGN INTERIORS.На всеки етаж Тhe Ring Tower са разположени open space офис площи от най-висок клас, част от които вече са отдадени под наем с дългосрочни договори. Всеки етаж е планиран с опция разделяне на пространството и опция луксозни довършителни изпълнения до ключ, с множество варианти за трансформации и преустройства поради добре замислените вариации на функционали разпределения. Всички офиси са със двоен под, окачени тавани, вградено LED офисно осветление 500 Lux, заложена инсталация, цялостно структурно окабеляване 7-ма категория, реализирано в подови кутии, usp окабеляване, резервно захранване с дизел генератор и чилър система с опресняване на въздуха. Разположението им предполага перфектната офис светлина, поради естествената осветеност на помещенията.The Ring Tower разполага със иновативна система за управление, контрол на достъпа, фибро-оптична мрежа, най-висок клас шумо- и топло изолация. Всеки етаж е със самостоятелна климатизационна система, за да бъде съобразен с нуждите и желанията на всеки наемател.Съвременните технологии вече позволяват използването на принципите на природосъобразно проектиране. При планирането на The Ring Tower са заложени енергоспестяващи материали и решения, които не само минимизират потреблението, но и повишават енергийната ефективност.Отоплението е решено посредством климатици и електрически конвектори, а инсталациите са с възможност за надграждане със смарт системи за управление на всички технологии. В проекта е включено и озеленяване както вътре в сградата, така и във всички пространства около нея с вечнозелени растения, за да внесе свежест в заобикалящата градска среда.Една от най-атрактивните притегателни черти на мултифункционалната сграда е наличието на собствен огромен утра модерен фитнес & спа комплекс от веригата Pulse Fitness&Spa, който се изгража паралелно с кулата.Не се за пренебрегване екстрите на като жива охрана, денонощна рецепция, осигурените множество собствени охраняеми паркоместа и съседството с най-големия в София Бизнес Парк. Компанията инвеститор активно работи в посока развитие на целия комплекс в детайли, за да обогати текущия проект с максимално много зони и услуги за удобството на работещите в нея.И все пак, най-голямата екстра на The Ring Tower си остава нейния атестат за неприкосновено спокойствие. Няма по-приятно усещане от това да работиш близо до облаците, като пред погледа ти се разлива панорамна гледка към града и планината. Извисени над градската лудница, ще усещате спокойствие при всеки изгрев и залез, който се отразява в огромните френски прозорци на кабинета ви. Целеви клиенти на The Ring Tower са големите мултинационални компании в сферата на ИТ услугите, фармацевтиката, мобилни оператори и медии.  ", "date": "2019.06.25", "title": "Югоизточната част на София скоро с нова бизнес сграда - The Ring Tower"}
{"url": "https://www.novinite.bg/articles/177385/KEVR-pravi-kriterii-po-sdelkata-za-ChEZ", "text": "Със заповед на председателя на КЕВР Иван Иванов е създадена междуведомствена група, която да направи критерии по сделката с покупката на ЧЕЗ, предаде БГНЕС.Тези регламенти ще се използват и за в бъдеще при големи сделки в областта на енергетиката. Това заяви председателят на комисията след обществено обсъждане за новата цена на природния газ от 1 юли. Очаква се критериите да бъдат изготвени до 2-3 седмици. ", "date": "2019.06.25", "title": "КЕВР прави критерии по сделката за ЧЕЗ"}
{"url": "https://www.novinite.bg/articles/177406/Po-evtin-rouming-za-stranite-ot-Zapadnite-Balkani-ot-yuli", "text": "\r\nЦените за роуминг между Македония, Сърбия, Черна гора, Албания, Косово и Босна и Херцеговина от юли ще бъдат намалени с 27 %, а през 2021 г. трябва да отпаднат напълно, съгласно подписания наскоро Регионален договор за роуминг между държавите от Западните Балкани.\r\n\r\n\r\n\r\n\r\n\r\n\r\n\r\n", "date": "2019.06.25", "title": "По-евтин роуминг за страните от Западните Балкани от юли"}
{"url": "https://www.novinite.bg/articles/177408/Stolichnata-obshtina-udaljava-sroka-na-koncesiya-za-sportni-tereni", "text": " За целта общината ще може да ги преотдава по линията на публично-частното партньорство за  както беше досега. Това обяви по време на пресконференция зам.-председателят на Столичния общински съвет Николай Стойнев, предаде БГНЕС.„Необходимостта от тази наредба се определя от Закона за физическото възпитание и спорта и който дава възможност за едно по-дългосрочно отдаване и партниране със спортните клубове. Големият проблем при стопанисването на спортната база е, че клубовете не могат да направят необходимите инвестиции, тъй като ограниченията до този момент бяха от Закона за общинската собственост и максималният срок беше 10 години. С новия закон той се увеличава до 30 години“, каза зам.-председателят на СОС Николай Стойнев и добави, че от днес проектонаредбата ще бъде качена в сайта на общината, където тя ще бъде подложена на обществено обсъждане. който да има възможността и да избие направената инвестиция в тях.Анатоли Илиев, който е общински съветник и зам.-председател на комисията по спорт в СОС каза, че тази наредба ще облекчи клубовете и федерациите при кандидатстване, както и ще даде възможност за предоставяне на безвъзмездно предоставяне на спортни съоръжения за срок до 10 години без търг, като при повече желаещи за даден терен ще се провежда конкурс, чиято цел ще е да оцени инвестиционните програми на кандидатите.„Едно от задължителните изисквания е да се осигури безплатно използване на базата от столичани и при инвестициите трябва да се създадат условия за достъп на хора в неравностойно положение“, добави още Стойнев.По отношение на управлението на  Илиев каза, че в Наредбата е заложена точка те да се отдават облекчено на спортните клубове.„Басейнът трябва да е на разположение на учениците, а когато той не се използва от тях, стопанинът трябва да предоставя по мин. 4 часа възможност на граждани да го използват безплатно, а в останалото време може да провежда платени занимания“, уточни Илиев.юридически лица на бюджетна издръжка, неправителствени организации с идеална цел, училищни настоятелства, а за по-дългия срок – спортни клубове, федерации и спортни обединения.Стана ясно още, че през последната година са били изградени 120 детски и спортни площадки в различни райони на града. Също така към момента в столицата са построени повече от 60 стрийт фитнеса и в момента се работи по проект за реализиране на 6 локални спортни зали в терените на различни училища в София.", "date": "2019.06.25", "title": "Столичната община удължава срока на концесия за спортни терени"}
{"url": "https://www.novinite.bg/articles/177418/Ninova-Sluchiloto-se-s-partijnite-subsidii-e-zaguba-na-vreme", "text": "Оценявам случилото се с партийните субсидии като загуба на време – крайно време е да разсъждаваме по същество и да решим въпроса. Това каза лидерът на БСП Корнелия Нинова по време на пресконференция във връзка с провелия се коалиционен съвет на ГЕРБ и Обединени патриоти за партийните субсидии.По-скоро ме впечатли друг резултат от днешната среща на коалиционните партньори, че тепърва искат да започнат диалог с парламентарните партии за намиране на разумно решение. Оценявам случилото се тук като загуба на време и отклоняване на общественото внимание от съществени въпроси. Защо загуба на време? Може би преди десетина дни от БСП предложихме точно това. Нашият Национален съвет упълномощи групата да поканим другите парламентарни партии на разговори и много спокойно, аргументирано и без излишни емоции да решим този въпрос, посочи Нинова.Тя припомни, че позицията на партията е \"за\" намаляване на субсидията, но не на 1 лв. и не за отваряне на финансирането към олигарси. За съжаление на тази наша покана ГЕРБ и патриотите не откликнаха. Днес са взели точно те същото решение да започнем разговор. Загубихме може би две седмици, крайно време е да седнем и да разсъждаваме по същество и да решим въпроса, допълни Нинова.На въпрос каква позиция ще защитава БСП, лидерът на партията заяви, че няма крайно решение за размер на субсидията. Ние сме за намаляване и сме направили разчети за различна сума. В диалог ще търсим разбирателство. Не искаме ние да налагаме нещо конкретно. Ще им покажем абсолютно аргументирано финансово какво е необходимо, за да може една партия да работи спокойно и независимо от частни и външни интереси, посочи лидерът на БСП. Тя посочи, че не иска днес да посочва число, тъй като разговорът е отворен, предаде \"Фокус\".Моделът на ГЕРБ на управление на върха се пренася и по места, посочи Нинова. Според нея там, където има кметове на ГЕРБ има еднолично управление, което не уважава усилията на БСП и на много жители да се провеждат референдуми по важни въпроси. Тя отчете, че такива инициативи са били поети от организации на БСП, но въпреки това са останали неуважени. Имаме своята програма за развитие на Ямбол. Разбира се, ще се стъпи на всичко добро постигнато дотук от всички кметове, но ще се търси още по-добро развитие за жителите на общините. Днес приключихме тази среща с решение за план за развитие на всяка от общините в Ямбол. Хубаво е и че организациите ни са в много висока степен на готовност за номинации за кметове и общински съветници. По време на тези срещи ще провеждаме и разговори с потенциални партньори по места. Търсим съюзи и партньорства с хора, които споделят нашите идеи и които искат местната власт да се развива самостоятелно, да е силна, да е близо до хората и споделят програмата ни \"Визия за България\", която ще прерасне във визия за всяка една община. Възможни са партньорства по места, имаме и тук такива, така че това сме правили, това ни е целта и занапред и на следващото заседание, което ще бъде в друга област, коментира Нинова.На въпрос с кого ще направи БСП партньорство, Нинова заяви, че трябва да се чакат разговорите. Щом ги проведем, ще ви кажем, посочи тя. Попитана дали БСП е склонна да подкрепи независим кандидат, Нинова обясни, че въпрос на конференциите по места какъв кандидат ще издигнат. Тези конференции трябва да се проведат до края на август. Няма да имаме намеса от центъра да им диктуваме конкретни неща, уточн Нинова. Тя посочи, че БСП си поставя в Ямболско цел за най-много кметове.Във връзка с гражданската квота в листите на БСП, Нинова посочи, че това е разширяване към гражданското общество. Включително днес на днешната ни среща някои от общините споделиха, че имат намерение в общинските листи да включат гражданска квота. Смятаме, че това е удачен вариант за приобщаване на гражданското общ3ество към правене на политика“ каза лидерът на партията. Попитана дали БСП ще влоши отношенията си с ПЕС, Корнелия Нинова отговори, че не очаква такова нещо. По такива спорни въпроси, които сме имали – нашата практика е следната: свикваме си Националния съвет, който е един от висшите колективни органи. Поставяме въпроса, решаваме с мнозинство и демократично и такова, каквото е решението, такова отстояваме в рамките на ПЕС. Така постъпихме с Истанбулската конвенция. Ако възникне такъв нов въпрос, ще го решат колективните органи на партията и ние просто ще го изпълняваме, обясни Нинова. Тя допълни, че БСП не е единствената партия, която има противоречие по Истанбулската конвенция. „Не бих нарекла това влошаване на отношенията, а свободно изразяване на мнение, каза още лидерът на БСП.Във връзка с темата за Стратегията за детето и на въпрос защо БСП няма позиция по документа, Нинова отговори: \"Не сме пренебрегнали този въпрос, но предпочетохме тя да стане факт и тогава да я коментираме. Много пъти, включително и по Истанбулската конвенция стана така – управляващите декларират едно нещо сутринта, на обяд го променят, вечерта го изтеглят и ние сме в ситуация постоянно да коментираме като коментатори, а не като сериозна политическа сила нещо, което не е факт. Стратегията за детето така и не влезе в Народното събрание. Имаше такъв проект, гласуван на Министерски съвет, който след това не видя бял свят. Когато влезе и трябва да се гласува, да се даде конкретно глас с гласуването на депутатите, ще имате нашата позиция. Засега стратегията за детето няма никакво движение\".", "date": "2019.06.25", "title": "Нинова: Случилото се с партийните субсидии е загуба на време"}
{"url": "https://www.novinite.bg/articles/177412/MF-izchisli-kolko-nadvzeti-subsidii-shte-vrashtat-partiite", "text": "Министерството на финансите публикува информация за това колко пари трябва да върнат партиите от надвзетите субсидии. Най-много средства в хазната трябва да внесе ГЕРБ - 5 613 724 лева, следвана от БСП - 4 299 690 лева, ДПС - 1 625 892 лева, ВОЛЯ - 655 938 лева, НФСБ - 542 137 лева, \"Атака\" - 539 894 лева.Точните суми за всички партии вижте .Министърът на финансите изпрати писма до политическите партии, в които са посочени конкретните суми, подлежащи на връщане - разликата между предоставената държавна субсидия и преизчисления размер. В писмата е описан и механизмът за възстановяването на сумите, съобразно изискванията на Закона за изменение на Закона за политическите партии.В случай, че партия, включително от състава на коалиция, която получава държавна субсидия, не върне доброволно разликата до предоставянето на втората част от субсидията за 2019 г., разликата ще бъде възстановена в бюджета, като на партията ще бъде предоставена 70% от сумата, която трябва да й бъде отпусната като втора част на субсидията за 2019 г., съответно 50 на сто от сумата, която трябва да й бъде предоставена от всяка следваща част на субсидията в рамките до една година от влизането в сила на закона.При недостиг на средства или липса на следващи части от субсидията, разликата, която не е върната от съответната партия или коалиция, следва да бъде възстановена доброволно по централния бюджет в срок до 31 декември 2020 г.Политическа партия, включително от състава на коалиция, която не получава държавна субсидия, следва да върне разликата между предоставената държавна субсидия и преизчисления размер до 31 декември 2020 г.След изтичането на посочения срок средствата, които не са върнати в централния бюджет доброволно, подлежат на събиране по общия ред.", "date": "2019.06.25", "title": "МФ изчисли колко надвзети субсидии ще връщат партиите"}
{"url": "https://www.novinite.bg/articles/177416/Proveriha-uchilishteto-v-Botevgrad-s-uspeh-287-na-maturata", "text": "Училище в Ботевград изкара среден успех на матурите 2,87. Впечатляващо ниският резултат и големият брой отсъстващи ученици станаха причина образователни инспектори и полиция да влязат в училището на проверка за нередности.„По-брутална и по-левашки изпълнена не проверка, а акция на колегите от Регионално управление на образование, съвместно с полицията, не съм виждал. Чувствам се унизен. По-голямо унижение не съм изживявал в живота си”, коментира един от учителите в Техническата професионална гимназия „Стамен Панчев” пред Нова.По негови думи полицията е нахлула в училището без заповед от прокурор, като целта е била обиск на документи.Униформените полицаи взели ключа на портиерката и заключили входа на училището, разказа зам.-директорката на училището.„Видях и друг полицай, който тичаше към останалите изходи и входове. Не знаех какво се случва. Реших, че става въпрос за акция по претърсване, залавяне на престъпник или нещо подобно”, обясни тя.По думите й пред сградата е имало учители и ученици, които не са били допуснати вътре.„Отидох в учителската стая, където бяха трима полицаи, заедно с инспектор и се развиках. Бях наистина възмутена от това, което се случва. Не виждам защо идващите ученици и колеги трябва да бъдат наказвани и унижавани по някаква причина”, каза още тя.Според Росица Иванова от РУО на София област е извършена нормална рутинна проверка.„Колегите разказват прекалено драматично случилото се събитие. Причината да потърся служители на МВР беше провокирана от предишни проверки, които извършихме в училището. При двете последни проверки от ръководството на училището се опитаха да манипулират резултатите”, заяви тя.Поради големият процент на отсъствия, училището се очертава като едно от най-проверяваните през годината.„Само при три от проверките се установиха над 50% отсъстващи ученици. При последната проверка отсъстващите ученици са 168 от 275, което е 57%“, заяви Иванова.Директорката на училището Катя Ценева обясни това с големия процент на ученици от ромски етнос – 80%.", "date": "2019.06.25", "title": "Провериха училището в Ботевград с успех 2.87 на матурата"}
{"url": "https://www.novinite.bg/articles/177393/Planinskata-spasitelna-slujba-pri-BChK-preduprejdava-za-loshi-usloviya-za-turizam", "text": "Поради нестабилните метеорологични условия в страната през последните дни, Планинската спасителна служба (ПСС) при БЧК съветва всички любители на планината да избягват да предприемат преходи, особено във високите части.ПСС препоръчва туристите да следят прогнозата за времето и да се съобразяват с нея при излизане в планината, да са добре екипирани, да спазват предварително уточнения маршрут и да носят в себе си заредени мобилни телефони.Поведение при движение по време на гръмотевична буря.•                     Избягвайте движение по била и ръбове, особено ако те са остри; пресичането на големи открити пространства също увеличава риска.•                     Не преминавайте през върхове или изолирани височини, дръжте се на разстояние от изолирани дървета, големи метални предмети, далекопроводи, реки и водни басейни.•                     Ако се намирате на било - напуснете го по най-бързия начин, като не пренебрегвате сигурността на придвижване.•                     Движете се на дистанция един от друг (няколко метра), а не в пакет. Ако прецените, че е по-добре да изчакате края на бурята:•                     Спрете на сравнително безопасно място (не на било или друга изпъкнала форма на релефа);•                     Избягвайте единични дървета, постройки, необезопасени с гръмоотвод, извори или водни басейни;•                     Запазете дистанция от скалата при търсене на подслон;•                     Оставете поне на десетина метра от вас по-големите метални предмети;•                     Застанете в седнало положение (върху раницата или друга изолираща подложка) със събрани стъпала, коленете обхванати с ръце.", "date": "2019.06.25", "title": "Планинската спасителна служба при БЧК предупреждава за лоши условия за туризъм"}
{"url": "https://www.novinite.bg/articles/177414/Prodadohme-vinetki-za-24-mln-lv", "text": "\"До средата на юни имаме над 4 млн. продадени електронни винетки, приходите от които са над 24 млн. лв.\", съобщи на брифинг заместник-министърът на регионалното развитие и благоустройството Николай Нанков.\"Хубавото на тол система е, че факторът време, прекарано в страната, ще бъде минимализиран. С бъдещата тол система пътуването в рамките на страната - т.е. времето, което превозното средство ще прекарва в страната, няма да бъде водещо“, заяви Николай Нанков.От своя страна, директорът на Националното тол управление проф. Олег Асенов посочи, че по отношение на транзитния трафик на товарни автомобил  в момента се попълват ръчни карти, в които се отбелязват крайните точки и маршрута. Те важат за 24 часа, за които превозното средство трябва да напусне пределите на страната.На 16 август ще стартира реалното тестване на системата на терен, а до два месеца се очаква да станат ясни крайният ѝ обхват и тарифите. Националното тол управление е разработило специален онлайн калкулатор, с който всеки превозвач може да изчислява разхода си за преминаването му по определен маршрут.Първоначално в обхвата на системата ще влязат не повече от 6 хил. километра от пътната мрежа на страната, предимно транзитните коридори – магистралите, пътищата от първи клас и частично от втори. За различните пътища ще има и отделно тарифиране.Директорът на Националното тол управление проф. Олег Асенов посочи, че по отношение на транзитния трафик на товарни автомобили, в момента се попълват ръчни карти, в които се отбелязват крайните точки и маршрута.За надеждното функциониране на системата вече е изградено Национално тол управление, където общо 629 служители работят в специално оборудвани помещения – диспечерски пункт, стая за контрол, кол-център и други.", "date": "2019.06.25", "title": "Продадохме винетки за 24 млн. лв."}
{"url": "https://www.novinite.bg/articles/177415/Predvijdat-po-strog-kontrol-na-praskaniyata-po-vazduh-zaradi-pchelite", "text": "Стартира дейността на работната група, създадена със Заповед на министъра на земеделието, храните и горите Десислава Танева за промяна Наредбата за опазването на пчелите, съобщиха от БАБХ.На комисията е даден тримесечен срок да изготви проект на Наредба за изменение и допълнение на Наредба № 13/2016 г. за мерките за опазване на пчелите и пчелните семейства от отравяне и начините на провеждане на растителнозащитни, дезинфекционни и дезинсекционни дейности.Водеща в дейността на работната група е Българска агенция по безопасност на храните, като в работата й са включени и експерти от МЗХГ, както и представители на браншови организации на пчеларите, които са членове на Консултативния съвет по пчеларство. Те имат ангажимент, от своя страна, да съгласуват предложенията за решения с останалите организации, членове на консултативния съвет.На първото заседание бяха поставени на обсъждане конкретни текстове от проектонаредбата, свързани с въздушното третиране на посеви с инсектициди и други препарати за растителна защита. Бяха обсъждани възможните часови зони през деня, в които да се извършва третиране от въздуха, така че да не се повлияе негативно на пчелите.На заседанието се поставиха и въпроси, свързани с взимането на проби за доказване подмор на пчели при съмнение за повлияване вследствие от нерегламентирана употреба на продукти за растителна защита.Специален акцент в дебатите беше начинът на информиране за предстоящи пръскания, така че да се направи възможна бързата и коректна връзка между стопаните, които извършват пръскане на посеви и собствениците на пчелни семейства.Общо беше мнението на участниците, че каквито и промени да се предприемат и по отношение на часовите пояси на пръскане и на начина на информиране, ще е необходимо стриктно спазване на правилата, за да има ефективен диалог между страните.Беше посочено още, че ще се извършва пълен контрол на пръсканията по въздух, както и че ще се предвидят обучения на всички областни структури с цел по-добър превантивен контрол по отношение на уведомяването за пръскане и самото му извършване.", "date": "2019.06.25", "title": "Предвиждат по-строг контрол на пръсканията по въздух заради пчелите"}
{"url": "https://www.novinite.bg/articles/177407/Dete-pogalna-moneta-speshno-go-transportiraha-za-Pirogov", "text": "Малко момченце от Дупница погълна монета по време на игра, което наложи спешното му транспортиране до столичната клиника „Пирогов“. Инцидентът е станал вчера, когато майката на 3-годишното дете подава сигнал на тел.112.\r\nВ един момент младата жена забелязала, че синът й си играе с монети, а по-късно една от тях липсвала. Все още не е ясно точно каква монета е погълнало детето, но то веднага е поето от спешните медици. След направена снимка се видяло, че в действителност в тялото на момченцето има монета, което е наложило спешното му транспортиране до „Пирогов“.\r\n„Няма опасност за живота на детето. Честа практика е при нас да обслужваме малки пациенти, които поглъщат различни предмети. Наскоро имахме детенце, което си беше мушнало боб в ноздрите. Едва успяхме да го извадим. Предполагаме, че при 3-годишното дете монетата ще излезе по естествен път, но все пак трябва да го наблюдават“, коментираха медици от Дупница.\r\n", "date": "2019.06.25", "title": "Дете погълна монета, спешно го транспортираха за Пирогов"}
{"url": "https://www.novinite.bg/articles/177422/Medicinskite-sestri-v-uchilishtata-i-detskite-gradini-v-Plovdiv-s-po-visoki-zaplati", "text": "\r\nЗдравните работници в училищата, яслите и детските градини в Пловдив ще взимат основа заплата от 900 лева. За това се договориха на тристранен съвет представители на синдикалните организации в здравеопазването и община Пловдив. Новите възнаграждения ще бъдат заложени в бюджета за следващата година и са в синхрон с постигнатото национално споразумение за заплащането на медицинските сестри.\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.25", "title": "Медицинските сестри в училищата и детските градини в Пловдив с по-високи заплати"}
{"url": "https://www.novinite.bg/articles/177417/90-ot-domatite-po-sergiite-vnosni", "text": "\r\nБългария вносът на плодове и зеленчуци е около 90% според статистка на браншовите асоциации. \"По наши проучвания данните не са в такива рамки, но провеждаме паралелно обследване\", коментира пред БНР заместник-министърът на земеделието Чавдар Маринов.\r\n\r\nТой припомни, че предстои създаването на регистър на търговците на плодове и зеленчуци, като целта е пълна проследяемост и регулация на вноса. По думите му тази база данни ще бъде свързана със структурите на НАП, на Агенция \"Митници\" и на БАБХ.\r\n\"Целта не е да забраняваме търговията на плодове и зеленчуци, целта е регулиране, за да знаем какво консумираме. Целим модела, прилаган в Гърция, че няма как да отиде свободно на пазара в Солун и да предлага български домати или краставици. Това е вид защита за родното производство на плодове и зеленчуци. Целта е да се търгува при ясни правила и проследимост\", подчерта Маринов.\r\nЗаместник-министърът сподели идеята за \"свеж плод\", често прилагана в Европа - набирането на продукта се случва в рамките на 24 часа, след което той се закарва в търговски обект, който е в радиус не повече от 150 км.\r\n\"Така считаме, че ще подкрепим значително българските производители. Би следвало до септември да имаме първоначални резултати по реализирането на тази идея\", твърди Чавдар Маринов.\r\n", "date": "2019.06.25", "title": "90% от доматите по сергиите вносни"}
{"url": "https://www.novinite.bg/articles/177419/Ananiev-Ot-1-yuli-zaplatite-v-oblastnite-bolnici-shte-badat-uvelicheni", "text": "От 1 юли заплатите на персонала в областните болници ще бъдат увеличени. Това съобщи министърът на здравеопазването Кирил Ананиев, който е на посещение във Варна. По думите му повишенията ще бъдат различни в отделните лечебници, като по предварителни данни сумите ще са между 150 и 250 лева, предаде БТА.Ананиев уточни, че ръководствата и персоналът на  лечебните заведения ще решават дали увеличенията ще бъдат към основните заплати или към допълнителното материално стимулиране. Тяхно ще бъде и решението дали всички ще получат еднакво увеличение или ще има диференциация.Министърът допълни, че повишаването няма да доведе до съкращения. По думите му, тъй като областните лечебници са многопрофилни и длъжни да приемат всеки болен, трябва да разполагат и с нужните екипи за 24-часов режим на работа. Ананиев допълни, че в момента средната брутна работна заплата на персонала в тези лечебници е между 1200-1400 лева, като за лекарите сумата е доста по-висока. Той каза още, че през септември ще бъде направен анализ на изпълнението на бюджета на Национланата здравноосигурителна каса (НЗОК) и, ако има спестени средства, те ще отидат в болничната помощ и увеличение на заплатите.‘Министерството провежда срещи с всички областни болници в страната като основната тема е новата методика за формиране на разходите за персонала’, припомни Ананиев. По думите му един от акцентите на документа е, че разходите за служителите трябва да бъдат не по-малко от 50% от общите приходи, които получават лечебните заведения.Освен това размерът на допълнителните плащания за постигнати резултати не могат да надхвърлят 50% от разходите за персонал с изключение на допълнителното разпределение на приходи от клинични изпитания и от ценоразписите, които са си публикували болниците за допълнителни медицински услуги, допълни министърът.Ананиев обясни още, че максималният размер на допълнителното материално стимулиране за немедицинския персонал не може да надхвърля 80% от основната работна заплата, а за медицинския - не повече от три пъти от основната работна заплата. „Много важно е и посоченото в методика съотношение между парите на санитарите, професионалистите по здравни грижи и лекарите”, допълни министърът. То трябва да е 1 към 1,7 към 2,2, което според здравния министър, при равни други условия осигурява постигане на нивата на възнагражденията, посочени в Колективния трудов договор на сектора.", "date": "2019.06.25", "title": "Ананиев: От 1 юли заплатите в областните болници ще бъдат увеличени"}
{"url": "https://www.novinite.bg/articles/177409/Hilyadi-ostanaha-bez-tok-v-kv-Drujba-zaradi-skasan-kabel", "text": "\r\nФирма скъса кабел 10 киловолта, собственост на ЧЕЗ Разпределение България, при извършване на несъобразени изкопни работи, в резултат на което близо 4200 клиенти от квартал „Дружба 1” останаха без електрозахранване тази сутрин.\r\n\r\n\r\n\r\n\r\n\r\n\r\n", "date": "2019.06.25", "title": "Хиляди останаха без ток в кв. „Дружба” заради скъсан кабел"}
{"url": "https://www.novinite.bg/articles/177377/Manolova-predstavya-dnes-proekt-na-Zakon-za-lichniya-falit", "text": "Омбудсманът Мая Манолова ще представи законопроекта за несъстоятелност на физическите лица, т. нар. личен фалит. Събитието ще се състои днес, 25 юни 2019 г., от 11.00 часа в институцията на омбудсмана /гр. София, ул. „Георг Вашингтон № 22/. България все още е единствената държава в Европейския съюз, в която липсва законодателна уредба за несъстоятелност на физическите лица, като същевременно страната ни се наражда в топ 5 по лоши кредити в Европа. Припомняме, че на 27 март 2018 г. общественият защитник дискутира концепцията на законопроекта на форум в Представителството на Европейския съюз, организиран съвместно с фондация „Български институт за правни инициативи“. Още тогава депутати, магистрати, експерти, представители на институциите, на банковата асоциация, синдикати, работодателски, съсловни и граждански организации, разискваха проблемите, последиците и възможностите пред създаването на нормативна уредба за частния фалит и „вечния длъжник“. На форума социологическа агенция „Глобал Метрикс“ оповести резултатите от първото национално изследване по въпросите на личния фалит, което показа, че 82.3% от българските граждани очакват приемането на такъв закон.", "date": "2019.06.25", "title": "Манолова представя днес проект на Закон за личния фалит"}
{"url": "https://www.novinite.bg/articles/177378/Darjavite-chlenki-tryabva-da-podkrepyat-mehanizmite-na-OON-za-reshavane-na-mejdunarodni-krizi-prizova-Rumen-Radev", "text": "Организацията на обединените нации не е перфектен инструмент за разрешаване на кризи в международен план, но няма друг по-добър от него. Държавите-членки трябва да подкрепят усилията на ООН в тази насока, така че да укрепваме нейните механизми. Това заяви президентът Румен Радев пред български журналисти в Женева след двустранни срещи в сградата на ООН в Женева. Държавният глава е в Швейцария за участието си в 41-ата сесия на Съвета на ООН по правата на човека. Президентът Румен Радев разговаря с Майкъл Мьолер – генерален директор на Службата на ООН в Женева, с когото обсъдиха усилията на ООН за решаване на съвременните предизвикателства, свързани с миграцията и бежанците, глада, негативните ефекти от глобализацията, горещите и  замразени конфликти. „ООН е основният форум за справяне с тези тежки проблеми“, заяви държавният глава.  Сред темите на разговора с Майкъл Мьолер беше и изграждането на Международен институт за устойчиви технологии в Югоизточна Европа, усилията за чието създаване президентът Радев подпомага близо две години. „Още преди година и половина предложих 10 държави от региона ни да направим заедно меморандум, който да бъде подписан от всички премиери на държавите от Югоизточна Европа за създаването на институт с прилежаща лаборатория за научни изследвания. Все още той не е подписан“, заяви Румен Радев, като допълни, че очаква по-активни действия от българското правителство в подкрепа на научната инфраструктура и развитието на световна наука в региона. Върховния комисар по правата на човека Мишел Башле и президентът Румен Радев също проведоха среща днес, на която обсъдиха приоритетите и позициите на България по темата за зачитане на човешките права. За България е полезен периодичният преглед, който организацията прави на страните-членки, защото той дава насоки как да развиваме своите основни дейности, заяви държавният глава. България за първи път е член на Съвета по правата на човека на ООН, което е признание за усилията, които полага страната ни в тази област, посочи Румен Радев. „Тук съм да подкрепя многостранния подход в международните отношения, който през последните години е подложен на особено силен натиск“, заяви още президентът.", "date": "2019.06.25", "title": "Държавите-членки трябва да подкрепят механизмите на ООН за решаване на международни кризи, призова Румен Радев"}
{"url": "https://www.novinite.bg/articles/177421/Rakovoditelyat-na-Napoitelni-sistemi-v-Shumen-vliza-v-zatvora", "text": "Апелативният съд - Варна потвърди присъдата на ръководителя на клона на „Напоителни системи” в града Юлиян Вълчев. Той получи 2 години „лишаване от свобода” с 3-годишен изпитателен срок за умишлена безстопанственост, ощетявайки дружеството с близо 50 000 лева. Това съобщават от прокуратурата.Предишната инстанция – Окръжен съд – Шумен, постанови Вълчев да бъде лишен и от право да заема държавни или публични длъжности за период от две години. Тази част от решението обаче бе отменена от апелативните съдии.Вълчев е обвинен в това, че не е положил достатъчно грижи за язовир, собственост на „Напоителни системи”. Осъденият ръководител наредил на пазача на водното съоръжение да изпусне водата, за да улесни нерегламентиран стопански риболов. Така той причинил значителни вреди на „Напоителни системи“. По това време в язовира е имало близо 500 000 куб. метра вода на стойност 49 003 лева, а в края на инкриминирания период водата била едва 5000 куб. метра. Основното предназначение на язовир „Нови пазар 1“ е за напояване.Решението на Апелативния съд подлежи на касационна проверка.", "date": "2019.06.25", "title": "Ръководителят на „Напоителни системи” в Шумен влиза в затвора"}
{"url": "https://www.novinite.bg/articles/177379/Obsajdat-partijnite-subsidii-s-Borisov", "text": "Партийната субсидия на масата на управляващата коалиция. Днешният коалиционен съвет идва след инициатива на премиера Борисов. Поводът - намаляването на партийната субсидия.Предложението на ГЕРБ е 1 лев за спечелен глас, както и подкрепа към предложението на ДПС за външно финансиране на партиите от юридически и физически лица. На тези предложения обаче възразиха партньорите на ГЕРБ във властта - патриотите.Очаква се днес управляващата коалиция да търси пресечна точка и консенсус - с колко и как да  бъдат финансирани политическите формации.", "date": "2019.06.25", "title": "Обсъждат партийните субсидии с Борисов"}
{"url": "https://www.novinite.bg/articles/177381/Radev-v-Jeneva-V-Balgariya-naj-mnogo-lipsva-neprimirimostta-kam-niskoto-kachestvo", "text": "Това, което най-много ни липсва в България, е непримиримостта към ниското качество. Имаме нужда от друго качество в политическия процес, от други критерии за оценка на работата на политици, на управление, друго качество на избирателния процес, друго качество на инфраструктура, образование, здравеопазване. Това заяви президентът Румен Радев на среща с представители на българската общност в Женева. В България трябва да преминем от количествени към качествени измерители на нашия живот, посочи президентът и даде пример с изграждането на инфраструктура в България, където е най-видимо как вложените пари не отговарят на крайния резултат. „Това означава няколко неща – лошо качество на провеждане на обществените поръчки, неспособност и липса на административен капацитет или корупция, или всичко това заедно. Тези неща трябва да дразнят все повече и трябва да бъдем непримирим“, заяви Румен Радев. По думите му, българите зад граница могат да помогнат за процесите в България, като, връщайки се в родината, привнесат у нас професионалните и обществените отношения, както и успешните модели от опита си в чужбина. Това ще даде тласък за нашите бъдещи успехи, заяви Румен Радев. Държавният глава подчерта, че българите в Швейцария са изключително добре интегрирани, с доказани успехи в областите, в които осъществяват дейността си – банковото дело, науката и образованието, информационните технологии, медицината, културата и изкуството. „Гордея се с вас и с начина по който представлявате България ,защото доброто име на България и готовността за инвестиране в страната ни се дължи до голяма степен на вас“, обърна се той към българите. Президентът заяви още, че ангажиментите на държавата към българските граждани в чужбина не изисква единствено средства, а и точни нормативни решения и ясна визия. „Имаме Национална стратегия за българските граждани и историческите български общности по света, която не е лош документ, но се нуждае от сериозна актуализация“, посочи Румен Радев. Той заяви, че президентската институция предвижда да организира форум с участие на българи зад граница и съответните компетентни институции, на който да се обсъдят въпросите за сънародниците ни в чужбина. Президентът Румен Радев е в Женева във връзка с 41-aта сесия на Съвета на ООН по правата на човека.  Днес той ще посети Европейската организация за ядрени изследвания – ЦЕРН, където ще разговаря с българи, които работят в организацията.", "date": "2019.06.25", "title": "Радев в Женева: В България най-много липсва непримиримостта към ниското качество"}
{"url": "https://www.novinite.bg/articles/177382/VMRO-Nastoyavame-Koncepciyata-sreshtu-ciganizaciyata-da-bade-prieta", "text": "Настояваме за спешното приемане на Концепцията, придобила публичност, като Концепция срещу циганизацията, която лидерът на ВМРО – БНД, заместник министър-председател по обществения ред и сигурността и министър на отбраната Красимир Каракачанов още през месец април официално внесе за съгласуване с министерствата.Това се казва в категорична позиция на ВМРО по повод поредното убийство, сторено от циганин рецидивист при кражба. Преди дни в софийското село Априлово циганин преби с лопата стопанин през нощта. Циганинът бил хванат да краде. Рецидивистът бързо е задържан, благодарение на адекватната работа на ресорните органи.Без Концепцията ресоциализацията на тези дезинтегрирани с помощта на държавни субсидии, европрограми и с активното съдействие на т.нар. правозащитни организации маси вече е доказано невъзможна. Няма как един проблем, замитан „под килима“ над 30 години, с един етнос, умело полаган в полза за определени политически кръгове и използван от външни среди с подмолни цели, да бъде решен по досегашния модел. Декади, включвания, комисии, комитети – те просто не работят.Позицията на ВМРО е провокирана и от последната серия нагли и напълно лишени от човечност и адекватност, нападения на цигани над българи, част от които, за наше съжаления, завършили фатално. Искаме спешното поставяне „на масата“ на Концепцията за промени в политиката за интеграция на циганския (ромския) етнос в Република България и мерките за реализацията им. Настояваме всички държавно отговорни политически сили, всички, имащи отношение органи на общинската власт и държавната администрация, да си дадат ясна сметка, колко е належащо взимането на решения и постановяването на мерки срещу безчинствата на циганите в държавата ни.Наясно сме, че отминаха европейските избори, а и наближават местни, но обществената търпимост вече се изчерпа. Флиртът с циганите не може да продължава да коства живота на невинни хора.Даваме кратка статистика:22.06.2019 г., с. Априлово, Софийско – 39-годишен циганин рецидивист влиза в дома и убива 49-годишен българин, който прави опит да защити собствеността си.21, 22, 23, 24.06. (и доста предишни дати и години) – с. Розино, Карловско. Два цигански клана се изтрепват и бият и нападат и околните съседи, като с това нарушават спокойствието на честните достойни българи в селото и региона. Това е проблем, за който говорим от години. Ние от ВМРО на няколко пъти повдигахме въпроса за разкриването на РПУ в селото. Но без успех.19.06. – с. Горно Черковище, Казанлъшко. Двама цигани пребиват мъж с обвиненията, че ги е прередил на опашката в магазина. Според разкази на очевидци същите тези системно са пребивали и малтретирали и други хора от селото.07.04. – цигани пребиват магазинер в Габрово заради забележка за неприлично поведение.06.01. – Войводиново, общ. Марица. Жестоко нападение над военнослужещ от двама братя, които са го ритали в главата с думите „Остави ме да го убия“.Със сигурност в дългия списък само от последните месеци изпускаме още много. Но нека ви припомним и бруталните убийства на Вероника във В. Търново (2015 г.), на Александър в Бяла (2017 г.), на Виктория в Русе (2018 г.).Да не пропускаме и спецакциите за лихварство, трафик на хора, „ало измами“, проституция и други тежки престъпления, които също приключиха с арести в циганските махали.Ние от ВМРО сме част от управляващата коалиция ГЕРБ – ОП. Но не ние сме мандатоносителите. Като част от управлението нашите народни представители направиха редица предложения за законодателни промени, които да дадат поне началото на дългия процес по ресоциализацията на циганите. Част от тях вече са факт – спирането на помощи на родители, които не изпращат децата си на училище; поетапно намаляване – до пълно спиране, на социални помощи при отказ от преквалификация или започване на работа и др. Предложенията ни за увеличаване на предела на неизбежната отбрана и отпадането на маловажните кражби от НК минаха на първо четене. Внесохме и предложение за промени в ЗАНН за предвиждане на безвъзмезден труд в полза на обществото и задържане в структура на МВР като административни наказания за извършени нарушени като например незаконна сеч и кражба на дърва. Но това не е достатъчно. Нужна е спешна работа и мерки по приемането на цялостната концепция на Красимир Каракачанов. Това е пътят.", "date": "2019.06.25", "title": "ВМРО: Настояваме Концепцията срещу циганизацията да бъде приета!"}
{"url": "https://www.novinite.bg/articles/177392/Valeri-Simeonov-Vazmojno-e-da-ne-postignem-obshto-reshenie-za-subsidiite", "text": "Разумното решение е това, за което ще ви информиране като приключи съвета. Възможно е да не постигнем общо решение, но ще се опитаме да го направим. Това заяви лидерът на НФСБ Валери Симеонов на влизане за срещата на Коалиционния съвет, по време на която ще се обдъждат субсидиите за партиите.По думите му много прибързано са били взети решенията от всяка една от партиите. Нужен е малко повече диалог и консултации, каза Симеонов.Не искам да коментирам това, което са казали гражданите в референдума, защото такъв референдум можеше да има други въпроси, които биха унищожили държава. Като например подкрепяте ли ДДС от 1 лв. Много граждани биха го подкрепили, посочи Валери Симеонов.Различия по темата е възможно да повлияят на управленската коалицията, каза Симеонов.", "date": "2019.06.25", "title": "Валери Симеонов: Възможно е да не постигнем общо решение за субсидиите"}
{"url": "https://www.novinite.bg/articles/177424/Blagorodna-akciya-v-Pirogov-ochakva-kravodariteli", "text": "На 26 юни 2019 г. стартира поредната акция по кръводаряване в \"Пирогов\", съобщиха от болницата. Всеки, който желае да дари кръв, може да го направи от 9.30 до 13.30 часа.Екипът на Националния център по трансфузионна хематология очаква желаещите да дарят кръв в зала \"проф. Емил Таков\" (рапортната зала на травматологиите, ет. 2 - над Спешното на \"Пирогов\").Желателно е кръводарителите да са закусили, пили достатъчно вода и кафе, да нямат заболявания и да имат желание да дарят кръв безвъзмездно. Задължително условие е лицата да представят лична карта преди благородния акт", "date": "2019.06.25", "title": "Благородна акция в \"Пирогов\" очаква кръводарители"}
{"url": "https://www.novinite.bg/articles/177403/Manolova-Balgariya-e-edinstvenata-strana-v-ES-bez-Zakon-za-chastniya-falit", "text": "Липсата на закон за частния фалит оформя два потока - към сивия сектор и към терминал 2.Това каза омбудсманът Мая Манолова. Тя бе домакин на дискусия, на която представи проект на Закон за личния фалит. Манолова припомни, че България е единствената страна в ЕС без такъв закон. Темата за вечния длъжник остава болезнена, добави Манолова и за да поясни, че трябва да се търси баланс, посочи, че все пак е важно кредиторите да удовлетворят своите вземания, а държавата да предпази гражданите. През 2017 г. просрочените задължения са 4,7 млрд евро, като само потребителските са около 400 млн евро. Така над 12 сто от всички заеми попадат в графата лоши кредити. Това е три пъти повече от средното за Европа.От друга страна състоянието на законодателството дава превес на монополисите и ощетява откъм права гражданите, посочи Манолова. Законът за частния фалит цели да подкрепи хората, коита са изпаднали във временна невъзможност да плащат заемите си, като се предлага бърза процедура пред съда. Именно това е органът, който ще прави проверка на длъжника. Несеквестируемият минимум да се запази, а тези, които нямат пари за адвокат, да могат да получат правна помощ, предвижда проектът.", "date": "2019.06.25", "title": "Манолова: България е единствената страна в ЕС без Закон за частния фалит"}
{"url": "https://www.novinite.bg/articles/177399/Balgariya-i-Mongoliya-podpisaha-savmesten-protokol-za-razshiryavane-na-targovsko-ikonomicheskite-otnosheniya", "text": "Министърът на икономиката Емил Караниколов и министърът на образованието, културата и науката и спорта на Монголия - г-н Ендонперенлей, подписаха Протокол от Седмото заседание на Българо-монголската междуправителствена комисия за икономическо, търговско и научно-техническо сътрудничество, което се провежда в Улан Батор. Документът проследява българо-монголските отношения в сферата на икономиката и основата за тяхното развитие в бъдеще.„Не използваме целия потенциал, който имат търговско-икономическите ни отношения“, подчерта министър Караниколов. Той подчерта, че за 2018 г. стокообменът между двете страни възлиза на 2.1 млн. щ.д., като за първи път през последните години е регистриран и внос от Монголия, състоящ се от облекла и тъкани от вълна. „Износът ни расте и се състои от хранителни продукти, медикаменти, козметика и вина от прясно грозде. Надявам се активизирането на двустранния диалог да е основа и за отчитане на по-големи обороти между бизнеса от двете държави“, каза още икономическият министър. По думите му предвид богатите традиции у нас и в Монголия в сферата на селското стопанство, българската страна счита за нужно наред с търговията със селскостопански стоки и продукти на хранително-вкусовата промишленост, да продължи работата между академичните среди и научно изследователските институти в областта на животновъдството, растениевъдството, лозарството и винопроизводството.„България може да изнася за Монголия тютюневи изделия, алкохолни напитки, захарни и сладкарски изделия, хранителни продукти, медикаменти, козметика, парфюмерийни продукти и др., допълни той. По време на заседанията на Междуправителствената комисия двете делегации заявиха своя интерес към задълбочаване на сътрудничеството в сферата на образованието и обучението на монголски студенти в страната ни, в сферата на културата, транспорта и информационните технологии, малките и средните предприятия и задълбочаване на инвестиционното сътрудничество.", "date": "2019.06.25", "title": "България и Монголия подписаха съвместен протокол за разширяване на  търговско-икономическите отношения"}
{"url": "https://www.novinite.bg/articles/177389/Borisov-GERB-prodaljava-da-stoi-zad-subsidiya-ot-1-lev", "text": "\"ГЕРБ продължава да стои зад субсидия от 1 лев. Като парламентарна република, ако бъдем поканени, а ние сме поканени от ОП, сме готови да говорим за Закона за политическите партии\", заяви премиерът Бойко Борисов след заседанието на Коалиционния съвет.Попитан за продажбата на ЧЕЗ, Борисов каза, че като премиер не коментира. „Нека независимите регулатори си свършат работата”, допълни премиерът.", "date": "2019.06.25", "title": "Борисов: ГЕРБ продължава да стои зад субсидия от 1 лев"}
{"url": "https://www.novinite.bg/articles/177398/Kaloyan-Pargov-GERB-potopi-Sofiya-Gavrata-s-tarpenieto-na-sofiyanci-e-palna", "text": "Летни бури винаги е имало. Това не е новина. Новината е, че след продължителен и широко прокламиран ремонт, струващ скъпо на столичани и европейските данъкоплатци, вчера знаковата улица „Солунска“ се превърна в езеро. Ситуацията предизвика кошмар за автомобилния трафик и за търговските обекти в района. Това каза лидерът на БСП – София и председател на групата на социалистите в СОС Калоян Паргов и допълни: „ГЕРБ потопи София“.„Истината е, че ръководството на Столична община от години нехае за здравето и сигурността на софиянци. Вглъбена единствено в усвояването на европейски средства, които отиват в незнайно чий джоб, управата на София подлага на изпитания гражданите и бизнеса в града“, констатира Паргов.Той припомни, че само преди дни човек бе поразен от мълния и загина в Люлин, а вчера гръм удари трафопост на кръстовището на булевард „Константин Величков“ и улица „Цар Симеон“ в София и предизвика пожар. „Азбучното правило да има ефективни гръмоотводи не се спазва. Кой, ако не Столична община, трябва да следи за сигурността на населението?“, риторично попита той.„Абдикацията на кмета на София от всички задължения по поддържането и качественото изграждане на инфраструктурни обекти и съоръжения вече дава своите трагични резултати. Оправданието, че вината е само и единствено на изпълнителите на ремонтите, е несъстоятелно. Възложителят – Столична община трябва да носи отговорност за случващото се в града. Гаврата с търпението на софиянци е пълна“, категоричен е Калоян Паргов", "date": "2019.06.25", "title": "Калоян Паргов: ГЕРБ потопи София. Гаврата с търпението на софиянци е пълна!"}
{"url": "https://www.novinite.bg/articles/177402/Eksperti-Darjavata-se-provalya-v-kontrola-varhu-harcheneto-na-partijnite-subsidii", "text": "\"Един или 11 лева - това са числа, които не се позовават на някакво проучване, свързано с предмета на дейност. Въпросът е трябва ли политическите партии да получават публично финансиране\". Това каза пред БНР политологът проф. Антоний Тодоров, преподавател в НБУ. Той уточни, че в България държавните субсидии са въведени, за да не бъдат политическите партии заложник единствено и само на частни интереси.Според него в обществото има очакване да се направи нещо с тези публични субсидии:\"Въпросът не е в това колко получават партиите, а как се осигурява контролът върху харченето на тези пари. В това, второто, държавата се е провалила\". По думите му, ако просто се намали размерът на субсидиите, но не се гарантира контролът върху харченето им, нищо съществено няма да е направено.Проф. Тодоров коментира в предаването \"12+3\" по програма \"Хоризонт\", че размерът на финансирането на партиите трябва да се съобрази с минималните доходи и да се съобрази с осигуряването на функционирането на една нормална организация:\"Партиите направиха не малко, за да създадат у обществото усещането, че са бизнес организации. Че под прикритието на политиката въртят някакви бизнеси\".Той предположи, че в управляващата коалиция ще направят усилие, за да успокоят обществените очаквания, но изрази съмнение, че субсидиите ще останат такива, каквито са, но няма и да бъдат намалени на 1 лев. Според него ще бъде намерено някакво компромисно средно решение.Проф. Светослав Ставрев, преподавател по Основи на управлението, също коментира пред БНР обсъжданията за размера на държавната субсидия за партиите. Според него не вижда и не чува нищо изненадващо по темата.\"Практическите намерение на вносителите са да навредят на някого. Те са долнопробни. Ако искаха да постигнат двупартиен политически модел, бих разбрал усилията им, но не и начина, по който ги провеждат\". Той обясни, че у нас е наложен европейският модел на финансиране на партиите и той беше \"абсолютно компрометирана от средата - и политическа, и икономическа\". По думите му и предлаганият т. нар. \"американски модел\" ще бъде провален по същия начин.Според проф. Ставрев предложението за въвеждане на американския модел не е нито на ДПС, нито на ГЕРБ, а на един център, от който се управлява България.Той прогнозира, че \"по корупционен начин ще се изливат парите в партиите, но не скрито-покрито, а донякъде открито, донякъде със специално създадени квази инвестиционни дружества, които ще направи бизнесът, за да не го обвиняват в директна намеса\".", "date": "2019.06.25", "title": "Експерти: Държавата се проваля в контрола върху харченето на партийните субсидии"}
