{"url": "http://www.novinite.bg/articles/156947/Naj-bednite-v-Balgariya-rabotyat-za-261-evro-naj-bednite-v-Lyuksemburg-za-2000", "text": "За никого не е изненада, че сме най-бедната нация в ЕС и взимаме най-малки заплати. Поредното потвърждение за това идва от последното проучване на Евростат за минималното заплащане в Общността. То показва, че към 1 януари 2018 г. работещите за най-малко пари в шампиона по доходи Люксембург получават около 10 пъти повече спрямо тези в България.У нас към началото на т.г. минималната заплата е 261 евро и съответно сме най-ниско в класацията. Малко по-добро заплащане имат най-бедните работници в Литва и съседна Румъния – съответно 400 и 408 евро. По-нагоре са Латвия с 430 евро, Унгария с 445, Хърватия с 462, Чехия с 487, Словакия с 480, Естония с 500 и Полша с 503. От европейската статистика, която от вчера се оглавява от българска, заключват, че най-ниското заплащане в ЕС продължава да е в държавите от Източна Европа.Макар да има и изключения. Като например Словения, която попада в средата на класацията на Евростат с 843 евро минимална работна заплата. Компания в тази част на таблицата й правят Португалия, Гърция Малта и Испания, където най-ниската ставка е между 677 и 859 евро.Най-скъпо платените работници на минимална заплата са тези в Люксембург, където получават по 1999 евро на месец. Ирландия е втора с 1614 евро, а тройката допълва Холандия с 1578. В Белгия работят за малко по-малко – 1563 евро, следват Франция и Германия с по 1498 и Великобритания с 1401 евро минимална месечна заплата.От Евростат отбелязват, че в изследването не са включени 6 държави-членки, тъй като при тях няма въведена минимална работна заплата. Става въпрос за Дания, Италия, Кипър, Австрия, Финландия и Швеция. Но и при тях най-бедните работници получават в пъти по-високи заплати от тези в България.", "date": "2018.02.23", "title": "Най-бедните в България работят за 261 евро, най-бедните в Люксембург - за 2000"}
{"url": "http://www.novinite.bg/articles/156940/Balgariya-e-stranite-s-naj-niska-minimalna-zaplata-v-ES", "text": "През януари 2018 г. България е имала най-ниската минимална заплата в Европейския съюз, съответно 261 евро, следвана от Литва с 400 евро и Румъния с 408 евро, според данни на Евростат, публикувани днес.Като цяло минималната заплата е под 500 евро в страните от източната част на ЕС и над 1000 евро в страните от северозападната част на съюза. Начело са Люксембург с 1999 евро месечно, Ирландия с 1614 евро, Холандия с 1578 евро, Белгия с 1563 евро и Германия и Франция с 1498 евро.Страните от ЕС, в които няма минимална заплата, са Дания, Италия, Кипър, Австрия, Финландия и Швеция. Евростат уточнява, че най-голямата минимална заплата в ЕС е близо осем пъти по-голяма от най-малката. ", "date": "2018.02.23", "title": "България е  страните с най-ниска минимална заплата в ЕС"}
{"url": "http://www.novinite.bg/articles/156927/V-Elin-Pelin-shte-se-provede-II-ri-Nacionalen-festival-na-maskaradnite-igri", "text": "На 24 февруари 2018 г. от 10:00 ч. на площад \"Независимост\" в град Елин Пелин ще се проведе II-ри Национален фестивал на маскарадните игри „На гости у Шопско” с участието на кукери, сурвакари, джамали, деведжии, бабугери, старци и други маскарадни състави от цялата страна, съобщиха от Община Елин Пелин. 10 групи с над 400 участници се очакват на маскарадния празник, каза пред Actualno.com Ангелина Илиева, главен експерт \"Образование и социални дейности\" към общинската администрация.", "date": "2018.02.23", "title": "В  Елин Пелин ще се проведе II-ри Национален фестивал на маскарадните игри"}
{"url": "http://www.novinite.bg/articles/156944/Protestirashtite-sreshtu-nasilieto-v-uchilishta-i-detski-gradini-kanyat-pri-tyah-uchitelite", "text": "Протестите срещу насилието над деца в училища и детски градини продължават. До момента такива се състояха в 9 от градовете. Следващите ще бъдат тази събота в Стара Загора от 11:30 часа в парк „Пети октомври“ до шадравана, както и от 16:00 часа е в Хасково пред сградата на общината. В неделя пък протест ще има в Русе, също пред сградата на кметството от 11:30 часа, съобщиха организаторите от Национален инициативен комитет за качествена и иновативна образователна система.„Получаваме все по-голяма подкрепа от учители и директори, за което ние сме много благодарни. Вече са стотици писмата и обажданията от цялата страна от учители и директори, които получихме в подкрепа на нашата инициатива. Защото вече разбират, че ние предлагаме реални мерки за промяна към по-добра среда на работещите в образованието - мандатност на директорите, намаляване на броя на децата в групи и класове, увеличаване на заплатата на учителите, ранно пенсиониране“, коментират организаторите.От там допълват, че всичко това се случва на фона на неработещите синдикати, които признават, че има проблем, но предлагат антистрес програма за учителите, следователно не мислят за подобряване на средата, а търсят начин да направят учителите да издържат на голям стрес. „Обръщаме се към учители и директори – заповядайте на протестите и ни подкрепете, ние не сме срещу вас, нашето желание е следващите ни предложения да изготвим заедно с вас“, казват още недоволните.", "date": "2018.02.23", "title": "Протестиращите срещу насилието в училища и детски градини канят при тях учителите"}
{"url": "http://www.novinite.bg/articles/156919/Kragla-masa-za-praktikata-i-izbor-na-profesiya", "text": "Практиката, опитът и новите знания при избор на професия. За това дискутираха експерти в областта на образованието и квалификацията по време на конференцията на високо равнище, свързана с бъдещето на Европейския социален фонд. Тя е част от Българското европредседателство и беше организирана от Министерството на труда и социалната политика. Вижте подробности в репортажа.", "date": "2018.02.23", "title": "Кръгла маса за практиката и избор на професия"}
{"url": "http://www.novinite.bg/articles/156916/Deputatite-obsajdat-Zakona-za-protivodejstvie-na-korupciyata", "text": "Депутатите обсъждат на първо четене промени в Закона за противодействие на корупцията и за отнемане на незаконно придобито имущество. Те са внесени от Данаил Кирилов и Христиан Митев. Народните представители се заемат днес и с разглеждането на първо четене на промените в Закона за обществените поръчки. В парламентарния контрол участие ще вземат министърът на регионалното развитие и благоустройството Николай Нанков, финансовият министър Владислав Горанов, министърът на енергетиката Теменужка Петкова, министърът на вътрешните работи Валентин Радев, културният министър Боил Банов, министърът на социалната политика Бисер Петков и правосъдният министър Цецка Цачева.", "date": "2018.02.23", "title": "Депутатите обсъждат Закона за противодействие на корупцията"}
{"url": "http://www.novinite.bg/articles/156938/Padnalo-ot-tretiya-etaj-na-dom-za-deca-momche-e-pochinalo", "text": "Почина 17-годишното момче, което падна от третия етаж на Комплекс за деца с увреждания в град Роман. Момчето беше с черепно-мозъчна травма и наранявания на гръдния кош. Беше му направена операция, но до последно състоянието му беше критично.След случилото се три болници в София са отказали да приемат пострадалото момч. Причините са били различни - липса на готовност за приемане на пострадал с политравма, липса на свободни легла и липса на конкретен специалист.Младежът беше настанен за лечение в плевенската университетска болница. Статистиката сочи, че за последните пет години от дома не е осиновено нито едно дете. Семействата, в това число и приемните, ги отбягвали заради заболяванията им. От всичките 30 обитатели на институцията в Роман само двама ходят за ваканциите при родителите си. Другите прекарват там и дните, и нощите, и делниците и празниците. ", "date": "2018.02.23", "title": "Паднало от третия етаж на дом за деца, момче е починало"}
{"url": "http://www.novinite.bg/articles/156929/Aleksandar-Vuchich-pristigna-na-poseshtenie-u-nas", "text": "Сръбският президент Александър Вучич пристигна на посещение у нас по покана на държавния глава Румен Радев. На площад \"Св. Александър Невски\" се състоя церемонията по официалното посрещане на държавния глава на Сърбия.В Княжеската градина, при паметника на Съветската армия, военни произведоха с оръдия 21 топовни салюта в чест на пристигането на президента на Сърбия Александър Вучич.", "date": "2018.02.23", "title": "Александър Вучич пристигна на посещение у нас"}
{"url": "http://www.novinite.bg/articles/156937/Iskat-norma-za-eksploataciyata-na-elektronni-sistemi", "text": "В страната няма норма, която да изисква как да бъде експлоатирана всяка една система. Това коментира председателят на Държавната агенция „Електронно управление“ Атанас Темелков, който ще даде начало на кръгла маса на тема „Електронно управление и интернет на нещата“. В момента няма изисквания за сигурността на определи системи, които управляват цели системи, коментира Темелков и допълни: \"Например в здравеопазването, няма изискване как тези системи да бъдат поддържани във времето, така че това е едно от сериозните направления, по които смятаме, че трябва да бъде извършена определена дейност в следващите няколко години\". Темелков допълни, че администрацията трябва бъде дигитална, но и да се промени така че административният натиск върху гражданите да бъде променен. \"Направихме скоро едно проучване, по-точно преглед на законодателството и се оказа, че от около четиристотин шейсет и няколко закона, действащи в момента и различни други документи в около 57% от тези закони се споменават или се касаят теми, свързани с електронното управление. Тоест във всеки един от тези закони трябва да бъде направен преглед, да бъде проверен, да бъде прочетен отново и там, където се налага, да бъде направено някакво изменение\", обясни Темелков. Председателят на Държавната агенция „Електронно управление“ подчерта, че прегледът на законодателството трябва да бъде приоритет.", "date": "2018.02.23", "title": "Искат норма за експлоатацията на електронни системи"}
{"url": "http://www.novinite.bg/articles/156932/Ministarat-na-energetikata-podava-ostavka", "text": "Енергийният министър Теменужка Петковаподава оставка. Това съобщи самата тя в кулоарите на парламента. Причината е, че от 20 години се познава със собственика на фирмата, която ЧЕЗ одобри като купувач на активите си у нас. Вчера стана ясно, че управленските органи на ЧЕЗ са одобрили договор за продажбата на активите си у нас на родната кампания \"Интеком България\". В медиите изтече информация, че собственик на фирмата е Гинка Върбакова от Пазарджик.\"Морално е в такава ситуация да си подам оставката. Разговарях с премиера Бойко Борисов. Той ще прецени дали да я приеме\", каза Теменужка Петкова.\"Това, че чешката страна е избрала определена компания не означава нищо. Оттук нататък предстои тежката процедура по одобрение на тази сделка от страна на КЗК, Комисията за финансов надзор и КЕВР. Разбира се, ДАНС е в правото си и трябва да бъде направена пълна проверка във връзка с компания, във връзка с всички тези възможности тази компания да осъществява своята дейност съобразно националното законодателство, съобразно изискванията за сигурност, тъй като тук въпрос за стратегическа инфраструктура, за енергийна сигурност\", каза Петкова. На въпрос познава ли се със собствениците на \"Интерком България\", тя отговори, че се познават от 20 години, но не е тяхна кума. Петкова смята, че за да няма съмнения по отношение на сделката,коментари и да се намесва името на премиера, редно е тя да подаде оставка. Затова министърът е разговаряла с Борисов и е решила да депозира своята оставка, а той трябва да реши какво да прави.", "date": "2018.02.23", "title": "Министърът на енергетиката подава оставка"}
{"url": "http://www.novinite.bg/articles/156921/Razbiha-narkooranjeriya-kraj-Burgas", "text": "Целогодишна оранжерия, специално оборудвана за отглеждане и обработка на канабис в домашни условия, бе неутрализирана в резултат дейността на служители от ОДМВР – Бургас. Това съобщиха от ОДМВР - Бургас. При извършеното претърсване на частен имот, разположен на ул. „Димо Николов” в Черноморец, обитаван от 39-годишен с инициали М. З. от Черноморец, е намерено помещение, пригодено за отглеждане на конопени растения и последващата им обработка. Открити и иззети са девет кошчета със засадени в тях растения в начален стадий на развитие, найлонови пликове със суха зелена тревна маса (канабис) с приблизително тегло около 100 гр. и модерно оборудване (климатични, вентилационни и напоителни системи, както и специални осветителни и отоплителни тела). Намерени са и специализирани торове за обогатяване на почвените смески. М.З. е задържан за срок от 24 часа. Назначени са множество експертизи на иззетите вещи. Цялостната дейност по документиране на престъпленията продължава.", "date": "2018.02.23", "title": "Разбиха наркооранжерия край Бургас"}
{"url": "http://www.novinite.bg/articles/156930/Izzeha-nad-5-hilyadi-kasa-cigari-bez-banderol", "text": "5 580 къса цигари без бандерол са иззети при проверка в частен имот на ул. „Ален мак“. Това съобщиха от ОДМВР - Бургас. На 22 февруари около 17.30 часа служители от Четвърто Районно управление – Бургас извършили проверка в дома на 57-годишен криминално проявен с инициали С.У. от Бургас, разположен на ул. „Ален мак“, като намерили и иззели общо 5 580 къса цигари без акцизен бандерол. По случая е образувано бързо полицейско производство.", "date": "2018.02.23", "title": "Иззеха над 5 хиляди къса цигари без бандерол"}
{"url": "http://www.novinite.bg/articles/156914/Elin-Pelin-osiguryava-1000-tribagrenika-za-3-ti-mart", "text": "По повод Националния празник на България – 3-ти март, Община Елин Пелин осигурява 1 000 български знамена. Всеки жител на град Елин Пелин, който желае, може да получи национален трибагреник в сградата на Общината в работен ден в периода 26.02 - 02.03 от 9:00 до 12:00 ч. и от 13:00 до 16:00 ч., при домакина Ивайло Нечев. Жителите на селата в общината могат да получат трибагреник от кмета на съответното населено място.", "date": "2018.02.23", "title": "Елин Пелин осигурява 1000 трибагреника за 3-ти март"}
{"url": "http://www.novinite.bg/articles/156915/Bashtatat-ot-Lyulin-lagal-policiyata-che-trite-sestri-poseshtavat-uchilishte", "text": "Бащата на трите деца, които с години били държани като заложници от собствените си родители, лъгал полицията, че трите сестри посещават училище. Мъжът казал това на кварталния полицай в „Люлин”, след като общинските власти забелязали, че момичетата не са ходили нито на детска градина, нито на училище. Това обясниха експерти от общината, чието задължение е да „връща” в класната стая изпаднали от образователната система деца.Последните им посещения на адреса на семейството били в края на октомври и началото на ноември. Тогава обаче никой не отворил врата на апартамента, между чийто стени трите сестри – на 13, 14 и 18 г., на практика са прекарали целия си живот. Съседите пък казали на общинарите, че не познават такива деца.Експертите от Община Люлин изразиха мнение, че отговорността за това децата да ходят на училище е изцяло на родителите, а близките им трябва да подават сигнали при съмнения за нещо нередно.В случая със сестрите, държани под ключ, помощ опитва да им окаже техният дядо. Той разказва зловещата история на семейството на дъщеря си пред камерата на „Съдебен спор”. Веднага след това мъжът изчезва. Намерен бе убит преди два дни. За престъплението са обвинени родителите на внучките му.„”, коментира казуса детският психолог Младен Владимиров.", "date": "2018.02.23", "title": "Бащатат от Люлин,  лъгал полицията, че трите сестри посещават училище"}
{"url": "http://www.novinite.bg/articles/156950/Zadarjaniyat-sled-ekshana-v-Oreshnik-ostava-v-aresta", "text": "Районният съд в Тополовград остави в ареста бившия френски легионер от село Орешник Иван Пачелиев, предаде БНТ. Той е обвинен, че е възпрепятствал органите на реда. Вчера прокуратурата му повдигна и второ обвинение, за незаконно притежаване на взривни материали и боеприпаси.Иван Пачелиев беше арестуван във вторник, след като се барикадира в къщата си и стреля по служителите на реда. Той беше задържан при зрелищна акция на специализирания отряд \"Кобра\", а драмата продължи близо денонощие.", "date": "2018.02.23", "title": "Задържаният след екшъна в Орешник остава в ареста"}
{"url": "http://www.novinite.bg/articles/156922/Dneven-horoskop-za-23-fevruari", "text": "Независимо дали определяте себе си като артист или не, имате нужните способности, за да виждате нещата точно така, както са в действителност. Споделете ги с другите по един креативен начин.Много сте ентусиазирани за днешния ден. Ще се наложи да споделите положителните си емоции с други хора, тъй като вашите близки няма да бъдат до вас днес. Ще създадете нови приятелства.Някой се нуждае от вашата помощ, но няма никаква представа какъв е правилния начин да ви попита. Опитайте да разберете от какво се нуждаят хората около вас, преди да са ви попитали.Ако сте представител на някой от останалите зодиакални знаци, можете да намерите дневния си хороскоп .", "date": "2018.02.23", "title": "Дневен хороскоп за 23 февруари"}
{"url": "http://www.novinite.bg/articles/156923/Evrodeputatite-shte-poluchat-martenici-izraboteni-ot-gabrovki", "text": "Евродепутатите ще бъдат дарени на 1 март с мартеници, изработени от габровки. Инициативата е на Момчил Неков, член на Европейския парламент от групата на Социалистите и демократите, който от няколко години на 1 март дарява колегите си с българския символ. Това съобщиха от Регионалния експертно-консултантски и информационен център \"Читалища\". Мартениците са 777 и са изработени в читалища в Габровска област. Две седмици сръчни жени от читалищата \"Пробуда - 1924\" в град Плачковци, \"Климент Охридски - 1899\" в село Сенник, \"Христо Ботев - 1923\" в село Драгановци, \"Паисий Хилендарски - 1909\" в село Гъбене, \"Просвета - 1931\" в село Новаковци, \"Дядо Стойно - 1927\" в село Поповци, \"Светите братя Кирил и Методий - 2006\" в село Райновци, \"Отец Паисий - 1931\" в село Стоевци, \"Денчо Славов - 1900\" в село Ганчовец и \"Извор - 1907\" в село Съботковци, са работили за да направят традиционни мартеници от естествени материали. Във времето на революция в информационните и комуникационни технологии, в един все по-глобализиращ се свят, българската мартеница, изработена от сръчните ръце на габровката, съхранява послание и дарява доброта, смятат от регионалния читалищен център, организатор на инициативата.", "date": "2018.02.23", "title": "Евродепутатите ще получат мартеници, изработени от габровки"}
{"url": "http://www.novinite.bg/articles/156920/Slovakiya-nyama-da-ratificira-Istanbulskata-konvenciya", "text": "Словакия няма да ратифицира Истанбулската конвенция, заяви премиерът на страната Роберт Фицо. Той обяви, че Конвенцията срещу насилието над жени и домашното насилие ненужно поставя под въпрос естествените различия между мъжете и жените и ги нарича стереотипи.По малкият коалиционен партньор на социалдемократите на Фицо – Словашката национална партия обяви, че ако документът бъде ратифициран , ще излязат от правителството. Словашкото правителство се подписа под документа през 2011 г. и ратифицирането му от парламента трябваше да е следващата стъпка. Премиерът Робер Фицо обаче заяви, че Словакия ще приеме като закон всички мерки за борба с насилието над жени, но няма да ратифицира конвенцията, тъй като е противоречив документ, който може да наруши конституцията и да доведе до въвеждане на еднополови бракове.Словакия забрани еднополовите бракове, след като прокара конституционна поправка през 2014 г., която дефинира брака като съюз между жена и мъж. Страната също така не признава никакви форми на гражданско партньорство на еднополовите двойки.\"Не можем да прокараме мерки, които са в противоречие с вярванията и усещанията на хората в някои държави\", заяви словашкият министър-председател.Европейската конвенция \"ненужно поставя под въпрос естествените различия между мъжете и жените и ги нарича стереотипи\", докато се стреми към главната цел за справяне с насилието срещу жени, посочва още Фицо.Малкият коалиционен партньор в лицето на Словашката национална партия заяви, че ще се бори докрай Словакия да оттегли подписа си от документа.", "date": "2018.02.23", "title": "Словакия няма да ратифицира Истанбулската конвенция"}
{"url": "http://www.novinite.bg/articles/156949/Yunker-S-polskoto-pravitelstvo-sme-v-seriozen-konflikt", "text": "Отношенията между Брюксел и Варшава продължават да се влошават заради спорната съдебна реформа, предприета от полските власти. Председателят на Европейската комисия Жан-Клод Юнкер призна, че има конфликт между изпълнителната власт на ЕС и правителството на Полша относно тези промени в националното законодателство. Като причината е в несъответствието му с изискванията на общността. „Съществува конфликт между Еврокомисията и правителството на Полша. Ще решим този проблем”, каза Юнкер при пристигането си на неформалната среща на високо равнище на ЕС в Брюксел, предаде БНТ. Юнкер подчерта обаче, че ЕК не е в конфликт с полските граждани.По-рано той е казвал, че позицията на Полша по въпроса за привеждане на националното законодателство в областта на съдебната реформа в съответствие с изискванията на ЕС се развиват в положителна посока. Според Юнкер ЕК не налага санкции на Полша, а само е предупредила властите в страната, че се отдалечават от нормите на демокрацията и правовата държава.Европейската комисия смята, че 13 закона, приети от полските власти в рамките на съдебната реформа, нарушават принципите на върховенството на закона и предоставят на политическата власт контрол над съдебната. ЕК направи 4 препоръка на Варшава и я призова да приведе законодателството си в рамките на действащите в ЕС норми.През декември 2017 ЕК задейства процедура, която може да доведе до лишаване на Полша от право на глас в Съвета на ЕС и констатира явна заплаха Полша сериозно да наруши принципа на върховенство на закона.", "date": "2018.02.23", "title": "Юнкер: С полското правителство сме в сериозен конфликт"}
{"url": "http://www.novinite.bg/articles/156928/APIShoforite-da-karat-vnimatelno", "text": "През следващата седмица се очакват снеговалежи и силен вятър. Влошаването на времето ще започне от неделя. Прогнозата на метеоролозите от БАН е за значително понижение на температурите от силния североизточен вятър, с което се увеличават предпоставките за заледявания. Възможни са виелици и снегонавявания.Шофьорите, на които им предстои пътуване, е необходимо да тръгват на път с автомобили подготвени за зимни условия, да карат със съобразена скорост и повишено внимание, спазвайки указанията на „Пътна полиция“, призовават от Пътната агенция. Блокирането на движението от автомобили, които не са с подходящи гуми, затруднява работата на снегопочистващата техника и възпрепятства пътуването на всички останали шофьори.Областните пътни управления и снегопочистващите фирми работят на 24-часов режим и предприемат всички необходими действия за осигуряване проходимостта на републиканската мрежа при зимни условия. В готовност за поддържане на пътищата са около 3000 машини.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, , интернет страницата на АПИ – , и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.02.23", "title": "АПИ:Шофьорите да карат внимателно"}
{"url": "http://www.novinite.bg/articles/156951/Vseki-chetvarti-po-sveta-smyata-ruskata-na-mesa-v-Siriya-za-pravilna-u-nas-vseki-treti", "text": "Четирима от десет от респонденти в глобален мащаб оценяват руската намеса в сирийския конфликт като „позитивна“. Малко по-малко (по-малко от една трета от интервюираните) виждат ролята на Москва в конфликта като „негативна“. Това показват резултатите от мащабно глобално проучване на Другия много дискутиран въпрос - потенциалната руска намеса в последните президентски избори в САЩ и повлияването на резултатите от тях, разделя мненията по света на три: 37% от запитаните по света смятат, че възможно Русия да е повлияла на резултатите от изборите, 33% споделят обратното мнение и останалите 30% нямат конкретно мнение по въпроса.Въпросът за ролята на Русия в сирийския конфликт разделя мненията и на Стария континент – „негативно“ доминира сред страните от Западна Европа, а на обратното мнение са страните от Източна Европа и европейските страни, които не са членки на Европейския съюз.В България намесата на Русия в Сирия се приема положително с около 37% от анкетираните, а негативно - сред 19%. Но като цяло обществото ни не желае да дава крайни оценки или да изрази мнение по въпроса - 44% остават в „междинната“ позиция между двете опции, отбелязват от „Галъп интернешънъл“.В глобален мащаб най-недоволни от руските действия са САЩ и Латинска Америка, докато Близкият Изток, Източна и Западна Азия, Индия. Дори и в самата Русия споделят мнението, че руските действия в Сирия имат положителен ефект.Най-голям дял на споделящите мнението, че Русия е изиграла определена роля в президентските избори в САЩ, е отчетен в западноевропейските страни и САЩ. Опонентите на тази теория са респондентите от Латинска Америка, Азия, Източна Европа и Близкия Изток.У нас мненията са типични за източноевропейци: съгласни с наличието на руска намеса в американските избори за президент са 16%, на обратното мнение са 37%. Но и тук българското общество не иска да стига до крайности и 47% от респондентите не изразят своето мнение по темата.", "date": "2018.02.23", "title": "Всеки четвърти по света смята руската на меса в Сирия за правилна, у нас - всеки трети"}
{"url": "http://www.novinite.bg/articles/156912/Oblaci-i-dajd-ni-ochakvat-dnes", "text": "Атмосферното налягане е по-ниско от средното за месеца и през деня ще се задържи почти без промяна.Днес ще бъде предимно облачно, в равнините с намалена видимост. В крайните северозападни райони ще превалява сняг, а разкъсвания на облачността ще има над Югозападна България. Вятърът ще бъде слаб от изток-североизток. Максималните температури ще са предимно между 3° и 8°, в крайните югозападни райони до 10° - 13°. В планините ще е предимно облачно. Главно в Стара планина ще превали слаб сняг. Разкъсвания на облачността ще има над масивите от Югозападна България. Ще духа слаб вятър от източната четвърт, по най-високите върхове на Рила и Пирин – от запад-югозапад. Максималната температура на височина 1200 метра ще е около 3°, на 2000 метра около минус 2°.Над Черноморието ще бъде облачно. Ще духа слаб до умерен североизточен вятър. Максималните температури ще бъдат 5°-7°. Температурата на морската вода е 6°-7°, вълнението на морето – около 3 бала.На 23.02.2018 слънцето ще изгрее в 7:12 часа и ще залезе в 18:08 часа. Продължителност на деня 10:56 часа.На 23.02.2018 луната ще изгрее в 11:29 часа и ще залезе в 01:05 часа. Осветеност на диска в 0h UT 46 %. Фаза на луната: първа четвърт.", "date": "2018.02.23", "title": "Облаци и дъжд ни очакват днес"}
{"url": "http://www.novinite.bg/articles/156934/Zimata-se-zavrashta", "text": "Влошаване на времето ще започне в края на уикенда, сочи средносрочната прогноза за времето, базирана на компютърни модели и представена в Дарик кафе. В неделя ни очаква застудяване и превалявания от сняг над по-голямата част от страната,които ще се усилват в нощта срещу понеделник.Следващата седмица до четвъртък ни очаква истинска зима. В понеделник ще вали сняг почти над цялата страна, ще бъде студено. Във вторник валежите ще отслабват, като във вторник по-късно през деня отчасти през нощта срещу сряда отново ще се усилват, но главно на юг и на изток.", "date": "2018.02.23", "title": "Зимата се завръща"}
{"url": "http://www.novinite.bg/articles/156935/Veche-nyama-divi-kone", "text": "Влошаване на времето ще започне в края на уикенда, сочи средносрочната прогноза за времето, базирана на компютърни модели и представена в Дарик кафе. В неделя ни очаква застудяване и превалявания от сняг над по-голямата част от страната,които ще се усилват в нощта срещу понеделник.Следващата седмица до четвъртък ни очаква истинска зима. В понеделник ще вали сняг почти над цялата страна, ще бъде студено. Във вторник валежите ще отслабват, като във вторник по-късно през деня отчасти през нощта срещу сряда отново ще се усилват, но главно на юг и на изток.За целите на изследването международни специалисти са сравнили геномите на десетки древни и съвременни коне.Резултатите от анализа показват, че конят на Пржевалски, спасен от изчезване през XX век класифициран като застрашЧаст от животните са избягали от опитомителите си и са станали \"диви\", без да са такива по произход. Изследването разкрива, че с въпросната култура се свързват най-ранните свидетелства за опитомяване на коне\"Откритието беше изненадващо за нас. Това означава, че на Земятане са останали същински диви коне. Светът е изгубил тези същества отдавна, а ние го разбираме едва сега\", казва Сандра Олсън, зооархеолог от университета на Канзас, САЩ, и член на изследователския екип.Конят на Пржевалски носи името на руския изследовател от полски произход Николай Пржевалски, открил в Монголия и описал вида през XIX век.ен вид, е потомък на коне, опитомени преди около 5500 години от представители на Ботайската култура в Казахстан.", "date": "2018.02.23", "title": "Вече няма диви коне"}
{"url": "http://www.novinite.bg/articles/156913/Glasuvaha-novite-pravila-za-priem-v-parvi-klas-v-Sofiya", "text": "Ако дете живее  повече от три години в даден софийски район, то има най-големи шансове да бъде записано в първи клас в предпочитано училище в този район. С предимство за записване на децата в дадено училище ще са също така семействата, живели от една до три години на адрес, попадащ в обозначената територия. По-малко точки ще има и за  адрес в прилежащия район, променен през последната година. Това е записано в новата наредба за прием на първокласници, която Столичният общински съвет одобри. С предимство ще са и малчуганите, които имат по-големи братя или сестри в желаното училище.Повече от три години уседналост в района, обявен като прилежащ към предпочитаното училище, ще носят най-много точки за прием в първи клас. Точки ще има и за тези, които живеят от по-малко време в съответния район, обясни ресорният зам.-кмет Тодор Чобанов. \"Когато хора, наемащи жилище, се местят в големите райони на София - Люлин, Младост, обичайно е от единия блок в съседния и в този смисъл, за да не бъдат ощетени, е разписан този текст, който позволява да се счита, че има уседналост, когато тези премествания са били в зоната на училището\", каза Чобанов.Облекчение при записването ще има и за семействата с повече от едно дете. А близнаците ще се класират заедно и над утвърдения брой ученици в паралелка, ако поне един от тях е приет.\"Беше разработен ефективен механизъм, който да позволи второто дете да се класира при първото и всяко следващо - дай боже да има три и повече, независимо ще попаднат ли в прилежащия район на училището, следващите деца да отиват там, където е записано първото\", каза Чобанов.Очаква се близо 1000 да останат незаетите места за първи клас  в столичните училища наесен. От следващата година местната власт очаква да се въведе и онлайн система, подобна на тази за детските градини.", "date": "2018.02.23", "title": "Гласуваха новите правила за прием в първи клас в София"}
{"url": "http://www.novinite.bg/articles/156925/Izlojbata-V-svetlinata-na-Osvobojdenieto-v-stolicata", "text": "Регионален исторически музей – София представя изложбата \"В светлината на Освобождението\", посветена на 140 години от Освобождението на България. Откриването е на 27 февруари 2018 г. (вторник) в галерийното пространство на Триъгълната кула на Сердика (бул. \"Княгиня Мария Луиза\" 16) от 17:30 ч.\"В светлината на Освобождението\" е експозиция, описваща борбата на българите за самостоятелна държава. Изложбата се посвещава на 140 години от Освобождението на България от османско владичество като фокусът пада върху случващото се в София.Представени са отделни етапи от борбата чрез движенията за самостоятелна българска църква и българско светско образование. Описана е дейността на софийския революционен комитет и пребиваването на Васил Левски в София, както и подвигът на софийските книжари.Паралелно се обръща внимание на дейността на европейските дипломати преди и по време на Освобождението на града на 4 януари 1878 г.Използвани са разнообразни изразни средства за всеобхватно представяне на историческата картина. Могат да бъдат видяни оригинални документи, старопечатни книги, художествени творби, учебници от възрожденските библиотеки и лични вещи. Допълнително са представени архивни фотографии и мултимедийни филми.Сред оригиналните експонати фигурират: статуетка на конна фигура с имп. Александър II (проект на Арнолдо Дзоки от паметника на Цар Освободител); сребърен патрондаш, принадлежал на Захари Зограф; сабя на Панайот Хитов; дивит (приспособление за съхранение на мастила и инструменти за писане от XIX в.) и др.В съседната на изложбата зала, определена за ползване на мултимедийните продукти, има съпътстваща експозиция от ученически рисунки на тема „Освобождението на София и България“.Партньор на изложбата е Народно читалище \"Иван Денкоглу – 1867 г.\" гр. София.Изложбата \"В светлината на Освобождението\" е разположена в галерийното пространство на Триъгълната кула на Сердика (бул. \"Княгиня Мария Луиза\" 16) в периода 27 февруари – 15 април 2018 г. ", "date": "2018.02.23", "title": "Изложбата \"В светлината на Освобождението\" в столицата"}
{"url": "http://www.novinite.bg/articles/156917/Nov-trus-v-Asenovgrad", "text": "Нов трус със сила 3,8 по Рихтер е регистрирано край Асеновград около 1 часа тази нощ. Земетресението е с епицентър на около 3 км. от Асеновград. Припомняме, че вчера беше регистрирано земетресение с магнитуд 4,6 на 2 километра от Асеновград. То е било е усетено силно и в Пловдив, и по високите етажи в София.", "date": "2018.02.23", "title": "Нов трус в Асеновград"}
{"url": "http://www.novinite.bg/articles/156926/Lepa-Brena-s-koncert-v-Arena-Armeec", "text": "Легендата на сръбската музикална сцена Лепа Брена се появи с впечатляваща огнена визия и по-гореща от всякога в клипа към най-новата й песен „Kao Nova“. Любимката на Балканите, която има концерт у нас на 23 март в Арена Армеец, се появява с огненочервена коса и облекло в същия цвят.Промяната беше приета радушно от най-верните фенове на звездата, мигновено след премиерата на песента, която бе едва вчера. За по-малко от 20 часа заглавието събра рекордните половин милион гледания и над 500 позтивни отзива, което автоматично изстрелва Брена на върха на музикалните класации.Сръбската звезда пристига в София за концерт на 23 март в зала Арена Армеец. ", "date": "2018.02.23", "title": "Лепа Брена с концерт в Арена Армеец"}
{"url": "http://www.novinite.bg/articles/156936/GERB-Koaliciyata-e-stabilna", "text": "„Коалиционното управление е стабилно, продължаваме напред”, заявиха пред медиите зам.-председателя на ГЕРБ и председател на парламентарната група Цветан Цветанов и председателя на ПГ на националистическата коалиция и лидер на „Атака” Волен Сидеров след срещата на лидерите на управляващата коалиция.Третият участник в нея – Валери Симеонов, не пожела да каже нищо, защото бил объркан.През последните седмици между партньорите в коалицията се разменяха остри реплики, вкл. и през медиите. След днешната среща обаче всичко се оказа потушено, а лидерите увериха, че няма напрежение в коалицията, а нейните лидери са се договорили за по-чести сбирки, на които да се обсъждат коалиционни въпроси и важни обществени теми.Цветанов увери, че в управляващата коалиция няма разминавания, а само различни мнения, които във формата на диалог ще бъдат изчистени и ГЕРБ и Патриотите ще бъдат единни в пленарната зала и в изпълнителната власт.„Всеки има някакво мнение за политическия си партньор и опонент, но коментари пред медиите не са коректни”, посочи той.На днешната среща на ГЕРБ не е бил поставян ултиматум от по-малкия коалиционен партньор нито за т.нар. Истанбулска конвенция, нито за нещо друго, стана ясно още след срещата.„Не знам кое наричате остри думи”, отговори лидерът на „Атака” на въпрос за използваната от него в медии лексика по адрес на Цветанов и на Симеонов.„Всичко е наред, продължаваме, надявам се по-често да се виждаме, да обсъждаме проблемите, защото това наистина е въпрос, който трябва да решаваме, посочи той.", "date": "2018.02.23", "title": "ГЕРБ: Коалицията е стабилна"}
{"url": "http://www.novinite.bg/articles/156939/Premierat-posavetval-Petkova-da-si-podade-ostavkata", "text": "Премиерът Бойко Борисов съобщи, че е разговарял тази сутрин с министъра на енергетиката в оставка Теменужка Петкова и я е посъветвал тя да се оттегли от поста. Той коментира темата пред български журналисти в Брюксел, където участва в заседание на Европейския съвет.Говорих сутринта с нея. Когато са продавани електроразпределителните дружества, ГЕРБ не е съществувал. Ако някой е искал да купува дялове, имали са години наред да го направят. За съжаление, тя действително каза, че ги познава тези хора. Не бих оставил ни най-малко съмнение в който и да е българин, че стоим зад една абсолютно частна сделка, посочи премиерът.Искам да потвърдя още веднъж, че по никакъв начин не сме влияли на тази сделка, защото няма как, добави той по повод промяната в собствеността на ЧЕЗ. Бих казал, че правителствата, които съм управлявал, не сме били в добри отношения с ЧЕЗ. Нека ви напомня как подадохме оставка първия път - когато забавиха умишлено фактурите и изведнъж на хората се струпаха високи сметки, заяви Борисов.Сделка между частни компании в Чехия няма начин как да контролираме или попречим. Имаме институции, на първо място КЕВР, КЗК, КФН, ДАНС, отбеляза премиерът. По неговите думи сега тези институции ще си свършат работата. Години наред сме се борили да имаме независими регулатори. Нито енергийният министър, нито аз, нито който и да било, може да повлияе на подобна сделка. За да не дам никаква възможност да се влияе на репутацията на правителството, на мен, на г-жа Петкова, считам, че е честен човек, но няма как да си махнеш 20-годишно приятелство. Почтеното и правилното е - това я посъветвах - да отиде в парламента и да обяви оставка. Като се върна, ще се срещна с коалиционните партньори и ще вземем заедно решение кой да я замести, уточни премиерът.Текат тежки арбитражни дела с ЧЕЗ, ЕнергоПро и ЕВН. Да се забърква държавата, че има влияние - ние за стотици милиони се съдим с трите компании в момента. Ако сме имали каквато и да е власт над тях или възможност да упражним власт - отдавна да сме го направили, добави министър-председателят.", "date": "2018.02.23", "title": "Премиерът посъветвал Петкова да си подаде оставката"}
{"url": "http://www.novinite.bg/articles/156942/89-mln-chujdi-turisti-donesli-u-nas-69-mlrd-lv", "text": "Популярността на България като дестинация непрекъснато нараства и всяка година се посещава от все повече чуждестранни туристи. Това заяви министърът на туризма Николина Ангелкова на среща с представители на „Клуба на младите професионалисти“ и с българската общност във Вашингтон. Тя допълни, че показателни за сектора са окуражаващите данни от статистиката за 2017 г., според които чуждестранните туристически посещения са над 8,882 млн. и се увеличават с 7,6% спрямо година по-рано.Още по-голям ръст от 9,3 на сто се отчита в приходите от международен туризъм. През 2017 г. общо постъпленията от сектора са 6,895 млрд. лв., показват данните на БНБ. В последните 2 години средногодишният ръст на туристически посещения в страната е 12%, докато данните за същия период за Европейския съюз е около 7 на сто, посочи Ангелкова.Тя заяви, че в момента се работи по два проекта, с които очакваме да привлечем повече гости във вътрешността на страната и да увеличим посещенията в крилата на активните летен и зимен сезон. Министерството на туризма разработва балнео- и СПА дестинации, като идейният проект включва 7 направления, обхващащи цялата страна. С цел ангажиране на широк кръг от заинтересовани страни за разработването на дестинациите са поискани становища от 50 общини, които са база за създаване на дестинациите.Българското Министерство на туризма в партньорство с Министерство на земеделието, храните и горите създаваме и 12 винено-кулинарни дестинации, информира още министърът. Тя обясни, че те включват както традиционните винени напитки и характерната кухня за региона, така и близо 50 общини и около 100 туристически обекта. Бройката също не е случайна, тя е избрана, за да съответства на броя на месеците в годината.", "date": "2018.02.23", "title": "8.9 млн. чужди туристи донесли у нас 6.9 млрд. лв."}
{"url": "http://www.novinite.bg/articles/156924/Prieha-na-parvo-chetene-promeni-v-antikorupcionniya-zakon", "text": "Депутатите приеха на първо и второ четене промени в Закона за противодействие на корупцията и за отнемане на незаконно придобито имущество. В мотивите вносителите Данаил Кирилов от ГЕРБ и Христиан Митев от Обединените патриоти посочват, че новият антикорупционен закон предвижда нови изисквания за общинските съветници свързани с института на несъвместимостта. Според промените с две години /до 1 декември 2019 г./ се отлага действието на разпоредба, според която общинските съветници не могат по време на мандата да бъдат едновременно и еднолични търговци, съдружници, акционери, членове на управителни, надзорни или контролни съвети на търговски дружества, които имат сключени договори с общината, в която са общински съветници, както и с търговски дружества с общинско участие или с общински предприятия. До 1 декември 2019 г. се отлага и действието на разпоредба, според която общинските съветници трябва подават декларация за имущество и интереси. Целта на промените е да се осигури достатъчно време на общинските съветници да се съобразят с нововъведените изисквания със заеманата от тях изборна длъжност. За следващата изборна процедура кандидатите ще знаят, че има по-стриктни изисквания, с които да се съобразят, обясни Кирилов. От БСП възразиха срещу промените, тъй като според тях отлагането няма да реши проблема. Те подчертаха, че още при приемането на новия антикорупционен закон са предупреждавали, че той няма да проработи. Ето, това е първият случай, който показва, че той е недомислен, коментира Крум Зарков от левицата. Според него отлагането ще доведе то това общинските съветници да си наредят така нещата, че хем да са съветници, хем да си продължат бизнеса. Дръж се корупция, ГЕРБ те гази, коментира Зарков. Колегата му от групата Филип Попов заяви, че това няма да е първата \"кръпка\" на закона, защото в него имало още противоречия. Дора Янкова предложи законът да не бъде променян, да не се дава срок от две години и така общинските съвети щели да се \"освежат\" с нови съветници. Емил Христов от ГЕРБ заяви, че никой не отрича, че в общините има проблеми, но по думите му повечето от общинските съветници работят добре.", "date": "2018.02.23", "title": "Приеха на първо четене промени в антикорупционния закон"}
{"url": "http://www.novinite.bg/articles/156933/Prieha-Kamen-Plochev-v-bolnica", "text": "Управителят на здравната каса проф. Камен Плочев е приет в болница, научи Дарик. Информацията все още не е потвърдена от лечебно заведение, но тази седмица пред депутатите от парламентарната комисия по здравеопазване проф. Плочев призна, че здравословното му състояние рязко се е влошило след като получил лична заплаха да се оттегли от поста си.Управителят на касата не пожела да посочи кой е отправил заплахата. Скандалите се зародиха след като здравният министър Кирил Ананиев поиска оставката на Плочев, под претекст, че не го информирал за свое предложение бюджетът на касата да се актуализира.Впоследствие се оказа, че институцията дължи на чужди фондове над 270 млн. лв., а само за последната година над 300 души са сигнализирали за отказано или забавено лечение в чужбина заради неизплатени дългове.Юристи и политици сигнализираха, че някои от касите в чужбина са наели адвокатски кантори у нас и се готвят да блокират сметката на здравната каса, ако дължимите им средства не бъдат изплатени.", "date": "2018.02.23", "title": "Приеха Камен Плочев в болница"}
{"url": "http://www.novinite.bg/articles/156943/Nashata-obshtnost-v-Ispaniya-pochita-godishninata-na-Levski-i-Osvobojdenieto", "text": "Истинска фиеста за националните ни герои предстои в Испания! Общобългарските празници за 140-годишнината от Освобождението на България и честването на 145-ата годишнина от обесването на Васил Левски започват тази събота в 11:00 ч. (местно време) във Валядолид, където местната българска асоциация „Стара Планина“ и БНУ „Св. Св. Кирил и Методий“ е поканило основателят на „Незабравимата България“ – Искрен Красимиров и актьорът Симеон Владов да представят превърналия се в хит „Урок по родолюбие с Левски и Ботев“.Патриотичният празник ще се състои в културния център „Пиларика“. Вместо сиеста следобед, двамата патриоти, които изпълняват ролите на Ботев и Левски, ще изнесат своя спектакъл и пред българите в Сеговия, където ще се съберат малки и големи от местното българско неделно училище и местната българска асоциация. Началният час е 15:30ч.Вечерта е кулминацията на честванията в Испания, където в квартал Торехон де Ардос в столицата на Испания – Мадрид, Красимиров и Владов ще представят филмово-театралния си спектакъл за националните герои, а българите от асоциация „Четирилистна детелина“ и БНУ „Азбукарчета“ ще представят богата културно-музикална програма за българската история, за да може всички българи, дошли в културния център на Торехон де Ардос да изживеят един незабравим празник! Патриотичният тандем Красимиров-Владов не смятат да спират до тук и продължават – навръх 3 март ще бъдат при българите в Лондон, а на следващия ден ще посетят и българската общност в Неапол.", "date": "2018.02.23", "title": "Нашата общност в Испания почита годишнината на Левски и Освобождението"}
{"url": "http://www.novinite.bg/articles/156941/378-firmi-vdigat-kvalifikaciyata-na-slujiteli-po-evroprograma", "text": "378 договора с работодатели се очаква да бъдат сключени по процедура „Обучения за заети лица“ на ОП „Развитие на човешките ресурси“. Чрез изпълнението им 28 184 работещи в микро-, малки, средни и големи предприятия ще получат шанс да повишат квалификацията си, да станат по-конкурентоспособни и да получат по-високи доходи. Общата стойност на договорите е почти 40 млн. лева.В рамките на операцията ОП РЧР ще инвестира приоритетно в придобиване или повишаване на професионална квалификация и ключови компетенции на заети лица на възраст над 54 години със средна или по-ниска степен на образование. Целта на процедурата е повишаване на адекватността на работещите граждани по отношение на настъпващите бързи промени на пазара на труда – глобализацията, технологичните промени, застаряването на населението. Идеята е уменията им да бъдат съобразени с актуалните нужди на бизнеса. Това ще повиши производителността на труда им и ще се създадат условия за устойчива заетост и съответно заемане на по-качествени работни места. Дейностите по договорите ще се изпълняват до 30 юни 2019 година.„Със схемата „Обучение на заети лица“ ще подпомогнем близо 30 000 души, които ще преминат курсове за квалификация, дигитални и езикови умения“, заяви заместник-министърът на труда и социалната политика Зорница Русинова, която връчи договори на работодатели. „Все повече, когато говорим за квалификация на работната сила, не говорим само за професионална квалификация. С годините виждаме, че дигиталните компетентности стават част от нашите социални компетентности“, подчерта тя. „Разнообразието на секторите, които подкрепяме чрез тази схема, показва, че българският работодател се грижи за квалификацията на служителите си и е осъзнал колко важна е инвестицията в работната сила“, коментира Русинова.Заместник-министърът увери, че всеки работодател има подкрепата на Министерството на труда и социалната политика, тъй като обученията и подобряването на условията на труд в предприятията водят до по-висока производителност. Русинова припомни, че до момента Оперативна програма „Развитие на човешките ресурси“ е дала възможност на всеки трети българин да намери реализацията си през различни мерки за социално включване или включване на пазара на труда.Тя добави, че благодарение на инвестициите в хората се наблюдава положителен ефект на пазара на труда, растеж на заплатите и на икономиката. Зам.-министърът Русинова припомни, че нивата на безработицата в България в момента са много под средноевропейските и са сравними с нивата преди икономическата криза. ", "date": "2018.02.23", "title": "378 фирми вдигат квалификацията на служители по европрограма"}
{"url": "http://www.novinite.bg/articles/156946/Trojno-poveche-chujdenci-iskat-da-dojdat-na-lov-u-nas", "text": "„България е атрактивна дестинация за чуждестранните ловци с наличието по нашите ловни стопанства на дивеч с много високи трофейни качества. Показателно за това е, че интересът към представянето на България на ловното изложение в Залцбург е много голям и само в първия ден вече регистрираме близо три пъти повече заявки за ловен туризъм от предходни години”. Това заяви заместник-министърът на земеделието, храните и горите Атанас Добрев по време на откриването на българския щанд на специализираното ловно изложение Die Hohe Jagd & Fischerei („Големият лов и риболов”) в Залцбург, Австрия.„В контекста на българското председателство на Съвета на Европейския съюз, участието ни е много важно, защото на ловното изложение се очакват над 50 000 посетители и това ще повиши интересът към страната ни”, каза заместник-министърът. На българския щанд освен възможностите за лов на различни видове дивеч с високи трофейни качества, се акцентира и върху културно-историческото наследство, представят се и златните съкровища и богатите традиции на народа ни.. По думите на Добрев целта не е само да привлечем повече ловци у нас, но при посещението си в България те да посетят и емблематични туристически забележителности и да се запознаят по-отблизо с културата и историята на страната.„България е традиционен участник в ловните изложения в Германия и Австрия в последните години. През тази година на площ от 50 кв. м представяме богата национална сбирка от трофейни експонати от едър дивеч, добити от държавните предприятия – сръндак, муфлон, елен лопатар, благороден елен, дива свиня и глухар, които привличат традиционно почитателите на лова и природата”, посочи още Атанас Добрев.Проявата се организира от Министерство на земеделието, храните и горите и Югозападното държавно горско предприятие (ЮЗДП). На изложението присъстват и изпълнителния директор на Изпълнителна дирекция по горите инж. Григор Гогов и директори на държавните предприятия.„Ловният туризъм у нас е с над 35-годишна традиция. След кратък спад, през последните години интересът към него отново бележи подем”, заяви инж. Дамян Дамянов, директор на ЮЗДП. „Държавните предприятия инвестират усилено в ловно-стопански мероприятия. Затова поддържаме много сериозен капацитет за качествен лов и държим едно от челните места в Европа като ловна дестинация“, подчерта той. Голям интерес се отчита към възможностите за лов на вълк, благороден елен, дива свиня, дива коза и глухар в България. Изложението в Залцбург продължава до 25 февруари.", "date": "2018.02.23", "title": "Тройно повече чужденци искат да дойдат на лов у нас"}
{"url": "http://www.novinite.bg/articles/156918/Policaj-pochina-sled-boj-mejdu-futbolni-fenove", "text": "Насилието, което обхвана  преди мача Атлетик и Спартак (Москва) в турнира Лига Европа, взе жертва. Полицай от местната полиция Ертсаинца почина от сърдечен удар.Полицаят е един от петимата, които бяха откарани с наранявания в болницата Басурто, пострадал в сблъсъците преди мача.Руските хулигани провокираха сблъсъци в града и в покрайнините на стадиона, като нападнаха и фенове на Атлетик, и полицията. Все още се уточнява как точно се е стигнало до сърдечния удар и дали е резултат от шок и удар по главата или тялото.", "date": "2018.02.23", "title": "Полицай почина след бой между футболни фенове"}
{"url": "http://www.novinite.bg/articles/156945/5000-kandidati-poluchavat-pari-za-proekti-po-programata-za-selskite-rajoni", "text": "„До този момент по шестте стартирали мерки от Програмата за развитие на селските райони е одобрена субсидия на стойност над 1 млрд. и 500 млн. лева. С около 5000 кандидати са сключени договори, което е една трета от общият брой подадените заявления до сега“. Това съобщи заместник-министърът на земеделието, храните и горите д-р Лозана Василева на срещата със земеделските производители в Пазарджик. Тя и експерти от ведомството представиха информационната кампания на министерството в градовете Пазарджик и Пловдив.По време на срещите Василева разясни на присъстващите приоритетите в земеделския сектор, които страната ще поддържа по време на председателството на Съвета на Европейския съюз. Основните теми, обсъдени в двата града бяха свързани с Общата селскостопанска политика след 2020 година, прилагането на схемите и мерките за подпомагане на Програмата за развитие на селските райони за 2018 г, Директните плащания, както и новостите свързани с информационната система ИСУН.„Информационната система ИСУН се прилага с цел осигуряване на повече публичност и прозрачност за подадените, разгледаните и одобрени проекти по отделните процедури. Предвидена възможност за кандидатите да възразяват по предварителната оценка, и тези възражения ще се разглеждат от комисия в Управляващия орган“, разясни Василева за кандидатстващите електронно.Краят на информационната кампания е на 1 март 2018г. До тогава ще бъдат проведени още 4 срещи в градовете Велико Търново, Габрово, Търговище и Разград.", "date": "2018.02.23", "title": "5000 кандидати получават пари за проекти по програмата за селските райони"}
{"url": "http://www.novinite.bg/articles/156931/Nashencite-izpalniha-misiyata-si-na-Antraktida", "text": "По-малко от месец преди окончателното приключване на 26-та Национална антарктическа експедиция, от базата ни \"Св. Кл. Охридски\" на остров Ливингстън, получихме информация за изпълнението на научната и логистична програма. Това съобщи проф. Христо Пимпирев, председател на Управителния съвет на Българския антарктически институт.Геолозите д-р Камен Бонев, д-р Дочо Дочев и д-р Стефан Велев след седмичен престой при неблагоприятни условия в палатка на полеви лагер в отдалечен неизследван досега район, са се завърнали в базата с голямо количество образци на вкаменелости и рудни полезни изкопаеми. До завръщането им в България, след предстоящо облитане с дрон и няколко доуточняващи маршрута, ще бъде изготвена детайлна геоложка карта на споменатия район.Осемте робота и три Arduino платки със сензори, занесени на Антарктика по българско-португалски проект с участници Людмила Филипова и проф. Нуно Перейра бяха успешно сглобени и пуснати да събират данни. Апаратите са снабдени със сензори, с които измерват температура, налягане, влажност, слънчева радиация, височина, GPS данни. След приключване на експедицията роботите ще бъдат предоставени на 3 български и две португалски училища, в които учениците ще се учат да програмират и измерват данни, все едно са на Антарктика. По проекта се снима и 3D видео, чрез което със специални очила децата ще могат да се пренасят на ледения континент във виртуална реалност.По мониторинговия международен проект, изследващ климатичните промени, двама учени от Испания и един от Аржентина с българска логистична поддръжка с моторни шейни и лодки, в района на нашата и съседната испанска база, е монтирана прецизна научна апаратура с автономно захранване, която ще предава получените сензорни данни и в периода на южната зима, когато двете бази са необитаеми и консервирани.Двамата турски учени, участващи в експедицията са пред завършване на проектите си за позициониране (точност на cm), с помощта на GNSS-PPP сигнал и изследване на екологични и климатични въздействия върху морски и сухоземни утайки на острова.Паралелно, логистичният екип - инж. Йордан Йорданов, Станимир Модев, инж. Мирослав Цвятков, Николай Николов, д-р Мартин Любомиров, e включил в енергийната мрeжа на базата нов 60 киловатов дизелов генератор и предстои монтиране на фотоволтаични панели. Завършено е изграждането на просторен хангар за лодки и шейни и предстои консервирането на базата за престоящата астрална зима.Всички участници са в добро здраве и очакват с нетърпение завръщането си в България.", "date": "2018.02.23", "title": "Нашенците изпълниха мисията си на Антрактида"}
{"url": "http://www.novinite.bg/articles/156948/Hvarliliyat-bomba-po-amerikanskoto-posolstvo-v-Podgorica-poiskal-za-proshka-v-proshtalno-pismo", "text": "Хвърлилият бомба по посолството на САЩ в Подгорица вчера, който след това се самовзриви, е оставил прощално писмо. То е било открито от полицията в Черна гора. В него 41-годишният Далибор Яукович моли майка си брат си да му простят за действията, предаде БНТ.Разследването обаче показва, че може Яукович да не се е взриви умишлено, както се предполагаше. Полицията смята, че втората бомба се е задействала случайно.Той е ветеран от югославската армията, участвал е в противовъздушната защита срещу силите на НАТО при бомбардировките на алианса в Сърбия и Черна гора през 1999 г. Вчера стана ясно, че е бил награждаван и от Слободан Милошевич.", "date": "2018.02.23", "title": "Хвърлилият бомба по американското посолство в Подгорица поискал за прошка в прощално писмо"}
