{"url": "https://www.novinite.bg/articles/168220/Biznesat-predupredi-za-300-poskapvane-na-toka", "text": "Напрежение сред бизнеса. Работодатели сигнализират за драстичен скок в цената на тока за индустрията до 300%. Настояват държавата да се намеси, защото щяло да се отрази и на бита. Комисията за енергийно и водно регулиране проверява фактите, но от регулатора са категорични, че няма основание за притеснение за битовите потребители.„КЕВР няма пряко отношение към свободния пазар. Нормално там цените се определят от търсене и предлагане. Регулираната цена на тока е стабилна и ние я определяме за 6 месеца. Потребителите на битовия пазар могат да разчитат на една стабилна цена”, заяви председателят на КЕВР Иван Иванов.От  ЧЕЗ са изпратили писма до компаниите, които имат договори с тях, разпространено до медиите, в което предупреждават за настъпили съществени промени на пазара на едро на електрическа енергия, като липса на достатъчна ликвидност и предлагане на енергийни продукти за покриване на потреблението за крайни клиенти. Като фактор за повишение на цените от компанията посочват поскъпването на въглищата и въглеродните емисии. Затова от ЧЕЗ уведомяват бизнеса, че през януари и февруари 2019 година ще предлагат тока за индустриални потребители с надбавка от 4,80 лева за мегаватчас. При липса на съгласие, договорите ще бъдат прекратени, съобщават от енергодружеството.На свой ред бизнесът предупреждава, че драстичен скок в цената на тока означава поскъпване на всички стоки, купувани от българските потребители. ", "date": "2018.12.05", "title": "Бизнесът предупреди за 300% поскъпване на тока"}
{"url": "https://www.novinite.bg/articles/168210/Stotici-globi-za-blokadite-na-patya", "text": "Стотици фишове и глоби от полицията за незаконна блокада на пътища получават шофьори от няколко области на страната, показва проверка на в. “Труд”.Над 60 акта на протестиращи написаха униформените от полицията в Пловдив, след като на 20 ноември цяла колона от автомобили от Карлово и Сопот подмина знак стоп и сгази Закона за движение по пътищата (ЗДвП).26 бабаити от Сливенско са с актове, след като затапили пътя при село Крушаре и тръгнали пеша да блокират магистрала “Тракия”. Десет техни “колеги” от Шуменско отнасят фиш до 50 лева заради блокиране на другата голяма магистрала в страната – “Хемус”.“Възможно е да бъдат издадени още наказателни актове и фишове, защото в момента се прави преглед на автомобилите, участвали в принудителното затваряне на пътни отсечки”, каза за в. “Труд” началникът на КАТ-Шумен главен инспектор Веселин Георгиев. До седмица се очаква да приключат 3 прокурорски и 1 полицейска проверка за грубо нарушаване на обществения ред по време на протестите, за отправяни обиди и заплахи. Актовете по ЗДвП са от 20 до 150 лева, тъй като се смята, че нарушителите са създали опасност за другите на пътя. Фишове се пишат на тези, които не оспорват нарушенията.Десетки глобени има и в областите Монтана и Благоевград, където в няколко поредни недели различни отсечки бяха блокирани и се образуваха километрични опашки, които опънаха нервите на хиляди българи.15 акта са написали полицаите от Берковица и още два патрулите във Вършец, като мотивът е един и същ – “внезапно навлизане на платното за движение”.По време на автомобилните шествия през последните седмици в региона са съставени и 75 предупредителни протокола за спазване на Законите за събранията, митингите и манифестациите, за движението по пътищата, Закона за МВР и наредбите за опазване на обществения ред.", "date": "2018.12.05", "title": "Стотици глоби за блокадите на пътя"}
{"url": "https://www.novinite.bg/articles/168228/Blizo-300-hilyadi-dushi-shte-poluchat-individualni-paketi-s-hranitelni-produkti", "text": "Близо 300 хиляди уязвими български граждани ще получат индивидуални пакети с хранителни продукти по Оперативната програма за храни и материално подпомагане, съобщават от Българския Червен кръст, които ще раздават поетапно храните. Продуктите се получават срещу документ за самоличност. Хранителните пакети за нуждаещите се хора ще бъдат раздавани от БЧК в 309 раздавателни пункта в цялата страна до 28 февруари.  На 6 декември се отварят пунктове в областите Враца и Ловеч, а до края на месец декември и в областите Благоевград, Велико Търново, Видин, Габрово, Кърджали, Пазарджик, Разград, Русе, Сливен, Стара Загора, Търговище, Шумен, Ямбол и Софийска област. Всички останали области започват раздаването на храните през месец януари 2019 г. подпомагане и се осъществява със съдействието на местните власти.Подробна информация, гражданите могат да получат от отговорните служители в териториалните структури на Агенцията за социално подпомагане и в регионалните офиси на БЧК. Днес е и Международният ден на доброволеца. Павел Павлов от БЧК споделя: \"Българският червен кръст, който е създаден преди 140 години и Планинската спасителна служба са едни стълбове на доброволчеството в България и те обединяват усилието, волята, енергията на всички хора, които искат да помагат\".", "date": "2018.12.05", "title": "Близо 300 хиляди души ще получат индивидуални пакети с хранителни продукти"}
{"url": "https://www.novinite.bg/articles/168230/Prieti-sa-promeni-v-spisaka-s-patishta-za-remont", "text": "\r\nПравителството прие промяна в списъка с пътни обекти, по които се изпълняват ремонтно-възстановителни дейности с вече отпуснати допълнителни разходи в размер до 150 млн. лв. по бюджета на Министерството на регионалното развитие и благоустройството за 2018 г.\r\nИзменението се налага поради промяна в предварително определените прогнозни стойности при изготвянето на технологичните проекти и замяна на по-късно стартирали обекти с такива, които ще бъдат завършени до края на тази година.\r\nСред обектите, които се включват в списъка, са участъци от първокласните пътища Русе - Велико Търново и Севлиево - Велико Търново - Антоново, както и участъци от третокласната пътна мрежа, като например Микрево - Раздол - Клепало — граница с Република Македония.\r\nПредложените нови обекти са пътни участъци с интензивен трафик, по които до момента са извършвани само локални ремонти на настилката. По този начин ще бъдат хомогенизирани пътните отсечки като ще има по-големи участъци с еднакво технико- експлоатационно състояние и така ще се осигури по-безопасно движение на превозните средства, съобщиха от правителствената пресслужба.\r\n", "date": "2018.12.05", "title": "Приети са промени в списъка с пътища за ремонт"}
{"url": "https://www.novinite.bg/articles/168227/VMRO-prizova-deputatite-da-se-obedinyat-sreshtu-paketa-Mobilnost", "text": "Народните представители от ВМРО отправят призив към всички партии в парламента да изразят обща позиция, а Народното събрание да излезе с декларация по предлагания пакет \"Мобилност\", известен и като закона \"Макрон\", съобщиха от пресцентъра на партията в сряда.\"Предложенията по пакета \"Мобилност\" ще ощетят българското семейство. У нас автомобилният транспорт осигурява около 17% от БВП на България и дава прехрана на поне 150 000 български семейства. Виждаме как Франция и Германия налагат силово своите интереси и желаят да откраднат тези шофьори и да фалират българските фирми\". Това са част от аргументите на патриотичната формация, посочени в съобщението.\"Свидетели сме на драстичен и нагъл опит за унищожаване и кражба на българския бизнес чрез законодателството на Европейския съюз, извършван от правителствата на Франция и Германия. Драстично се нарушават правилата на свободната конкуренция и свободния пазар\", заявяват от ВМРО.Според тях българското правителство трябва остро да се противопостави на приемането на това законодателство, включително като използва възможността да наложи вето на важно за Германия или Франция решение, каквото и да е то.Заместник-председателят на ВМРО и депутат в 44-ото НС Искрен Веселинов е коментирал в профила си във Facebook, че пакетът \"Мобилност\" трябва да бъде отхвърлен, защото е вреден. Веселинов е категоричен, че \"битката е загубена, но не и войната\".\"Народното събрание трябва да излезе с декларация, за да покажем, че ЕС е обединение на равноправни нации, а не колониален проект\", пише Веселинов.От своя страна българският евродепутат Ангел Джамбазки декларирал, че ВМРО подкрепя и ще помогне при организирането на всеки един справедлив протест пред ЕП и ЕК. Той настоява българското правителство да излезе с ясна и недвусмислена позиция по темата.", "date": "2018.12.05", "title": "ВМРО призова депутатите да се обединят срещу пакета \"Мобилност\""}
{"url": "https://www.novinite.bg/articles/168215/Sociolozi-Po-evtin-tok-i-obshtestven-transport-shte-namalyat-smoga", "text": "Замърсяването силно зависи от степента на урбанизация на конкретното населено място. Чистотата на въздуха се влошава далеч по-малко в селата (15%), докато този дял обхваща 48% от жителите на големите градове (57% в София) и 36% на малките.Въздушното замърсяване е по-силен дразнител за хората от по-високите подоходни групи. Например, тези с над 1000 лв. доход на член на домакинството констатират замърсяване в 64% от случаите.Помолени да посочат две мерки, които биха допринесли най-много за по-чист въздух в тяхното населено място, анкетираните най-често посочват по-ниска цена на електричеството (56%), следвано от намаление на движението с коли (39%), спиране на дим от индустриално производство (23%), домашно отопление с газ (20%). Централното топлоснабдяване, газификацията и електрическото отопление намаляват нуждата от отопление с дърва и въглища.Другите отговори всъщност са свързани с изброените дотук – по-достъпният обществен транспорт е ефикасна алтернатива на личните автомобили. Вярно е и обратното – по-слабото движение на лични коли в градовете облекчава трафика и ускорява развитието на обществения транспорт.Отговорите силно зависят от конкретната ситуация в населено място. Специално в групата, при която преобладава оценката за по-силно замърсяване през последните години, проблемът с колите силно се доближава до този с цената на електричеството (съответно 50 и 53%). Това подсказва, че най-силно действащият фактор през последните години е все по-силната доминация на личния автомобил над обществения транспорт.Може да се обобщи, че от сравнително чист в мащабите на континента въздух в големите градове, градска България достигна до рекорди по замърсеност и причинена от това смъртност в ЕС поради цялостен отказ от активна урбанистична политика.Подобна абдикация е типична за Източна Европа, така че близко до България се нареждат Унгария, Румъния, Гърция. Чертите й са:Изравняване на цените на обществения транспорт с тези на индивидуалния, въпреки че масовият транспорт е по-ефективен в енергийно и екологично отношение;Намаление на линиите на автобусите, трамваите и тролейбусите;Повишение на цената на електричеството за домакинствата, което тласка към отопление с твърдо гориво;Отказ от централно топлоснабдяване, следвайки „пазарни“ критерии;Допускане на неограничен внос на коли „втора ръка“ от страни, в които те са забранени за движение, защото замърсяват;Отказ от уредба, стимулираща газификацията на градовете;Растящото социално неравенство, което прави отоплението с ток непосилно за част от населението в градовете.В тази връзка, опитите в последно време да се ограничат замърсяващите коли чрез общонационални екологични данъци целят по-скоро фискален ефект, отколкото екологичен, защото не са диференцирани съобразно с големината на населеното място. Те всъщност слагат спирачка на междуградската мобилност, която замърсява въздуха за минимум хора, а в същото време не намаляват трафика в градовете.", "date": "2018.12.05", "title": "Социолози: По-евтин ток и обществен транспорт ще намалят смога"}
{"url": "https://www.novinite.bg/articles/168223/Deca-shte-podkrepyat-svoi-vrastnici-v-neravnostojno-polojenie", "text": "Деца и възрастни ще могат да рисуват върху Коледно глинено гърненце на Мечо Пух със специализирани бои в подкрепа на деца в неравностойно положение. Инициативата е  организирана от Фондация \"Рицари на Доброто\" и Сдружение \"Празнични герои\" и ще се проведе на 8 Декември в Зала 4 на НДК. Всички желаещи ще могат да си закупят от ръчно изрисуваните гърнета. А за най-красивото от тях ще има и награда - плюшени мече, което ще бъде дадено на победителя в края на творителницата.Таксата за участие в \"Коледна Мечопухова творителница\" е 10 лв. Със събраните средства ще се закупят подаръци за деца в неравностойно положение.", "date": "2018.12.05", "title": "Деца ще подкрепят свои връстници в неравностойно положение"}
{"url": "https://www.novinite.bg/articles/168234/Nyama-vinovni-za-urana-vav-vodata-na-Haskovo", "text": "Виновни за превишените норми на съдържание на уран в питейната вода на Хасково няма, а здравето и живота на хората не са били застрашени, реши Районната прокуратура. Магистратите се сезираха сами през април 2017-а  след публикации в медиите. С разследването бяха ангажирани трима прокурори. За 20 месеца беше  обработена огромна информация, разпитани бяха десетки свидетели.\r\n„Експертите от БАН, изготвили комплексната експертиза по делото, са категорични, че изследваните води съответстват на изискванията, предвидени с Наредба № 9. Със стойности под 0,1 мСв са и повечето проби, взети и преди изготвената експертиза. При водата е важно количеството нуклиди, които попадат с нея в човека. Много радионуклиди могат да се натрупват в организма и да остават там в течение на много месеци и даже години, оказвайки през цялото това време негативно влияние върху организма. За определяне на това въздействие е въведено понятието приравнена ефективна доза, с което оперира Световната здравна организация (СЗО)“, смятат от прокуратурата. \r\nВъв всички свои разчети и препоръки Световната здравна организация широко използвала стойността 0,1 мСв/година (0,1 милисиверта за година). Ако водата удовлетворява нормите за радиологична безопасност, то при нейното ежедневно потребление в количество 2 литра на ден, дозата на облъчване, която при това ще получи човек за една година, няма да превиши 0,1 мСв.\r\nТази ежегодна доза, според експертите, можело да се счита за безопасна през цялата продължителност на живота на човека, както е установено и в хода на настоящото производство. От изисканата и получена в хода на разследването справка от Онкологичен диспансер - Хасково е установено, че ръстът на заболеваемост в изследвания период е отрицателен.„Изводът е, че не са настъпили немаловажни вреди за околната среда, живота и човешкото здраве“, гласи становището на разследващите. То беше обявено официално в сряда от пресцентъра на Апелативната прокуратура в Пловдив.\r\nМеждувременно забраната за пиене и готвене с вода от чешмите в Хасково остава в сила втора година. Заради нея общината похарчи над 100 хил. лева за осигуряване на бутилирана минерална вода в детските градини, училищата, старческия дом и други здравни и социални обекти. Отделно с допълнителни разходи се натовари и местното ВиК, за да осигурява вода без превишен уран във водоноски.\r\n\r\n\"След самосезиране по публикация в медиите за наличието на уран в питейната вода в гр. Хасково, на 19.04.2017 г. Районна прокуратура – Хасково образува разследване, затова, че в периода от 28.10.2016 г. – 04.04.2017 г., в гр. Хасково, длъжностно лице, в кръга на служебните си задължения е укрило информация за състоянието на околната среда и нейните компоненти, а именно за наличието на високо съдържание на уран и обща алфа активност в подземни води от сондажи на Помпена станция „Хасково – 1“ и от това са последвали немаловажни вреди за околната среда, живота и човешкото здраве - престъпление по чл.353а от Наказателния кодекс.В хода на досъдебното производство е изискана значителна по обем документация от Националния Геоложки фонд, Басейнова дирекция „Източнобеломорски район“, Национален център по радиобиология и радиационна защита, фирма „Екоинженеринг РМ“ ЕООД, „Водоканалпроект“ АД, Пловдив, „В и К“ Хасково, Минно-геоложки университет „Св.Иван Рилски“, НИМХ и др., разпитани са множество свидетели. На 09.05.2017 г. е извършен оглед на ПС „Хасково-1“ и на сондажните тръбни кладенци ТК1 до ТК9. На 05.07.2017г., в присъствието на експерти от БАН, са извършени огледи в „ПС – Хасково 1“ на сондажния кладенец и на машинното помещение и са иззети проби от питейната вода. Назначена и изготвена е комплексна експертиза по геология, хидрология и ядрени изследвания от експерти от Българска академия на науките (БАН). Изискани и анализирани са от вещите лица всички проби за уран през периода 1997 г. – 2017 г. от всички кладенци и събирателната шахта- общо 90 проби.Разследването е доказало, че водата в гр.Хасково е безопасна за здравето на човека и не е налице неизпълнение на задължения и укриване на информация от конкретно длъжностно лице.При проведеното досъдебно производство е установено, че като резултат от дългогодишната експлоатация на подземни води се наблюдава спадане на водното ниво на големи площи, осушаване на водоносния хоризонт, което води до засилване ролята на окислителните процеси и засилване на мобилността на урана в горните му части. Наред с това, важен фактор за ускоряване процесите на миграцията на урана е и увеличаване на скоростта на движение на подземните води в обсега на депресионната фуния, създадена от дългия период на черпене на вода от водовземните съоръжения. Установено е по категоричен начин, че повишените стойности на уран в питейната вода на гр.Хасково се дължат не на находище „Чешмата“, отстоящо на 6 км западно от кв. Болярово, в което се е извършвал геотехнологичен добив на уран, а е с източник скали, наситени с уран в района на самите кладенци.\r\nСъгласно последната редакция и допълнение от 2014 г. на Наредба № 9 от 16.03.2001 г. за качеството на водата, предназначена за питейно-битови цели, съдържанието на естествен уран се възприема не като радиологичен показател, а като тежък метал със своите съответни негативни въздействия върху здравето на човека. Общата алфа-активност и общата бета-активност се приемат като контролни, а не като ограничителни показатели. При техни стойности над посочените в Наредбата се налага извършване на допълнителни анализи с определяне на индикативна доза, и само и ако тя е над определени стойности се счита, че водата е неподходяща за употреба. Ако индикативната доза е над 0,1 мСв(0,1 милисиверта за година) се счита, че водата не отговаря на изискванията за питейна вода.Такава оценка е направена на основата на получените резултати от радиологичния анализ на взетите контролни водни проби на 05.07.2017г. при изготвяне на експертизата като получената индикативна доза е била по-ниска от допустимата.\r\nЕкспертите от БАН, изготвили комплексната експертиза по делото са категорични, че изследваните води съответстват на изискванията, предвидени с Наредба № 9. Със стойности под 0,1 мСв са и повечето проби, взети и преди изготвената експертиза. При водата е важно количеството нуклиди, които попадат с нея в човека. Много радионуклиди могат да се натрупват в организма и да остават там в течение на много месеци и даже години, оказвайки през цялото това време негативно влияние върху организма. За определяне на това въздействие е въведено понятието приравнена ефективна доза, с което оперира Световната Здравна Организация (СЗО).\r\nВъв всички свои разчети и препоръки Световната здравна организация широко използва стойността 0,1 мСв/година (0,1 милисиверта за година). Тоест, ако водата удовлетворява нормите за радиологична безопасност, то при нейното ежедневно потребление в количество 2 литра на ден, дозата на облъчване, която при това ще получи човек за една година, няма да превиши 0,1 мСв и тази ежегодна доза може да се счита за безопасна през цялата продължителност на живота на човека, както е установено и в хода на настоящото производство. От изисканата и получена в хода на разследването справка от Онкологичен диспансер - Хасково е установено, че ръстът на заболеваемост в изследвания период е отрицателен. Изводът е, че не са настъпили немаловажни вреди за околната среда, живота и човешкото здраве.\"\r\n \r\n", "date": "2018.12.05", "title": "Няма виновни за урана във водата на Хасково"}
{"url": "https://www.novinite.bg/articles/168238/Otkriha-trupa-na-izmraznal-grak-kloshar", "text": "Труп на измръзнал мъж е бил открит на стълбище на ул. „Патриарх Евтимий” в Горна Оряховица.\r\nМъжът, който имал гръцко гражданство, водел ситнически начин на живот в железничарския град. При огледа по тялото му не са открити следи от упражнено физическо насилие.\r\nВъпреки това ще бъде направена аутопсия, която да изясни точно причините за смъртта на мъжа. Случаят се изяснява от окръжната прокуратура във Велико Търново.\r\n", "date": "2018.12.05", "title": "Откриха трупа на измръзнал грък клошар"}
{"url": "https://www.novinite.bg/articles/168242/API-remontira-17-saorajeniya-po-magistralite-Hemus-i-Trakiya", "text": "17 съоръжения на магистралите „Хемус“ и „Тракия“ се ремонтират през тази и следващата година със средства от бюджета, като инвестицията е за близо 143 млн. лв. Това заяви регионалният министър Петя Аврамова, която инспектира ремонта на виадукта при тунел „Витиня“ на автомагистрала „Хемус“ в посока София.Аврамова добави, че виадуктите не са обновявани повече от 30 години.\"Амбицията на Агенция “Пътна инфраструктура“ е догодина да завършат ремонтите на мостовите съоръжения по магистрала „Хемус“\", каза председателят на Агенцията Светослав Глосов. По думите му, след въвеждането на ТОЛ системата се очакват 20 млн. лв. повече за ремонти на републиканската пътна мрежа.", "date": "2018.12.05", "title": "АПИ ремонтира 17 съоръжения по магистралите \"Хемус\" и \"Тракия\""}
{"url": "https://www.novinite.bg/articles/168229/Avtomobilite-nad-35-t-shte-mogat-predvaritelno-da-plashtat-tol-taksa-za-zayaven-marshrut", "text": "При предварително плащане на тол такса ще се издава маршрутна карта, която позволява на тежкотоварното превозно средство да премине еднократно разстояние в обхвата на платената пътна мрежа от начална до крайна точка, с допълнителни, предварително посочени междинни точки, които не могат да бъдат повече от четири. Това предвижда приетата от правителството Наредба за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, съобщават от правителствената пресслужба.От 1 януари 2019 г. хартиените винетни стикери ще бъдат заменени с електронни, като цените няма да бъдат променяни. За леките автомобили се въвежда и уикенд винетка, която ще важи от 12.00 часа в петък до 23.59 часа в неделя на същата седмица. До 16 август винетка ще трябва да имат и водачите на тежкотоварни автомобили, а след тази дата те ще плащат тол такса.Маршрутна карта могат да използват водачите на автомобили с тегло над 3,5 т, които не разполагат с бордово устройство или такова за спътниково позициониране, с което да се проследи изминатото разстояние, и не са сключили договори с доставчик на услуга за електронно събиране на такси за изминато разстояние или с доставчик на декларирани данни. Маршрутна карта може да бъде купена не по-рано от 7 календарни дни преди датата на пътуването, като е валидна за срок от 24 часа от декларираната начална дата и час на пътуването. Тя ще може да се купи по електронен път, чрез картово разплащане на терминали за самотаксуване или в пунктовете за продажба.Размерът на тол таксата ще се определя въз основа на заявените начални, междинни и крайни точки на пътуване. Така ще се позволява и преминаването по платените републикански пътища при временна невъзможност да се ползва вече монтирано бордово устройство. Системата ще изчислява автоматично дължимата такса за изминат участък, която ще се плаща предварително, според данните за превозното средство, маршрута и планираната дата на пътуване.Тол таксата за автомобили с тегло над 3,5 т ще се начислява в зависимост от действително изминатото разстояние, което ще се определя с точност до 100 метра. В случай, че е установено, че дадено пътно превозно средство се е намирало последователно в две отделни точки на платената пътна мрежа, се приема, че е изминало разстоянието между тях, преминавайки по най-краткия маршрут. Нивата на тол таксите ще се променят според екологичните категории на моторните превозни средства.Предвижда се възможност при промяна на регистрационния номер на лек автомобил тя да бъде заявена в централното или в областните управления на Агенция „Пътна инфрасработни дни. В срок до 2 работни дни от получаване на заявлението новият регистрационен номер се отразява в електронната система за издадените електронни винетки след справка в Националния регистър на пътните превозни средства.Отговорността при неправилно декларирани данни относно регистрационния номер на пътното превозно средство, категорията му или периода на валидност на винетната такса, е съответно на собственика или ползвателя, като в случай на неправилно декларирани данни, се счита че за пътното превозно средство не е заплатена дължимата винетна такса.В наредбата са определени правомощията на Агенция „Пътна инфраструктура“ като лице, събиращо пътните такси, изискванията за регистрация към доставчиците на Европейска услуга за електронно събиране на такса за изминато разстояние, както и тези за регистрация към националните доставчици на услуги за електронно събиране на тол такси и доставчиците на декларирани данни.", "date": "2018.12.05", "title": "Автомобилите над 3,5 т ще могат предварително да плащат тол такса за заявен маршрут"}
{"url": "https://www.novinite.bg/articles/168239/Majkite-na-deca-s-uvrejdaniya-mestyat-palatkoviya-lager-ot-parlamenta-pred-Ministerstvoto-na-zdraveopazvaneto", "text": "Майките на деца с увреждания ще преместят палатковия лагер от парламента пред Министерството на здравеопазването, съобщи една от протестиращите - Вера Иванова. Тя направи своя коментар, след като Народното събрание прие окончателните промени в Закона за хората с увреждания:\"И с този закон, който се прие днес, за съжаление финансовата помощ е според ТЕЛК-а. Няма индивидуална оценка на нуждите и на потребностите. Докато нещата зависят от ТЕЛК в тази му форма, нещата няма да бъдат справедливи. Трябва да се почне от ТЕЛК, ние почваме отзад напред малко, но все пак да се надяваме, че това ще се случи. Затова сме пред Министерството на здравеопазването\".Законът за хората с увреждания дава нови форми на подкрепа, според линията на бедност. За нея са предвидени 426 милиона лева. Това коментира в кулоарите на парламента социалният министър Бисер Петков:\"С този закон се отговаря на редица изисквания на ратифицираната от България през 2012 г. Конвенция за правата на хората с увреждания, а именно, свързано с конституирането на органи, които ще осъществяват насърчаване на предлагането и мониторинг на конвенцията, имам предвид за Съвета за наблюдение, който се регламентира с този закон\".", "date": "2018.12.05", "title": "Майките на деца с увреждания местят палатковия лагер от парламента пред Министерството на здравеопазването"}
{"url": "https://www.novinite.bg/articles/168214/Promenite-v-Izborniya-kodeks-vlizat-v-Pravnata-komisiya-v-NS", "text": "Правната комисия в Народното събрание ще обсъди промените в Изборния кодекс, внесени от управляващите. Те предвиждат премахване на номерата пред имената на политическите партии и коалиции в интегралната бюлетина и отлагане на машинното и електронно гласуване. Комисията ще разгледа и предложението на левицата за намаляване на депутатските заплати.Управляващите искат отлагане на машинното гласуване, въпреки  че законът предвижда то да бъде въведено масово от догодина. Предлаганите поправки включват Централната избирателна комисия да решава в колко секции да има машинно гласуване, но те не трябва да се по-малко от 1000. Машини ще могат да се поставят само в секции с над 300 избиратели и то само в страната. Измененията предвиждат още дистанционното електронно гласуване да се реализира поетапно, за да се осигури допълнителна защита от хакерски атаки. Премахването на номера пред политическите формации в бюлетината е мотивирано с избягването на погрешно посочване на преференция. Правната комисия ще обсъди и предложението на БСП за промяна в Правилника за дейността на Народното събрание, с което се предвижда депутатската заплата да се намали с 543 лева и да падне под 3000 лева. Предлага се индексирането на заплатите да се обвързва не със средната, а с минималната работна заплата за страната.", "date": "2018.12.05", "title": "Промените в Изборния кодекс влизат в Правната комисия в НС"}
{"url": "https://www.novinite.bg/articles/168217/Jena-se-zadushi-sled-kato-beshe-zavarzana-sas-sezal", "text": "74-годишен мъж от Пазарджик е задържан в полицията за убийството на 40-годишна жена, съобщиха от Областната дирекция на МВР. Тялото на жената е намерено в къщата на пенсионера на ул. \"Цар Самуил\" в центъра на града. Според първоначалната информация мъжът е срещнал 40-годишната жена, която се казва Таня и е от ромски произход, преди няколко дни около кофи за смет. Самият той водел клошарски начин на живот. Приютил я в дома си, но през изминалата нощ двамата се скарали. Мъжът поискал жената да напусне къщата му, но тя отказала. Тогава пенсионерът я завързал със сезал през шията и ръцете и отишъл в полицията, където поискал униформените да му съдействат. Когато полицаите и мъжът се върнали на адреса, те открили жената мъртва. Според разследващи най-вероятно тя се е опитала да се отвърже и се е задушила.", "date": "2018.12.05", "title": "Жена се задуши, след като беше завързана със сезал"}
{"url": "https://www.novinite.bg/articles/168211/Zashto-Tramp-otmeni-nasrochenata-sreshta-s-Putin-i-shte-ima-li-druga", "text": "Кремъл не е сърдит на Доналд Тръмп, но няма да стане инициатор на нова президентска среща, пише \"Ведомости\" в коментар за отказа на американския лидер от двустранна среща с Владимир Путин.Малко преди насрочените в Аржентина преговори с руския си колега Тръмп ги отмени, след като анализира доклад за сблъсъка между военни кораби на Русия и на Украйна на 25 ноември край Крим.Отказът на Тръмп не стана \"плесница\" и не предизвика обида, цитира \"Ведомости\" вчерашно изявление на Юрий Ушаков, помощник на руския президент. Според него обаче Кремъл няма намерение да се натрапва и сега всичко зависи от американците.Отказът на Москва да поеме инициатива за нова среща е съвсем естествен, смята политологът Фьодор Лукянов. По думите му отмяната на уредена вече президентска среща, \"и то не за първи път, това надхвърля вече границите на крайната наглост\", а руското ръководство \"проявява абсолютно християнско смирение и търпение\".Перспективата Путин да получи нова покана за среща от Тръмп според аналитика е реална, но това нищо няма да ознначава - двете срещи, анулирани по-рано, също бяха насрочени по инициатива на САЩ, напомня той.\"Няма как да си представя Путин да бъде поканен във Вашингтон или да покани Тръмп в Москва. Тъй че въпросът най-вероятно е приключен за близките месеци\", резюмира експертът.Според друг руски наблюдател - Кирил Рогов, срещата в Аржентина е била отменена \"съвсем не заради инцидента\" край Крим, където Русия залови украински военни кораби и задържа екипажите с обвинение, че са навлезли без разрешение в нейни териториални води.Тръмп допускаше, че може да има среща, ако Русия пусне украинските моряци. И Кремъл със сигурност щеше да го стори, ако имаше някакви надежди за среща и бе заинтересован да има такава, казва Рогов, цитиран в \"Новие известия\".Той припомня обвиненията на САЩ и НАТО, че Русия нарушава Договора за ликвидиране на ракетите със среден и малък обсег. Според руския експерт те сочат, че Вашингтон не е получил никакъв положителен отговор на инициативите, предложени наскоро в Москва от съветника на Тръмп по националната сигурност Джон Болтън. По данни от открити източници, на които се позовава Рогов, Болтън е предложил преформатиране на договора, от което според него са еднакво заинтересовани и Вашингтон, и Москва, тъй като основната заплаха за тях в този клас оръжия идва от Китай.Отмяната на президентската среща може всъщност да е знак, че \"предложенията на Болтън са останали без ясен отговор. Сиреч, че външната политика на Путин остава последователно прокитайска\", добавя експертът.", "date": "2018.12.05", "title": "Защо Тръмп отмени насрочената среща с Путин и ще има ли друга?"}
{"url": "https://www.novinite.bg/articles/168243/Parvata-onlajn-platforma-za-socialnoznachimi-zabolyavaniya-zaraboti-v-Balgariya", "text": "Първата онлайн платформа за социалнозначими заболявания заработи в България. Тя носи името \"Портал на пациента\" и предлага коректна и достъпна информация за най-разпространените заболявания у нас. \"Новата интернет платформа предоставя полезна за пациентите информация за различни заболявания и състояния в областите кардиология, диабет, щитовидна жлеза, онкология, неврология и ревматология. Материалите са подготвени от специалисти на достъпен и разбираем за пациентите език, подчерта авторът на идеята Владимир Томов от фондация \"В помощ на здравето\":\"Порталът дава възможност да не се лутаме в информационните потоци, а да получим точно това, което ни е нужно за конкретните състояния, в повечето случаи хронични заболявания\".Порталът предлага информация и полезни съвети и за близките на болни хора, които се грижат за тях. Той е отворена система и ще продължи да се обновява и допълва.", "date": "2018.12.05", "title": "Първата онлайн платформа за социалнозначими заболявания заработи в България"}
{"url": "https://www.novinite.bg/articles/168213/Rumanec-ubi-balgarin-na-metrostanciya-v-Madrid", "text": "54-годишен българин бе убит вчера в метростанция Moncloa, съобщава сайтът \"Нова дума\", позовавайки се на правоохранителните органи. Според източници от полицията около 15.00 ч. жертвата – Валентин С., се изчаквала по ескалатора, спорейки с друг мъж. След това двамата започнали да се бият, българинът получил няколко удара и паднал на земята, а предполагаемият извършител избягал. По-късно агентите от отдел „Убийства“ и от „Криминална полиция“ задържали румънски гражданин, заподозрян за смъртта на сънародника ни. Съобщението, че в метростанцията има мъж в безсъзнание, е подадено следобед.Спешният медицински екип на Samur пристигнал на място и започнал да оказва първа помощ на Валентин. При първоначалния преглед не изглеждало да е получил смъртоносен удар. Сърцето му обаче спряло и опитите за реанимация били безуспешни. Впоследствие е установено, че българинът е получил няколко удара по тялото си, които биха могли да провокират смъртта му. Докато преглеждала охранителните камери на метро Moncloa, полицията установила, че българинът е станал жертва на агресия, и веднага започнала разследване на случая, окачествен като убийство. Малко след това е арестуван и предполагаемият извършител. Свидетели са потвърдили пред следователите, че двамата мъже – българинът и румънецът, са били обитатели на общински приют – алберге.", "date": "2018.12.05", "title": "Румънец уби българин на метростанция в Мадрид"}
{"url": "https://www.novinite.bg/articles/168199/Deputatite-glasuvat-Zakona-za-horata-s-uvrejdaniya-i-Zakona-za-lichnata-pomosht", "text": "Социалната реформа е на финалната права. Очаква се на днешното си заседание депутатите да гласуват окончателно Закона за хората с увреждания и Закона за личната помощ. Дотук се стигна след като години наред майките на деца с увреждания протестират с искане за радикална промяна. Недоволството им беше причина да издигнат и палатков лагер до парламента. Според промените от догодина хората с увреждания ще получават по-голяма финансова подкрепа.  Въвежда се индивидуална оценка на потребностите, а изцяло нова агенция ще отговаря за хората с увреждания в бъдеще. В Закона на Мая Манолова се предвижда всички нуждаещи се да ползват личен асистент. ", "date": "2018.12.05", "title": "Депутатите гласуват Закона за хората с увреждания и Закона за личната помощ"}
{"url": "https://www.novinite.bg/articles/168212/Cacarov-Banevi-se-vrashtat-na-6-dekemvri", "text": " Връщането на Евгения и Николай Баневи ще бъде осъществено на 6 декември. Това съобщи главният прокурор Сотир Цацаров, предаде репортер на БГНЕС. Това, което ще предприемат колегите от Специализираната прокуратура е незабавни действия, ново актуализирано обвинение, задържане за 72 часа и незабавно искане за постоянно задържане. Полетният график е утвърден и е работа на ГД „Охрана“ към Министерство на правосъдието. За нас е важно самото пристигане и организацията, която е свързана с по-нататъшните действия по разследването, подчерта още главният прокурор. За Димитър Желязков - Митьо Очите, Цацаров каза, че решение на съда в Истанбул за екстрадиция има, в момента то е за подпис при министъра на правосъдието на Турция. За нас е важно, че турската държава ще изпълни ангажиментите си по екстрадиционната система, добави още главният прокурор. За зам.-кмета Евгени Крусев, който вчера подаде оставка и към момента има призовка, Цацаров каза, че разследването е за длъжностно престъпление, което е свързано с нарушение на Закона за обществените поръчки при ремонта на трамваен релсов път. „Конкретно е свързано с обществената поръчка за шумо и виброизолиращи подложки. Става дума за нарушение на Закона за обществените поръчки и отговорността ще бъде за длъжностно престъпление”, обясни Цацаров.", "date": "2018.12.05", "title": "Цацаров: Баневи се връщат на 6 декември"}
{"url": "https://www.novinite.bg/articles/168237/Naprejenie-SASht-Rusiya-zaradi-Dogovora-za-nerazprostranenie-na-yadreni-raketi", "text": "\r\nРуският президент Владимир Путин заплаши, че Русия ще започне да разработва ракети, сега забранени от Договора за неразпространение на ядрени ракети със среден обсег, ако Съединените щати напуснат договора.\r\n\r\n\r\n\r\n\r\n\r\n", "date": "2018.12.05", "title": "Напрежение САЩ-Русия заради Договора за неразпространение на ядрени ракети"}
{"url": "https://www.novinite.bg/articles/168225/Ukrajna-gotvi-sankcii-sreshtu-Rusiya-zaradi-plenenite-moryaci", "text": "\r\nЕвросъюзът изрази загриженост за свободното корабоплаване през Керченския пролив и обяви, че кораби на държави от Съюза също са спирани или закъсняват заради напрежението между Русия и Украйна. Върховният представител за външната политика и сигурност Федерика Могерини обяви, че ще постави въпроса на среща с външните министри на Русия и Украйна. На 25-и ноември, след сблъсък в Черно море, Русия задържа 24-ма украински моряци и три украински кораба. Моряците, сред които и един етнически българин, са в следствен арест в Москва.\r\nРанените трима украински моряци са в затворническа болница в Москва, а останалите 21, сред които и етническият българин Владимир Варимез, се намират в следствения арест Лефортово в Москва. Според украинските власти те още не са имали възможност да се срещнат с украински консул.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2018.12.05", "title": "Украйна готви санкции срещу Русия заради пленените моряци"}
{"url": "https://www.novinite.bg/articles/168245/Djo-Bajdan-se-glasi-za-prezident-na-SASht", "text": "Бившият вицепрезидент на САЩ Джо Байдън заяви, че той е най-квалифицираният човек за президентския пост, предаде Асошиейтед прес.\r\nСедемдесет и шест годишният представител на Демократическата партия каза това по време на проява в Университета на щата Монтана в град Мисула.\r\n\"Проблемите, с които страната ни се сблъсква, са проблемите, с които съм се занимавал през целия си живот - трудностите на средната класа и външната политика\", каза Байдън, цитиран от Франс прес.\r\nСпоред Байдън никой не трябва да се кандидатира за президент, ако не е уверен, че притежава необходимата квалификация. Бившият вицепрезидент посочи, че в рамките на два месеца ще вземе решение дали ще участва в предизборната кампания за президентските избори през 2020 г.\r\nБайдън отбеляза, че Съединените щати не могат да си позволят още четири години президент да бъде Доналд Тръмп.\r\nДжо Байдън призова американските граждани да си спомнят кои са и да изберат истината, а не лъжите.\r\nБайдън бе вицепрезидент и през двата четиригодишни мандата на президента Барак Обама, припомня Франс прес.\r\n", "date": "2018.12.05", "title": "Джо Байдън се гласи за президент на САЩ"}
{"url": "https://www.novinite.bg/articles/168209/Dneven-horoskop-za-sryada", "text": "Днес ще се чувствате най-добре в центъра на вниманието. Да бъдете лидер в бизнес среща или да организирате семейна сбирка- това ще са силните ви страни днес. Планирайте ваканция или се разходете сред природата.Вашето образование е важно за вас, независимо на каква възраст сте и колко отдавна сте завършили образоранието си. Днес ще имате възможността да започнете нов проект, който ще се окаже, че ви е доста полезен.Трябва да опитате нещо малко по-различно днес- може би нова мебел или радикална промяна в перспектива. Каквото и да е, трябва да бъде нещо ново. Това е добър момент да видите света така, както го виждат другите.Представителите на останалите зодии могат да намерят дневния си хороскоп ", "date": "2018.12.05", "title": "Дневен хороскоп за сряда"}
{"url": "https://www.novinite.bg/articles/168203/Ivajlo-Moskovski-veche-ne-e-deputat", "text": "Без дебат в зала и с 146 гласа „за“ парламентът прекрати пълномощията на Ивайло Московски като народен представител след депозирана от него оставка на 30 ноември.Московски се завърна като депутат от ГЕРБ, след като хвърли оставка като министър на транспорта, информационните технологии и съобщенията, поемайки политическа отговорност за автобусната катастрофа край Своге, отнела живота на 20 души. Заедно с Московски тогава постовете си напуснаха министрите на регионалното развитие и благоустройството Николай Нанков и на вътрешните работи Валентин Радев. Двамата също седнаха на депутатските банки, но малко по-късно Нанков се завърна в министерството като заместник-министър.Очаква се след Нова година Московски да бъде назначен за вицепрезидент на международната Черноморска банка за търговия и развитие.", "date": "2018.12.05", "title": "Ивайло Московски вече не е депутат"}
{"url": "https://www.novinite.bg/articles/168195/Osiguryavat-vremenni-buferni-parkingi-za-stolichani", "text": "Столична община осигурява възможност на гражданите да паркират на временни буферни паркинги и в днешния ден.  Заради мръсния въздух в града и днес столичани ще могат да паркират автомобилите си в най-дясната пътна лента на основни входни булеварди на София, съобщават от Столична община. Шофьорите ще могат да оставят автомобилите си на бул.„Александър Малинов“ при метростанция „А.Т.Балан“ и „Бизнес парк София, при метростанция „Дружба“на бул.“Цветан Лазаров“ и бул. \"Кръстьо Пастухов“, бул.„Ботевградско шосе“ при спирката на трамвай №22, на бул.„ Царица Йоана“ при местростанция „Люлин“. Целта е да се стимулира използването на градския транспор,пише ", "date": "2018.12.05", "title": "Осигуряват временни буферни паркинги за столичани"}
{"url": "https://www.novinite.bg/articles/168196/Avtobusi-i-tramvai-se-dvijat-po-spodeleno-trase-na-bul-Konstantin-Velichkov", "text": "По първото споделено трасе в Софияна на бул. \"Константин Величков\" се движат автобуси и трамваи, от днес. Работата по поставяне на ограничители и настройка на светофарните уредби още не е приключила, съобщава \"Транспорт за София\". Забранява се влизането на пътни превозни средства по споделените специализирани пътни ленти, разположени в трамвайното платно на бул. „Константин Величков“ в участъка от бул. „Сливница“ до бул. „Акад. Ив. Е. Гешов“ и по бул. „Възкресение“ в участъка от ул. „Акад. Ив. Е. Гешов“ до ул. „Освобождение“ с изключение на превозните средства от редовните линии за обществен превоз на пътници, от днес, пишеАвтобусни линии № 11 и 83 са с променен маршрут и спирки, уточняват от Центъра за градска мобилност. Линия № 11 ще се движи по споделените специализирани трасета, разположени в трамвайното платно на бул. „Константин Величков“ в участъка споменат по-горе и ще спират на трамвайните спирки: „Ул. Цар Симеон“; „Метростанция Константин Величков“;„Парк Св. Св. Петър и Павел“; „Бул. Възкресение“ и „Ул. Освобождение“.Автобусите ще влизат в споделената пътна лента на бул. “Възкресение\" преди спирка “Ул. Освобождение” в посока бул. “Сливница” и след левия завой от бул. “Сливница” в посока бул. “Акад. И. Е. Гешов”. Автобусите от линия № 83 ще се движат по споделените специализирани пътни ленти разположени в трамвайното платно на бул. „Константин Величков“ в участъка от бул. „Сливница“ до бул. „Акад. Ив. Е. Гешов“ и ще спират на трамвайните спирки: „Ул. Цар Симеон“; „Метростанция Константин Величков“; „Парк Св. Св. Петър и Павел“. Когато се движат по маршрут автобусите ще влизат в споделеното пътно платно след десния завой от бул. “Сливница” в посока бул. “Акад. И. Е. Гешов” и ще излизат от него точно преди трамвайната спирка “Бул. Възкресение” преди бул. “Акад. И. Е. Гешов”. В посока бул. “Сливница” автобусите ще влизат в споделеното пътно трасе веднага след бул. “Акад. И. Е. Гешов” в началото на бул. “Консатнтин Величков”. Там платното е отделено с бетонови ограничители.", "date": "2018.12.05", "title": "Автобуси и трамваи се движат по споделено трасе на бул. Константин Величков"}
{"url": "https://www.novinite.bg/articles/168197/Zabranyavat-parkiraneto-po-ul-Atanas-Dalchev-na-11-dekemvri", "text": "\r\nОт 12:00 часа до приключване на приема на 11.12.2018 г. се забранява престоят и паркирането на пътни превозни средства, с изключение на автомобилите на гостите поканени на приема по ул. \"Атанас Далчев\" чежду ул. \"Антон П. Чехов\" и ул. \"Димитър Гичев\".", "date": "2018.12.05", "title": "Забраняват паркирането по ул. \"Атанас Далчев\" на 11 декември"}
{"url": "https://www.novinite.bg/articles/168194/Oblachno-sas-slabi-valeji-ot-dajd", "text": "Днес ще бъде облачно със слаби валежи от дъжд. Преди обяд ще има условия за поледици, главно в Дунавската равнина. През деня ще се усили северозападния вятър - ще бъде умерен до силен и с него мъглите в низините ще се разсеят. Максимални температури между 3° и 8°, в София около 5. Вечерта, с понижението на температурите, дъждът в Североизточна България ще премине в сняг, но ще е в процес на спиране, а от запад ще започне разкъсване на облачността. Над планините ще бъде предимно облачно, на места с превалявания от сняг. Ще духа силен вятър от северозапад и с него ще нахлува студен въздух. Температурите ще се понижават и към 14 часа на височина 1200 метра ще е около 0°, на 2000 метра – около минус 4°.Над Черноморието ще бъде облачно на места с превалявания от слаб дъжд. Ще се появи умерен до силен северен вятър. Максимални температури от 4-5° в северните, до 9-10° в южните райони. Температурата на морската вода е 9-10°. Вълнението на морето ще бъде 3 бала и вечерта ще се усили.", "date": "2018.12.05", "title": "Oблачно със слаби валежи от дъжд"}
{"url": "https://www.novinite.bg/articles/168198/Maj-zagina-a-dete-e-v-tejko-sastoyanie-sled-katastrofa-na-Carigradsko-shose", "text": "41-годишен мъж загина, а дете на 14 години е в тежко състояние в \"Пирогов\" след катастрофа на \"Цариградско шосе\" в София.Инцидентът е станал в нощта срещу сряда. Автомобилът е бил в подлеза, водещ към булевард \"Алея Яворов\", предаде БНР. Водачът вероятно е изгубил контрол над колата и се е ударил в бетонната стена.", "date": "2018.12.05", "title": "Мъж загина, а дете е в тежко състояние след катастрофа на \"Цариградско шосе\""}
{"url": "https://www.novinite.bg/articles/168201/Vyatar-shte-razsee-opasno-mrasniya-vazduh-dnes", "text": "В сряда очакваме атмосферата да се раздвижи и да разбута мъглите, а с тях и мръсния въздух, който ни тормози дни наред. От запад на изток ще започнат валежи, които ще продължат през деня. Сняг се очаква по планините, в Предбалкана и на Североизток.Температурите сутринта ще са между минус 4 до 1. В хода на деня времето се очертава меко с температури между 3 грауса на север до 8-9 на юг.В Северозапада студът създава условия за поледици. В областите на тази част на страната е в сила предупреждение за опасно време.Валежите ще спрат още тази вечер. Четвъртък, петък и събота ще е сухо с разкъсана облачност. Нова порция дъжд и сняг - чак от неделя нататък. Температурите постепенно ще се повишават с тенденция уикенда да достигнат стойности около 8-10 градуса.И тази сутрин въздухът над по-големите градове е замърсен с фини прахови частици в пъти над среднодневните норми. Най-тежко се диша в района на София, където станцията в Хиподрума измери рано тази сутрин стойности 3 пъти над допустимите.", "date": "2018.12.05", "title": "Вятър ще разсее опасно мръсния въздух днес"}
{"url": "https://www.novinite.bg/articles/168202/Protest-zaradi-mrasniya-vazduh-v-Sofiya", "text": "В София ще има протест заради мръсния въздух. Недоволните искат да се занижат условията, при които да важи така нареченият „зелен билет“, на стойност 1 лев за цялата мрежа на градския транспорт.В дните с много замърсен въздух, пък протестът ще поиска общественият превоз да е безплатен. Настоява се и за ограничения за ползването на автомобили, както и за спиране на енергийни помощи под формата на твърдо гориво. Не на последно място протестиращите искат повече измервателни станции, които да дават информация за качеството на въздуха. Засега официалните в столицата са едва четири. ", "date": "2018.12.05", "title": "Протест заради мръсния въздух в София"}
{"url": "https://www.novinite.bg/articles/168244/Rabotnicite-migranti-v-sveta-sa-164-miliona", "text": "\r\nБроят на работниците мигранти в света е нараснал с 9 процента до 164 милиона за период от четири години, съобщи днес Международната организация по труда (МОТ), цитирана от ДПА.\r\n\r\n\r\n\r\n\r\n\r\n\r\n", "date": "2018.12.05", "title": "Работниците мигранти в света са 164 милиона"}
{"url": "https://www.novinite.bg/articles/168205/Pochitame-Sveti-Sava", "text": "На 5 декември българската православна църква чества празника Св. Сава. В народните представи, Свети Сава е жена - светица, сестра на Варвара и Никола, покровителка на чумата, макар че в отделни райони на страната честват празника като на светец - мъж, покровител на вълците (вълчи пастир), припомня БГНЕС.Обредните практики на Св. Сава са сходни като тези за Св. Варвара, защото двете сестри подготвят всичко за деня на брат им Никола. \"Варвара вари, Сава пече, Никола иде с голямата лъжица и гости гощава\", казва народната приказка. Сава е свързана и с плодовитостта, за това на този ден яловите булки изпълнявали ритуал заедно с най-старата жена в дома. Жената, която искала дете, правела обреден хляб. Започвала да пресява брашно със сито обърнато наопаки, а най-старата жена й казвала \"Обърни, чедо, ситото, че да ти се обърне корема\". Предците ни изпитвали страхопочитание към Св. Сава, защото вярвали, че \"засява\" болестите по хората, от там идва и израза \"Варвара заварява болестите, а Сава ги разсява\".На Савинден се подготвя Никулденската трапеза, а на някои места приготвят в чест на мъртвите варено жито и го раздават на гробищата за помен. На този ден празнуват именниците - Сава, Савка, Владислав, Владислава, Слав, Слави, Славка, Славчо.", "date": "2018.12.05", "title": "Почитаме Свети Сава"}
{"url": "https://www.novinite.bg/articles/168206/Izticha-srokat-na-proverkata-na-VKS-po-deloto-Ivancheva", "text": "\r\nДнес изтича крайният срок за приключване на проверката на работата на Апелативния спецсъд, разпоредена от Върховния касационен съд по повод разглеждането на исканията за промяна на мерките за неотклонение на Десислава Иванчева и Биляна Петрова.\r\n\r\n\r\n\r\n\r\n\r\n", "date": "2018.12.05", "title": "Изтича срокът на проверката на ВКС по делото \"Иванчева\""}
{"url": "https://www.novinite.bg/articles/168219/Krusev-razsledvan-za-izolirashtite-podlojki-na-Grafa", "text": "Разследването срещу Евгени Крусев е за длъжностно престъпление, свързано с нарушение на Закона за обществените поръчки, обяви пред медиите главният прокурор Сотир Цацаров.Зам.-кметът на София Евгени Крусев вчера подаде оставка и тя беше приета от кмета Йорданка Фандъкова.Цацаров обясни, че на този етап има само връчена призовка на Крусев, а обвинение не е предявено все още.Обществената поръчка, която се разследва от прокуратурата, е свързана с ремонта на трамваен релсов път и конкретно за шумо- и виброизолиращите подложки, поясни обвинител №1.По случая с Евгения и Николай Баневи главният прокурор каза, че предстои те да бъдат върнати от Франция утре, 6 декември.Срещу тях предстои да бъде предявено ново, актуализирано обвинение и да се поиска задържането им за постоянно в ареста.По темата за условията в арестите и оплакванията от подсъдимата Десислава Иванчева и Биляна Петрова, Цацаров каза, че Иванчева не трябва да бъде поставяне в условия по-тежки от тези за всеки друг арестант, но и не трябва да има повече привилегии.", "date": "2018.12.05", "title": "Крусев разследван за изолиращите подложки на \"Графа\""}
{"url": "https://www.novinite.bg/articles/168222/Fandakova-Krusev-raboteshe-savestno", "text": "\r\nЕвгени Крусев работеше съвестно, а оставката му е отговорна реакция. Така кметът на София Йорданка Фандъкова коментира оттеглянето на заместника си с ресор “транспорт”.\r\n\r\nПо думите й като възложител на обществената поръчка за ремонта на ул.”Граф Игнатиев” Крусев носи отговорност и трябва да се изяснят всички факти, довели до смяната на метериалите по трамвайното трасе.\r\n“Прокуратурата ще свърши своята работа и ще установи дали има нередности”, каза Фандъкова. Тя изтъкна, че Крусев има голяма роля в ремонтирането на столичните булеварди “Монтевидео”, “Тодор Каблешков” и други ключови обекти.\r\n“Той работи отговорно, отговаряше за изключително важни обекти, а се коментира само “Граф Игнатиев”. Ако е бил подведен и е допуснал грешка, ще стане ясно”, заяви столичният кмет. Тя коментира също, че Крусев е изиграл и важна роля в модернизирането на градския транспорт.Утре официално ще стане ясно кой ще заема поста на зам.-кмет по транспорта.\r\n", "date": "2018.12.05", "title": "Фандъкова: Крусев работеше съвестно"}
{"url": "https://www.novinite.bg/articles/168226/Deputatite-vavedoha-rabotni-kvoti-za-hora-s-uvrejdaniya", "text": "Депутатите въведоха работни квоти за хора с увреждания. Новото изискване е записано в Закона за хората с увреждания. При неизпълнение на задължението работодателят дължи ежемесечно санкция в размер 30 на сто от минималната работа заплата за всяко незаето място. В предприятие с до 99 работници трябва да бъде наето едно лице с трайно увреждане, при над 100 - две лица. При неизпълнение на задължението, на работодателя се налага санкция в размер 30 на сто от минималната работа заплата за всяко незаето място.Предложението за въвеждане на квоти при наемане на хора с увреждания предизвика спор. Валери Симеонов се обяви срещу тази, по думите му, неработеща идея\". Той се аргумента че така се налагат репресии върху бизнеса и се стимулира издаването на фалшиви ТЕЛК-ови решения: \"Тази философия е насочена към санкциониране на онези злодеи, които имат привилегията или нещастието в България да се наричат предприемачи. В случая ние за пореден път подхождаме като мащеха към българския бизнес. Не се потърсиха такива мерки, които да насърчават работодателя при назначаване на хора с увреждания било през намаляване на данъци, било по някакъв друг начин, което действително да стимулира\".Според него е по-добре да се мисли за стимули при наемане. Неочаквано той бе подкрепен от депутата от БСП Петър Кънев, който на свой ред отбеляза, че не е ясно къде отиват средствата, събрани от тези глоби.\r\nПавел Шопов от \"Атака\" не се съгласи:\r\n\"Бизнесът в България е този, който е получил огромната част от материалните активи, от преференциите. Данъчната система е така направена, за да го ..., не иска да поеме тази толкова скромна функция, която се иска от него и която обществото му вменява\".\r\nГеорги Гьоков от БСП защити промяната. Изненадващо съпартиецът му Петър Кънев защити позицията на Валери Симеонов и постави нови въпроси: \r\n\"Това, което приемаме, е неработещо. Ние всички изпаднахме няколко месеца в един пълен ступор, в един гипс покрай протестите и сме готови на всичко. Валери Симеонов е абсолютно прав. Големият и интересен въпрос е къде отиват тези пари\".\r\nСоциалистите оспориха и възможността работодателите да се освобождават от изпълнение на квотите чрез алтернативни мерки. Според тях така се оставя вратичка за неизпълнение на закона. \r\n \r\nВицепремиер ще ръководи Националния съвет за хората с увреждания, решиха по-рано днес народните представители. Първоначалният текст бе променен заради възможността Валери Симеонов да го ръководи, но след оставката му депутатите върнаха старото положение.\r\nИндивидуалната оценка на потребностите се изготвя в срок от един месец от заявлението, решиха депутатите. В зависимост от нея хората с трайни увреждания имат право на финансова подкрепа за покупка на лично моторно превозно средство, помощни средства и медицински изделия, приспособяване на жилище или наем на общинско, както и месечна финансова подкрепа. Предвидено е извършване на проверки дали средствата се използват по предназначение. Корекции на спорни текстове в два социални закона се обсъждат в пленарната зала на парламента днес. До прегласуването на двата закона - за хората с увреждания и за личната помощ, се стигна, след като протестиращите майки на деца с увреждания и омбудсманът Мая Манолова изразиха опасения, че много нуждаещи ще останат без асистент заради орязано финансиране. След среща с премиера Бойко Борисов исканията им бяха удовлетворени. Депутатите ще гласуват 71 милиона лева да бъдат прехвърлени от централния бюджет в бюджета на Социалното министерство. Така обещаните от правителството 150 милиона лева повече за лични асистенти ще са видими в бюджета на социалното ведомство.", "date": "2018.12.05", "title": "Депутатите въведоха работни квоти за хора с увреждания"}
{"url": "https://www.novinite.bg/articles/168204/Ogranichava-se-dvijenieto-v-tunel-Topli-dol-na-AM-Hemus", "text": "От 9:30 до 16 часа ще бъде ограничено и движението в тунел \"Топли дол\" на АМ \"Хемус\" в тръбата към Варна. Поради техническо обследване на тунела, потокът от автомобили ще се пренасочва в тръбата за София, където движението ще бъде двупосочно.", "date": "2018.12.05", "title": "Ограничава се движението в тунел \"Топли дол\" на АМ \"Хемус\""}
{"url": "https://www.novinite.bg/articles/168231/Kabinetat-otpusna-2-mln-leva-na-MVR-za-podgotovka-za-Shengen", "text": "Правителството одобри допълнителни разходи по бюджета на Министерството на вътрешните работи за 2018 г. за финансирането на проекти, свързан с изпълнението на неотложни мерки за 2018 г. за присъединяването на Република България към Шенгенското пространство, на обща стойност 2 076 000 лв., съобщиха от пресслужбата на кабинета.Средствата са за дейности, свързани с противодействие на засиления миграционен натиск по границите на Република България, строителни дейности и повишаване на техническата обезпеченост на граничните контролно-пропускателни пунктове.Членството ни се чака от години. Преди няколко седмици премиерът намекна, че влизането в Шенген по въздух вероятно ще е съвсем скоро. Според коментарите в Европа, възможно е това да стане още преди евроизборите през май. За българите би означавало край на паспортните проверки на летищата и директен достъп от полета до лентите за багаж - без граничен контрол.С друго решение се отпускат още 2 130 500 лв. за подобряване на административното обслужване на гражданите в отдел „Пътна полиция“ при СДВР и областните дирекции в Пловдив, Варна и Бургас.Одобрени са и промени в бюджета на силовото министерство във връзка с противодействието на престъпността и опазването на обществения ред и политиките в областта на управлението и развитието на системата на МВР.Правителството одобри и допълнителни разходи в размер на 5 000 000 лева по бюджета на Министерството на здравеопазването за 2018 г. Парите са за закупуване на оборудване за държавни болници по бюджетна програма „Осигуряване на медицинска помощ на специфични групи от населението“. Очакваните резултати от приемането на постановлението са свързани с подобряване на функционирането на системата за оказване на болнична помощ в страната с фокус върху онкологичната болнична помощ. Ще се подобри достъпът и ефективността на диагностиката и определянето на терапията за лечение. Ще се повиши качеството на живот, на пациентите. Одобрени са и промени в бюджета на Министерството на регионалното развитие и благоустройството за 2018 г. Чрез тях ще се компенсира недостигът в размер на 2 755 000 лв. за изпълнението на приоритетни дейности и проекти за реконструкция и рехабилитация на водоснабдителни и канализационни системи и съоръжения.Допълнителните средства ще бъдат инвестирани в поддръжката, модернизацията и изграждането на техническа инфраструктура.До 5 млн. лв. се отпускат по бюджета на Държавен фонд „Земеделие” за националните доплащания и държавните помощи за земеделските стопани.", "date": "2018.12.05", "title": "Кабинетът отпусна 2 млн. лева на МВР за подготовка за Шенген"}
{"url": "https://www.novinite.bg/articles/168233/Balgariya-shte-se-vazdarji-ot-prisaedinyavane-kam-Globalniya-pakt-za-migraciyata", "text": "Министерският съвет реши Република България да се въздържи от присъединяване към Глобалния пакт за безопасна, регулирана и редовна миграция. Страната ни няма да участва със свои официални представители в Междуправителствената конференция за приемане на Пакта, която ще се проведе в Маракеш, Мароко, на 10 и 11 декември. Това съобщи правителствената пресслужба.Правителството също така взе решение при последващо гласуване на резолюция в Общото събрание на ООН за утвърждаване на вече приетия пакт Постоянният представител на Република България в ООН да гласува с „въздържал се“.", "date": "2018.12.05", "title": "България ще се въздържи от присъединяване към Глобалния пакт за миграцията"}
{"url": "https://www.novinite.bg/articles/168216/Premierat-za-Orajie-gejt-I-specialnite-bareti-nyamat-tolkova", "text": "Толкова много оръжия хванахме, колкото специалните бригади нямат.Така премиерът Бойко Борисов коментира операцията на ГДБОП, при която в гараж в столицата бяха задържани рекорден брой автомати.Пред министрите в началото на днешното правителствено заседание той разясни, че качеството им е същото като на оръжието, което използват баретите.\"От оня ден арестуваме. Една рота автомати, пистолети, гранатомети, бяха броили до 40 хил. патрона, понеже до 40 хил. могат, и сега наново - повече са\", съобщи Борисов.Премиерът обяви още, че една част от задържаното оръжие е на практика платено от държавата чрез контролирана доставка.", "date": "2018.12.05", "title": "Премиерът за \"Оръжие гейт\": И специалните барети нямат толкова!"}
{"url": "https://www.novinite.bg/articles/168232/Neno-Dimov-shte-pregovarya-za-koncesionniya-dogovor-za-ski-zonata-nad-Bansko", "text": "Министърът на околната среда и водите Нено Димов е официално оторизиран от правителството да води преговори с „Юлен“ за промяна на концесионния договор за ски зоната над Банско.Това реши на днешното си заседание правителството.До решението се стигна, след като главният прокурор Сотир Цацаров препоръча концесионният договор да бъде приведен в съответствие с актуалното законодателство, както и концесионната площ да влезе в границите, записани в договора.Припомняме, че тази площ трябва да възлиза на 99 хектара, но реално експлоатираната от концесионера е 165 хектара. Как ще бъде решено това несъответствие все още не е ясно, тъй като в самият договор има много неясноти", "date": "2018.12.05", "title": "Нено Димов ще преговаря за концесионния договор за ски зоната над Банско"}
{"url": "https://www.novinite.bg/articles/168235/GERB-i-BSP-se-skaraha-zaradi-problemite-na-ul-Graf-Ignatiev", "text": "Ремонтът на улица \"Граф Игнатиев\" е \"Титаник\"-ът, който потопил ГЕРБ. Така от БСП коментираха серията от скандали и проверката на прокуратурата, довели до оставката на столичния заместник-кмет по транспорта Евгени Крусев. А последният щрих от обществената дискусия за улицата са ограничителите, поставени до трамвайните релси. Според мнозина елементите са повод за смях, а според проектанта са били изискани от КАТ, за да обезопасят трасето. Управляващите обещават съвсем скоро движението на трамвая да бъде пуснато отново, а до края на март да приключи и ремонтът.„Кметът на Столична община няма как да се крие зад един или друг заместник-кмет, защото той трябва да контролира и своите заместници в една или друга дейност”, каза общинският съветник от БСП Калоян Паргов.„Във всеки ресор има отговорности и за всеки ресор си има кмет”, опонира общинският съветник от ГЕРБ Малина Едрева.", "date": "2018.12.05", "title": "ГЕРБ и БСП се скараха заради проблемите на ул. \"Граф Игнатиев\""}
{"url": "https://www.novinite.bg/articles/168221/BSP-skochi-na-API-zaradi-proverkata-na-patishtata", "text": "\r\nСП скочи на АПИ заради формалния им отказ за проверка на пътищата в страната. Това стана ясно от коментар на лидера на социалистите Корнелия Нинова в НС. \r\n\r\nТя припомни, че червените са внесли две искания до АПИ за проверки на пътната мрежа, а отговорът от агенцията дошъл едва след 30 дни. Според Нинова обаче той бил опит за \"хвърляне на прах в очите\", а в самото писмо от АПИ имало неверни твърдения.\r\nТя определи като абсурдно твърдението, че не може да се направи проверка на вече построен път, както и че лабораторията, която трябва да направи изследванията, трябва да се посочи от самия строител. По думите на Нинова за БСП е неприемливо и искането от страна на АПИ червените да дадат експерти, с които обсъдят и решат проблемите. \r\nСпоред соцлидерката това означавало некомптентност или опит да ги вкарат в сговор с АПИ и строителите и случаят да бъде заметен. \r\nИменно затова от БСП продължават да настояват независима европейска лабиратория да направи изследване на пътната настилка и то такава лаборатория, която не е оперирала в България. \r\nНа свой ред соцдепутатът Елена Йончева, която първоначално бе един от инициаторите за проверката, обясни, че БСП ще посочат конретните отчески от магистралите \"Тракия\", \"Хемус\", \"Марица\", \"Струма\", както и от път 1 и второкласен път 18. Всички те са построени или ремонтирани през последните пет години. \r\nПо думите й няма законова забрана да не се прави техническа експертиза на път след акт 16, защото не се изключва недобросъвестни протоколи за качеството и положените материали. Тя даде за пример пътя край Своге, където загинаха 20 души. Там протоколът 16 е бил перфектен, включително и от тези 300 метра, където бе станала катастрофата. Йончева попита дали строителите са спазили изискването да вземат ядки от пътя на всеки 2000 кв.метра. Тези, които все пак са взети, са с перфектни резултати. В тази връзка тя попита защо регионалният министър е обяснил склед катастрофата, че има недопустими материали в износващия слой на пътя. \r\nЙончева заяви още, че БСП няма да участват или правят експертна група. Спред нея именно европейска лаборатория трябва да вземе и да провери качеството на настилките, дебелината на пастовете и др. \r\nНинова на свой ред поясни, че те са в контакт с няколко лаботратории, но искат тази проверка да бъде от страна на институциите. \r\n", "date": "2018.12.05", "title": "БСП скочи на АПИ заради проверката на пътищата"}
{"url": "https://www.novinite.bg/articles/168236/Darjavna-agenciya-shte-podkrepya-horata-s-uvrejdaniya", "text": "След удължено пленарно заседание парламентът прие на второ четене изцяло новия Закон за хората с увреждания, който е в отговор на общественото настояване за реформа в социалната сфера, съобщи БГНЕС. Законът предвижда мерките да се осъществяват от една структура, която трябва да осигурява подкрепа на хората с увреждания и да създава възможност на държавата по-ефективно да организира политиката за тяхното приобщаване.Той ще се състои от 9 членове – по двама ще се определят от омбудсмана и председателя на Комисията за защита от дискриминация, четирима ще бъдат излъчени от организациите на хората с увреждания и един – от БАН. Мандатът на всички членове ще бъде с продължителност 4 години, а те няма да получават възнаграждение за дейността си. Съветът ще трябва да заседава веднъж на 3 месеца и представя в Народното събрание доклад за дейността си. Новият орган ще работи за защита и гарантиране на правата на хората с увреждания, сътрудничество и взаимодействие с държавните и местните органи и с гражданството общество.Законопроектът предвижда от 1 януари 2021 г. създаването на Държавна агенция за хората с увреждания, която да осъществява дейности, свързани с изготвяне на индивидуалната оценка на потребностите и координиране на политиката за правата на хората с увреждания. Целта е единната структура да координира изпълнението на цялостната държавна политика за правата на хората с увреждания.Такова беше и първоначалното предвиждане в законопроекта, но текстовете бяха променени от ГЕРБ след скандала с бившия вицепремиер Валери Симеонов. След като майките на деца с увреждания от „Системата ни убива“ поискаха неговата оставка, повод за която станаха думите по техен адрес „кресливи жени“ с „уж болни деца“, се оказа, че като ресорен вицепремиер той трябва да поеме Съвета. Тогава управляващите разписаха, че той ще се ръководи от социалния министър, но след настояване на самите майки старото положение беше върнато.Новият закон цели да защитава и гарантира правата на хората с увреждания, както и да създаде условия за социалното им приобщаване. Основните принципи на закона са личен избор и независимост на хората с увреждания и семействата им, равнопоставеност и недискриминация. Средствата, които ще се отпускат на хората с увреждания са за медицинска, трудова и психологическа рехабилитация, образование и професионално обучение, както и достъп до социални услуги и лична помощ.Оценката ще изследва функционалните затруднения на човека с увреждане, свързани със здравословното му състояние и наличието на бариери при изпълнение на ежедневните дейности. Тя ще се изготвя по настоящ адрес от специализиран отдел в дирекциите „Социално подпомагане“, която ще се прави по искане на човека с увреждане или упълномощено от него лице. Хората с увреждания ще подават заявление-декларация, формуляр за самооценка за затрудненията им в домашни условия и извън тях, медицински документи или експертно решение на ТЕЛК или НЕЛК. Документите ще могат да се подават лично в дирекциите „Социално подпомагане“ или по електронен път.Съгласно индивидуалната оценка хората с увреждания ще имат право на финансова подкрепа за помощни средства, за приспособления, съоръжения и медицински грижи. Хората ще имат право още на финансова подкрепа и за лично моторно превозно средство, за приспособяване на жилище, за балнеолечение или рехабилитация, за наем на общински жилище. Директорите на дирекции „Социално подпомагане“ ще издават заповедите за отпускане на финансовата подкрепа. Въз основа на индивидуалната оценка ще се издават направленията за предоставяне на лична помощ с брой часове, социални услуги или вид подкрепа.Задължението на работодателите да определят работни места за назначаване на хора с увреждания предизвика дебат в пленарна зала. Част от „Обединени патриоти“ поискаха квотите да отпаднат, но това предложение не срещна одобрението на мнозинството. От парламентарната трибуна мярката бе оспорена от лидера на НФСБ и бивш вицепремиер по икономическата и демографската политика Валери Симеонов, според когото механизмът на санкциите и вменяване на такова задължение на работодателите не са правилни.Така от днес всички работодатели ще имат задължението да назначат един човек с трайни увреждания, ако предприятието им се състои от 50 до 99 работници или служители. Ако то имат над 100 работници, тогава хората с увреждания трябва да бъдат 2 на 100 от средносписъчния състав. При неизпълнение са предвидени и санкции.", "date": "2018.12.05", "title": "Държавна агенция ще подкрепя хората с увреждания"}
{"url": "https://www.novinite.bg/articles/168241/Fandakova-posochva-utre-vremenniya-zamestnik-na-Krusev", "text": "Кметът на София Йорданка Фандъкова утре ще посочи кой ще поеме временно поста заместник-кмет по транспорта след оставката на Евгени Крусев. Фандъкова посочи, че прокуратурата ще установява защо са подменени материалите при ремонта на улица \"Граф Игнатиев\".Общината започва мащабни програми за подмяна на отоплителните инсталации на 20 000 домакинства като мярка срещу мръсния въздух.", "date": "2018.12.05", "title": "Фандъкова посочва утре временния заместник на Крусев"}
{"url": "https://www.novinite.bg/articles/168208/Otkriha-rekorden-broj-orajiya-i-boepripasi-v-garaj-v-Sofiya", "text": "Рекорден брой оръжия и боеприпаси са открити в гараж в столичния квартал „Редута”. Те са намерени е заловен при акция на ГДБОП и Специализираната прокуратура. Някои от автоматите са открити в село Габарево, Община Павел баня.При операцията са открити и наркотици.", "date": "2018.12.05", "title": "Откриха рекорден брой оръжия и боеприпаси в гараж в София"}
{"url": "https://www.novinite.bg/articles/168200/Silno-zemetresenie-kraj-Nova-Kaledoniya", "text": "Земетресение с магнитуд 7,6 е регистрирано в Тихия океан в района на Нова Каледония – отвъдморски департамент на Франция с особен статут. Това съобщи Американската геоложка служба.Епицентърът на труса бил на 153 км югоизточно от селището Тадине, където живеят около 7,5 хиляди души. Дълбочината на земетресението е 10 км.То предизвика и цунами. За това алармира веднага след труса Тихоокеанският център за предупреждения. Хората, които се намират в близост до брега, бяха призовани да се изкачат на по-високи места. Данни за пострадали и разрушения от земетресението към този момент няма.Нова Каледония се намира в Тихия океан и представлява отвъдморска френска територия.", "date": "2018.12.05", "title": "Силно земетресение край Нова Каледония"}
{"url": "https://www.novinite.bg/articles/168224/Cenata-na-toplinnata-energiya-nyama-da-bade-promenyana-ot-1-yanuari", "text": "Цената на топлинната енергия няма да бъде променяна от 1 януари, защото се очаква около 4 процента да бъде увеличението на цената на природния газ за първото тримесечие на 2019 г. Това каза председателят на Комисията за енергийно и водно регулиране /КЕВР/ Иван Иванов пред журналисти в сградата на регулатора.Иван Иванов припомни, че предварителна прогноза от страна на \"Булгаргаз\", която е била дадена на 10 ноември, е показвала, че повишението на цената на природния газ за първото тримесечие на следващата година се очаква да бъде малко под 5 процента. При подобно повишение по закон цените на парното и топлата вода не се променят.Общественият доставчик на 10 декември ще трябва да излезе с предложение каква да бъде цената на природния газ за първото тримесечие на 2019 г. и КЕВР до края на годината ще трябва да се произнесе дали одобрява направеното предложение от страна на \"Булгаргаз\".Председателят на КЕВР отговори още, че в Комисията е постъпило предложение за преминаване на \"Турски поток\" през България, но все още не е разгледано.", "date": "2018.12.05", "title": "Цената на топлинната енергия няма да бъде променяна от 1 януари"}
