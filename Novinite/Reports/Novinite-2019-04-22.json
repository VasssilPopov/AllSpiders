{"url": "https://www.novinite.bg/articles/174471/Izvanredna-sreshta-v-Ministerskiya-savet-za-cenite-na-toka", "text": "\r\nСиндикати и работодатели се срещнаха с премиера Бойко Борисов, за да обсъдят темата.\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.22", "title": "Извънредна среща в Министерския съвет за цените на тока"}
{"url": "https://www.novinite.bg/articles/174439/Angel-Djambazki-Celta-na-VMRO-e-dve-ot-17-te-mesta-na-Balgariya-v-EP", "text": "\"Непрозрачна политика, в която неизбран от никого човек като Юнкер, като Тиберманс, като Аврамопулос взимат решения, които ние с вас ще плащаме\". Така Ангел Джамбазки, водач на листата на ВМРО на евроизборите, определи основната причина за антиевропейските настроения като ги обобщи с думите \"ишиас политика\".\"В листата хората от ВМРО са трима-четирима, останалите са доказали се в българското общество граждани, професионалисти и родолюбци\", по този начин Джамбазки описа кандидатите на партията пред БНТ. Той потвърди, че целта им е да спечелят 2 от 17-те места, които България ще заема в европарламента.Според Джамбазки явяването в коалиция с НФСБ и Атака би било по-логично, но щом няма постижимо споразумение между другите две политически сили, е по-добре всяка от партиите да се яви отделно.Относно конкуренцията за гласовете на \"родолюбците\", той заяви: \"Тези организации (ВОЛЯ, Възраждане - б.р.) имат съвсем различен профил\" и определи като \"турски родолюбци\" част от тях, добавяйки, че вторият в листата на коалицията около ВОЛЯ - Орхан Исмаилов, е \"подозиран силно за връзки с турското общество и служби за сигурност\".За Джамбазки ново споразумение за пакет \"Мобилност\" е един от основните приоритети на българските евродепутати в състава на следващия Европейски парламент. Сред другите изброени от него приоритети са България да не се присъединява към Глобалния пакт за миграция на ООН, \"нулева миграция\", охраната на външните граници на Европейския съюз и \"недопускане на промени в българските традиции\".", "date": "2019.04.22", "title": "Ангел Джамбазки: Целта на ВМРО е две от 17-те места на България в ЕП"}
{"url": "https://www.novinite.bg/articles/174445/Slabakov-Bih-otishal-v-Evroparlamenta-za-da-zapalya-edna-s-moya-priyatel-Jan-Klod", "text": "Кандидатирах се за евродепутат, защото се отегчих от политкоректното говорене. Не трябва да им се цепи басма на тези от Европарламента. Затова реших, че има смисъл да се опитам нещо да направя. Това заяви в студиото на \"Здравей, България\" в ефира на Нова телевизия режисьорът и кандидат за евродепутат от листата на ВМРО Андрей Слабаков.По думите му приличен резултат би бил, ако всички 17 имена от листата на ВМРО влязат в Европейския парламент.,,Съгласих се да вляза в листата, защото мислим в една и съща посока, а и самата листа е готина, има достатъчно разумни хора в нея'', обясни още той и категорично отхвърли възможността да бъде употребен.Той добави също така, че родители, които не водят децата си на училище, трябва да бъдат пращани в затвора, а безотговорността им третирана като престъпление.По отношение на пушенето Андрей Слабаков даде да се разбере, че ще пуши където си поиска.,,Ще си пуша навсякъде, и в Европарламента. Даже бих запалил една с моя приятел Жан-Клод'', заяви режисьорът и обеща да ходи редовно на работа, а не като \"някои национални предатели като Бареков\".,,Господин Слабаков е наистина от доста време на нашата позиция, особено по отношение на циганския проблем. И искам да кажа, че той е на 4-то място в листата, а не на 5-о, така че мястото не е неизбираемо'', включи се другият кандидат за евродепутат от ВМРО Александър Сиди и допълни, че ВМРО има шансове за двама или трима депутати за Европарламента.,,Листата на БСП е любопитна, защото когато гласуваш за БСП, ти гласуваш за ПЕС, които заявиха, че ще работят за повече мигранти и в подкрепа на Истанбулската конвенция. Лицемерно и жалко е поведението на БСП в българския политически живот, защото твърдиш, че си против тях, но в същото време техните евродепутати, влизайки в Европейския парламент, ще бъдат част от ПЕС. Така че не може да си опозиция на собствения си лидер, на лидера на ПЕС'', заключи Александър Сиди.", "date": "2019.04.22", "title": "Слабаков: Бих отишъл в Европарламента, за да запаля една с моя приятел Жан-Клод"}
{"url": "https://www.novinite.bg/articles/174459/Izbraha-vremenen-kmet-na-Sozopol", "text": "Созопол има временен кмет. След отстраняването на Панайот Рейзи  длъжността ще изпълнява неговия дългогодишен заместник Катя Стоянова. Тя беше избрана от общинския съвет в града със 12 гласа „За” и 5 - „Въздържал се”.Катя Стоянова поема управлението на Созопол, след като Специализираният съд отстрани кмета Панайот Рейзи и главният счетоводител на общината заради разследване за присвояване в особено големи размери - близо 2 млн. лева. Според обвинението парите са отклонявани по договори за строително-ремонтни дейности на територията на Община Созопол. При гласуването за избора на Катя Стоянова се въздържаха социалистите и земеделците в местния парламент.", "date": "2019.04.22", "title": "Избраха временен кмет на Созопол"}
{"url": "https://www.novinite.bg/articles/174451/Ivo-Hristov-Radev-znaeshe-za-listata-na-BSP", "text": "\"Борисов иска да възпали стари седесарски рефлекси.\" Това заяви пред bTV бившият шеф на кабинета на президента и кандидат за евродепутат от БСП Иво Христов.Според него българската политическа действителност се превръща във фейлетон, в който Борисов казва нещо и след това всички го коментират.Христов е категоричен, че са смешни твърденията на премиера за налагане на пълзяща диктатура от страна на БСП. В отговор той запита какво всъщност е това, когато строеж се спира по волята на премиера или бюджетът се променя отново по негово желание. Всичко опира до Борисов по думите му.Христов уточни, че когато приключи един период, историците дават определение за автокрация. „Но признаците са налице. Преди месеци той беше привикал целия генерален щаб на откриването на Министерски съвет, за да обяви колко пари дава за армията. Ролята им беше да гледат благодарно. Същото се разиграва и с митрополити от Българската православна църква и рутинно се разиграва с шефове на всякакви спортни федерации. Това автокрация ли е? Най-малкото е спектакъл на автокрацията“, коментира кандидатът за евродепутат.\"Аз не се виждам в определенията шпионин - Държавна сигурност\", подчерта Иво Христов.За отношенията си с президента след напускането му на \"Дондуков 2\" Христов поясни, че между тях има ненакърнимо доверие.\"Президентът винаги ще бъде кауза за мен\", изтъкна той.По думите му той не е феодал и всеки сам взема решенията си. Христов допълни, че Радев е наясно с неговото решение отдавна, тъй като Корнелия Нинова му предложила да влезе в листата още през декември миналата година.За Христов президентът е последователен и достоен човек, който никога не е изменил на това, което е заявил в програмата си.Според него обаче между Борисов и президента има ценностно разминаване.По отношение на евроизборите Христов подчерта още, че с Корнелия Нинова смятат, че те са решаващи за българската ситуация.\"При победа на БСП се създават условия за предсрочни избори и излизане от безизходицата\", посочи бившият шеф на кабинета на Радев.При спечелване от ГЕРБ според него ще станем свидетели как властта се бетонира.На въпрос дали е подготвен да стане евродепутат, той заяви, че никой не може да твърди, че подготвен за нещо, докато не се сблъска с него.\"Румен Радев ми се довери, явно има добра интуиция\", отбеляза Иво Христов.За мястото си в листата на БСП той беше лаконичен като заяви, че няма отношение към подредбата ѝ.Христов сподели и виждането си за това дали реално има разделение в БСП, като обясни, че все още не може да прецени, тъй като не се срещал с избирателите.\"Не виждам в листата вътрешен евроскептицизъм\", посочи той.На въпрос дали БСП се меси в политиката на президентството, той отбеляза, че всички партии се месят под някаква форма.По думите му нямало и съгласувани изказвания между Нинова и Радев, тъй като не си говорели често.Христов коментира и отказа на президента да разсекрети Консултативния съвет, като обясни, че Радев нямало от какво да се притеснява, но други хора имали.По отношение на апартаментите на властта той е категоричен, че става дума за системен проблем.\"Има келиперджийски манталитет на управляващите, който сега изплува\", допълни Христов.Като основна своя кауза за евроизборите той подчерта, че това ще бъде съхраняването на демокрацията в България.", "date": "2019.04.22", "title": "Иво Христов: Радев знаеше за листата на БСП"}
{"url": "https://www.novinite.bg/articles/174460/Mustafa-Karadaja-vodi-listata-na-DPS-za-evroizborite", "text": "Председателят на ДПС Мустафа Карадайъ води листата на Движението за изборите за Европейски парламент. Това стана известно при регистрацията на листата на ДПС в Централната избирателна комисия /ЦИК/ днес, предаде БТА.На второ място е депутатът от ДПС Делян Пеевски, след него в листата е лидерът на Младежкото ДПС и евродепутат Илхан Кючюк.", "date": "2019.04.22", "title": "Мустафа Карадайъ води листата на ДПС за евроизборите"}
{"url": "https://www.novinite.bg/articles/174462/Joncheva-s-novi-dokazatelstva-po-Alo-Banov", "text": "Специализираната прокуратура отказа да образува досъдебно производство по скандала \"Ало, Банов съм\". От специализираната прокуратура обявиха, че копието на записа не е достатъчно доказателство. За това ние предоставяме на специализираната прокуратура оригиналния запис направен от служител на министерството на културата.Това каза на пресконференция водачът на листата на БСП за евроизборите Елена Йончева, която представи нови факти и доказателства по случая \"Ало, Банов съм\". \"Проверила съм лично този запис. Той е направен на 21.03.2016 година. Смятам, че този път специализираната прокуратура няма да може да се измъкне от разследване по случая \"Ало, Банов съм\". Предоставяме и документи от МРРБ, които категорично доказват, че това, което е изисквал г-н Банов, се е случило и на една фирма са опростени 700 000 евро. С наличните документи можем да докажем, че това, което е казал г-н Банов се е случило, а самият запис е оригинален. Прокуратурата се интересува до този момент от това кой е направил този запис, а не дали е извършено престъпление. С европейска директива се гарантира защита на самоличността на хората, които разкриват корупционни практики в ЕС. Има и етичен кодекс на журналистите, според който ние имаме право да не казваме имената на нашите източници. Тук не трябва да се търсят имената на хората, които са направили този запис, а дали е извършено престъпление. В Европа има достатъчно такива примери, а тук прокуратурата се опитва да покрие този случай. Надявам се да не им позволим това да се случи\", обяви Йончева.\"Според нас документите, които ще ви предоставим, са напълно достатъчни, за да се докаже, че това, което Боил Банов е казал в записа, наистина се е случило\", каза от своя страна депутатът от БСП Пенчо Минков. \"Тези документи дават достатъчно данни за това, че г-н Банов е извършил нарушение. Имаме изключително много доводи в тези документи, с които доказваме неуредиците. Този анализ ще го предоставим и на прокуратурата, като внесем нашата жалба\", добави той.\"Служителят направил записа се страхува да даде показания. В България няма създадени условия за защита на хора, които свидетелстват за корупционни практики. Аз няма да издам моя източник\", категорична беше Елена Йончева.", "date": "2019.04.22", "title": "Йончева с нови доказателства по \"Ало, Банов"}
{"url": "https://www.novinite.bg/articles/174464/Rumen-Radev-Debatite-za-voenen-prevrat-sa-nelepi-i-absolyutno-izlishni", "text": "Ако има заплаха за обществения ред и демокрацията в страната, тя не идва от Българската армия, а от онези политици и институции, които правят така, че морал и закон все повече да се раздалечават. Това заяви пред журналисти държавният глава Румен Радев, помолен да коментира изказване на министър-председателя, че в България има опасност от „военен преврат“. По думите на президента „това е един нелеп и абсолютно излишен дебат“. Честта, достойнството и конституционният ред са присъщи на Българската армия, но, за съжаление, не и на българската политика, заяви Румен Радев. Той призова в навечерието на светлите празници да бъдем „по-обединени и по-смирени“.  Смирението също означава човек да не надхвърля оградата на собственото си понятийно пространство, защото много лесно може да настъпи мини, подчерта Радев пред журналисти в община Тунджа. Президентът е там по повод празника на общината.", "date": "2019.04.22", "title": "Румен Радев: Дебатите за военен преврат са нелепи и абсолютно излишни"}
{"url": "https://www.novinite.bg/articles/174469/Ministar-Petkov-Namalyavaneto-na-riskovete-na-rabotnoto-myasto-e-prioritet-na-MTSP", "text": "Намаляването на рисковете на работното място и на броя на пострадалите и загиналите при трудови злополуки е основен приоритет на Министерството на труда и социалната политика. Безопасността и здравето при работа винаги са били и ще продължават да бъдат основна цел на социалната политика, тъй като те са от ключово значение за подобряване на качеството на работните места и условията на труд, за насърчаване на конкурентоспособността и производителността на икономиката, за устойчивостта на системите за социална сигурност. Това каза министър Бисер Петков при отбелязването на Световния ден на безопасността и здравето при работа. Той подчерта, че всяка трудова злополука и професионална болест са предотвратими, ако се вземат навременни мерки.В тази връзка, повече от всякога е необходимо да продължават съвместните усилия на работодатели, синдикати и правителство за гарантиране на справедливи и достойни условия на труд и равни възможности. Необходими са и активни действия за адаптиране на защитата на безопасността и здравето на работещите към промените, породени от новите форми на работа и организация на труда, каза още министър Бисер Петков. Той поднесе венец пред паметника на загиналите на работното място пред централата на КНСБ заедно със заместник-министър Лазар Лазаров.", "date": "2019.04.22", "title": "Министър Петков: Намаляването на рисковете на работното място е приоритет на МТСП"}
{"url": "https://www.novinite.bg/articles/174474/Ministar-Karanikolov-Blizo-90-mln-sht-d-e-stokoobmenat-ni-s-Vietnam-prez-2018-g", "text": "През 2018 г. между България и Виетнам е постигнат общ стокообмен на стойност 88.8 млн. щ.д. Повишението спрямо 2017г. е с около 10%, но считам че имаме по- висок потенциал, който да реализираме. Това каза министърът на икономиката Емил Караниколов по време на среща с посланика на Виетнам Н. Пр. г-н Доан Туан Лин, на която двамата обсъдиха задълбочаването на търговско-икономическото сътрудничество между двете страни.Министър Караниколов и Н. Пр. г-н Доан Туан Лин се съгласиха, че със Споразумението за свободна търговия между Европейския съюз /ЕС/ и Виетнам, което се очаква да бъде подписано в края на м. юни т.г., ще се насърчи още повече търговско-икономическото и инвестиционно сътрудничество и потенциал между България и Виетнам. Икономическият министър посочи, че по време на Българското председателство на ЕС страната ни е подкрепяла активно подписването на Споразумението. Той бе категоричен, че ще съдейства за по-бързото ратифициране на търговското споразумение и от българския парламент, за да бъде осигурен бърз достъп на износителите и инвеститорите от страната и ЕС до един бързо развиващ се пазар от 95 милиона потребители.„Виетнам е наш традиционен търговско-икономически партньор, с който си сътрудничим отлично, но трябва да надграждаме, за да развием пълния потенциал и оптимизираме двустранната търговия, изтъкна още Караниколов на срещата. От своя страна посланик Доан Туан Лин заяви, че Виетнам може да бъде врата за стоките от България към Тихоокеанския регион и страните от Азия, а нашата страна да предостави възможности за тези от Виетнам към пазарите на ЕС. За идентифицирането и реализирането на нови възможности в търговско- икономическата сфера, двамата съгласуваха провеждането на 24-та сесия на Българо-виетнамската смесена комисия през месец ноември 2019 г. в София, която да бъде съпътствана от провеждането на бизнес форум. Български износ за Виетнам през 2018 година е 33.0 млн. щ.д., състоящ се от: медикаменти ; инсектициди ; ламарини, листове и ленти от мед; каолин и каолинови глини; антибиотици и др. Вносът от Виетнам за същия период е на стойност 55.8 млн. щ.д. и се състои от: кафе; пневматични гуми от каучук; части и принадлежности за превозни средства; ядки, кашу и др.", "date": "2019.04.22", "title": "Министър Караниколов: Близо 90 млн. щ. д. е стокообменът ни с Виетнам  през 2018 г."}
{"url": "https://www.novinite.bg/articles/174468/Kola-pomete-maj-v-Ruse-umrya-na-myasto", "text": "Мъж загина при инцидент на ул.“Плиска“ след кръстовището на университета. Сигналът за пътното произшествие е подаден на тел.112 в 11.40 часа.На място веднага са изпратени дежурните екипи на МВР и Спешна помощ, съобщиха от пресцентъра на полицията. Вероятно човекът е бил пешеходец, който е блъснат от кола при пресичане, смятат очевидци. Очакват се подробности по случая от разследващите полицаи.", "date": "2019.04.22", "title": "Кола помете мъж в Русе, умря на място"}
{"url": "https://www.novinite.bg/articles/174435/Dneven-horoskop-za-ponedelnik", "text": "Оставете на вашето семейство да определи кое да е на дневен ред днес. Ще бъде много мил жест от ваша страна, без значение какъв е резултатът. Вашата естествена интуиция е да събирате хората на едно място днес.Помогнете на приятел в нужда днес. Може да не сте в състояние да им помогнете с най-големите им житейски проблеми днес, но дори само присъствието им ще бъде успокояващо.Днес сте изпълнени с положителна енергия и трябва да се възползвате максимално от това, защото ви предстои един страхотен ден, на който трябва да се насладите. Скоро всички пречки ще бъдат премахнати. Вижте повече на:", "date": "2019.04.22", "title": "Дневен хороскоп за понеделник"}
{"url": "https://www.novinite.bg/articles/174438/Grigor-Dimitrov-padna-do-43-ti-v-sveta", "text": "Най-добрият ни тенисист Григор Димитров загуби 15 позиции в световната ранглиста след ранното си отпадане от турнира от сериите Мастърс в Монте Карло, където отстъпи в 1/8-финалите пред Рафаел Надал. Българинът вече заема 43-о място в ранглистата на ATP с 1030 точки, като от актива му са отнети 270 точки.През миналата година Димитров игра полуфинал в Монте Карло отново срещу Надал. Испанецът не успя да защити титлата си и също се прости с точки, но продължава да заема второто място с 8085 точки.Лидер е Новак Джокович 11 160 точки.През тази седмица Григор няма участие, а в следващия понеделник стартира участието си в Барселона.За последно Григор Димитров беше извън топ 40 в света през февруари 2013 г., когато беше 41-ви. Настоящото класиране е най-лошото за него от 2012 г., когато завърши сезона на 48-о място.", "date": "2019.04.22", "title": "Григор Димитров падна до 43-ти в света"}
{"url": "https://www.novinite.bg/articles/174443/Petya-Dikova-rodi", "text": "Водещата Петя Дикова роди момченце. Това съобщи бащата на бебето - поетът Илиян Любомиров в предаването \"На кафе\".\"Роди се Александър Илиянов Любомиров. Майката и детето са добре. Александър е 55 сантиметра и тежи 4,260 кг\", сподели още той.Любомиров вече е успял да гушне бебето, като споделя, че това е най-емоционалният момент в живота му.\"Плаках по улиците, прегръщах разни непознати хора. Пепи е добре, а бебето е доста голямо\", разказва още развълнуваният баща.", "date": "2019.04.22", "title": "Петя Дикова роди"}
{"url": "https://www.novinite.bg/articles/174481/Podadeni-sa-pet-oferti-za-koncesiyata-na-Letishte-Sofiya", "text": "Пет оферти от международни компании с богат опит в сектора са подадени за концесията на Летище София. В момента комисията за провеждане на процедурата проверява дали подадените заявления отговарят на изискванията на тръжната процедура. Финансовите и технически оферти на допуснатите участници ще бъдат отворени на 9 май 2019 г. в открито заседание.Цялата документация по проекта е публикувана на уебсайта на летището и е достъпна за обществеността, за да се гарантира прозрачност на процеса, съобщиха от Международната финансова корпорация (МФК/IFC).Международната финансова корпорация (МФК/IFC), член на Групата на Световната банка, и Европейската банка за възстановяване и развитие (ЕБВР) подпомагат Министерството на транспорта, информационните технологии и съобщенията при провеждането на търга за концесията на летище София с прилагането на най-добрите световни практики.\"Ставаме свидетели на налагането на България като привлекателна инвестиционна дестинация в региона\", е заявил Фабрицио Дзарконе, постоянен представител на Световната банка за България, Чехия и Словакия, цитиран в съобщението. Според него ефективно работещите институции, които гарантират равнопоставеност на инвеститорите в съчетание с прилагането на регламентите на ЕС, са от изключителна важност за отключването на икономическия потенциал на страната.\"ЕБВР със задоволство отбелязва, че концесията привлича петима международни играчи с богат опит и доказани успехи в сектора\", смята Лариса Манастърли, директор на ЕБВР за България. \"Целта е да изберем солиден международен оператор с възможности да развие летището, за да отговори най-добре на нуждите на пътниците и на българската икономика. Това ще е добра новина и сигнал и за други инвеститори, които се надяват да дойдат в България\", е посочила тя.През последните две десетилетия в световен мащаб се наблюдава тенденция управлението на летищата да се поема от частния сектор, като в повечето случаи се използва моделът на публично-частно партньорство (ПЧП), включително чрез договори за концесия. В Европа през 2016 г. 41 на сто от всички летища имат частни акционери, което представлява увеличение с 22 на сто от 2010 г. насам.\"Чрез привличането на частен капитал и експертиза, летищните концесии могат да донесат значителни икономически ползи, като стимулират растежа на туризма, увеличат товарните превози и повишат качеството на услугите за пътниците. Всичко това води до намаляване на фискалната тежест за правителствата\", отбелязва Георги Петров, мениджър ПЧП инфраструктурни проекти за Европа и Централна Азия на IFC.Правителството на България цели да постигне подобни резултати за страната с концесията на летище София. Съгласно условията на концесията цялата летищна инфраструктура и активи остават собственост на държавата. На частния партньор ще бъдат предоставени права да управлява летището за срока на концесионния договор.На 5 юли 2018 г. правителството стартира открита, конкурентна тръжна процедура, за да избере най-квалифицирания партньор за управлението на летище София. Инвеститорът, който предложи комбинация от най-високо годишно концесионно възнаграждение и най-добра цялостна визия за устойчиво развитие на летището, ще спечели правото да го управлява. Победителят трябва да плати и фиксираното първоначално възнаграждение от 550 млн. лв.", "date": "2019.04.22", "title": "Подадени са пет оферти за концесията на Летище София"}
{"url": "https://www.novinite.bg/articles/174491/Blizo-3000-sa-trudovite-zlopoluki-u-nas-za-minalata-godina", "text": "У нас 92 души са загинали при трудови злополуки през миналата година. Най-голям брой фатални инциденти са регистрирани в секторите на строителството и сухопътния транспорт, показва статистиката на синдикатите. В памет на загиналите на работните си места, днес синдикати и граждани пуснаха в небето 92 черни балона.На всеки 15 секунди един човек в света умира на работното си място. У нас на всеки 4 дни един работник умира. Страната ни се нарежда в началото на негативната класация в ЕС за брой смъртни случаи на работното място - два пъти повече от средното ниво за страните-членки.Причината е, че работодателите все още масово не влагат достатъчно средства за безопасни условия на труд. Някои \"свалят летвата\" в подбора на кадри.д-р Иван Кокалов - вицепрезидент на КНСБ: Задълбочаващата се у нас липса на кадри с необходимата квалификация води до компромиси от страна на работодателите, които наемат недостатъчно добре подготвени работници, особено в рисковите сектори.Черна статистика - 92-ма души са загинали при трудови злополуки у нас през миналата година. Най-голям брой фатални инциденти са регистрирани в сектори...Социалният министър Бисер Петков окачестви безопасната работна среда като общ дълг на правителство, синдикати и бизнес.Бисер Петков - министър на труда и социалната политика: Всяка една трудова злополука, всяка една професионална болест е предотвратима, ако се вземат навременни и подходящи мерки.Близо 3000 са трудовите злополуки у нас през миналата година. Най-често те са регистрирани в секторите търговия, държавно управление и строителство. Голяма част от инцидентите обаче не се докладват и остават скрити зад вратите на предприятията. Инспекцията по труда е констатирала над 85 000 нарушения на изискванията за осигуряване на здравословни и безопасни условия на труд.Най-често подаваните сигнали са свързани с лоши условия на работа в горещите месеци. Работници се оплакват от температури от над 40 градуса в работните помещения.д-р Иван Кокалов - вицепрезидент на КНСБ: Такива нарушения се констатират не само в предприятия с производствен процес, свързан с термична обработка, но и в предприятия от леката промишленост, например при производство на облекло.Друга тревожна тенденция - голяма част от трудовите злополуки у нас не се докладват и остават скрити зад вратите на предприятията.", "date": "2019.04.22", "title": "Близо 3000 са трудовите злополуки у нас за миналата година"}
{"url": "https://www.novinite.bg/articles/174453/Spipaha-939-760-kasa-nelegalni-cigari-v-chasteni-imoti-v-Sofiya-i-Pernik", "text": "939 760 къса нелегални цигари задържаха митнически служители при две проверки в частни имоти в София и Перник.7500 кутии нелегални цигари задържаха митнически служители от ГД „Митническо разузнаване и разследване“ в района на София, кв. „Обеля“. На 09.04.2019 г. митническите служители установяват две лица, които товарят в лек автомобил чували, явно съдържащи кашони. При проверка се установява, че в автомобила вече са натоварени три кашона, обвити  в чували и съдържащи общо 1500 кутии цигари без бандерол с марката \"KARELIA blue\" и с надписи \"DUTY FREE\". За случая е уведомен разследващ митнически инспектор. При проведени процесуално - следствени действия на адреса пред който е бил паркиран автомобила  са открити още 6000 кутии цигари, опаковани в 12 кашона. Общото количество на откритите цигари е 150 000 къса.Ден по-късно, на 10.04.2019 г., при друга проверка, митническите служители проверяват  частен имот в Перник, при която установяват в помещенията на приземния етаж и гаража на къщата  наличие на множество кашони, съдържащи 39 488 кутии (789 760 къса) с цигари без бандерол, с търговска марка „GR“.  ", "date": "2019.04.22", "title": "Спипаха 939 760 къса нелегални цигари в частени имоти в София и Перник"}
{"url": "https://www.novinite.bg/articles/174458/Prebiha-maj-pred-doma-mu-v-Lom", "text": "44-годишен е станал жертва на побой в град Лом. Това съобщиха от ОДМВР - Монтана. Сигналът за подаде в 00.25 часа тази нощ от дежурен в ЦСМП - Лом. Съобщено е за докаран 44-годишен жител на Лом, който заявил, че му е бил нанесен побой пред дома му. От побоя на мъжа е нанесена телесна повреда, изразяваща се във фрактура на долния десен крайник. Пострадалият е настанен в ортопедично отделение на МБАЛ - Лом без опасност за живота. По случая е образувано досъдебно производство в РУ - Лом.", "date": "2019.04.22", "title": "Пребиха мъж пред дома му в Лом"}
{"url": "https://www.novinite.bg/articles/174463/Relaks-v-oazis-do-Plovdiv-predlojenie-za-dalgite-uikendi", "text": "Цели два дълги уикенда ни очакат в края на месец април и началото на следващия месец май.  С наближаването на мини ваканциите все по-често започваме да си задаваме въпроса как да оползотворим максимално това време.Идните почивни дни са съпроводени и от празнично настроение, защото ще посрещнем любимите на всички Великден и Гергьовден. Все поводи за веселба!Подарете си една незабравима почивка за вас и вашето семейство в оазисът на планината – .Панорамно разположен в подножието на най-лиричната българска планина – Родопа планина, четиризвездният комплекс предлага релаксираща обстановка, много СПА изкушения и изгодни предложения.Хотелът се гордее с елегантния , който ще стане арена на спомените за празничните вечери.  В него може да опитате типични български специалитети и изкушаващи ястия от интернационалната кухня, приготвени от майстор-готвачите с много грижа, умение и страст.Промоционалните пакети за Великден са за 3 и 4 нощувки в дните от 25 април до 1 май. В цената са включени богати закуски и вечери на блок маса, съставени от качествени продукти, релакс в СПА центъра на хотела и безплатен детски кът с висококвалифицирани аниматори. На 26 и 27 април за доброто настроение на всички гости ще се погрижат певицата Анастасия Баткова и музиканта Владимир Велков, а на 28 април, гост на  ще бъде топ комикът Краси Радков.Не пропускайте страхотните предложения и разгледайте всички подробности .С много емоции, танци и празнично настроение ще бъдат изпълнени и дните около Гергьовден. Изкушаващите оферти за 2, 3 или 4 нощувки са с включени закуски, вечери на блок маса, СПА център и безплатен детски кът.Програмата на стилния  включва музикални изпълнения на живо и диджей парти на 4 май, а на 5 май всички гости ще усетят духа на празника с колоритната хореография на танцов ансамбъл.Всеки от вас, избрал да празнува в , ще бъде посрещнат с вкусен брънч на следващия ден, когато честваме Гергьовден.За резервация и повече информация, кликнете .С времето,  доказа, че е идеално място както за семейна почивка, така и за романтичен отдих или релакс с приятели и колеги. Комплексът предлага всичко необходимо за едно незабравимо преживяване.Приказното кътче привлича внимание с атрактивната си локация, живописна гледка и предлага куп блаженства за тялото и душата.Външен и вътрешен басейн с изглед към планината, джакузи, две сауни, парна баня, солна стая и разнообразие от масажи и СПА терапии ще възвърнат вътрешното ви равновесие.За любителите на тениса работят два открити корта, а в комплекса има и тенис маса, билярд, джаги и електронни игри. Два детски къта, външен и вътрешен, пък осигуряват постоянни занимания за най-малките.Отличен с признанието за “Най-добър градски СПА Хотел” за 2018 г. от БХРА и разположен само на 9 км. от центъра на Пловдив, хотелът предлага настаняване в общо 110 помещения, от които 79 стандартни двойни стаи, 23 стаи делукс, 4 студиа и 4 апартамента. Всички те са оборудвани с минибар, широкоекранни LED телевизори и висок клас козметични продукти.", "date": "2019.04.22", "title": "Релакс в оазис до Пловдив - предложение за дългите уикенди!"}
{"url": "https://www.novinite.bg/articles/174470/3-godishno-dete-nahapano-ot-kuche-v-Kardjalijsko", "text": "Куче нахапа 3-годишно дете в кърджалийско село, съобщиха от полицията, цитирани от Дарик. Инцидентът е станал в село Македонци.По първоначални данни, животното е било вързано в двора на къщата на 40-годишна жена, но успяло да се отскубне, нападнало е детето и го нахапало по лицето. Пострадалото момченце е транспортирано в Центъра за спешна помощ в Кърджали, а след това в пловдивска болница. Уведомен е дежурен прокурор в Районна прокуратура, който е разпоредил кучето да бъде настанено в приют.  Образувано е досъдебно производство.", "date": "2019.04.22", "title": "3-годишно дете нахапано от куче в Кърджалийско"}
{"url": "https://www.novinite.bg/articles/174473/Specializirana-policejska-operaciya-be-provedena-na-teritoriyata-na-Botevgrad", "text": "За времето от 20 часа на 20-ти до 5 часа на 21 април, на територията, обслужвана от РУ- Ботевград, бе проведена специализирана полицейска операция за противодействие на престъпността, опазване на обществения ред и безопасността на движението с участието на служители от районното управление в града, ОДМВР- София, НАП и РЗИ.Около 21.30 часа в събота, на пътя между жк. „Саранск“ и път 2-17, полицейски служители спрели за проверка лек автомобил „Опел Корса“. При вида на униформените 31- годишният водач от същия град изхвърлил от колата найлонов плик, в който впоследствие били установени общо 1000 къса цигари от различни марки без акцизен бандерол. Водачът е задържан, а по случая е регистрирана преписка. Два часа след полунощ в полицейския арест попаднал и друг 31- годишен ботевградчанин. При извършената му проверка, пред местна дискотека, у него бил открит полиетиленов плик с около 0.35 грама бяло прахообразно вещество, реагиращо на амфетамин. Междувременно на мъжа бил съставен и акт по реда на Указа за борба с дребното хулиганство заради отправяните от него обиди и ругатни към полицейските служители при изпълнение на служебните им задължения. След доклад на материалите в районния съд извършителят е признат за виновен и му е наложена глоба в размер на 300 лева.По време на полицейските действия са проверени общо 94 души и 62 моторни превозни средства. За срок до 24 часа са задържани петима. Съставени са общо 38 акта и 9 фиша. 8 от актовете са съставени от данъчните инспектори, други 2 от служителите на РЗИ във връзка с констатирани нарушения от тяхната компетентност", "date": "2019.04.22", "title": "Специализирана полицейска операция бе проведена на територията на Ботевград"}
{"url": "https://www.novinite.bg/articles/174429/Deloto-za-ubijstvoto-na-jurnalistkata-Viktoriya-Marinova-vliza-v-sada", "text": "Делото за убийството на телевизионната водеща Виктория Маринова влиза в съда. Три са обвиненията срещу Северин Красимиров- за блудство, за изнасилване и за убийство по особено жесток и мъчителен начин. Държавното обвинение ще поиска най-тежкото наказание - доживотен затвор без право на замяна.Служебният защитник на Красимиров подаде в началото на април искане за съкратено съдебно дело, защото Северин е признал вината си.Красимиров беше предаден на съд на 19 март. Разследването продължи пет месеца. Той беше заловен при акция на полицията в Германия, където беше избягал след убийството.„Длъжни сме да се съвземем, защото остана малко дете, което се нуждае от подкрепа, от хора, които да заменят най-скъпото - майката”, заяви Румен Максимов, близък роднина на Виктория Маринова. „Едва ли може да се получи най-справедливата присъда, която е според мен – доживотна. Неговият защитник го е посъветвал да се възползва от член 27 на НПК, така автоматично отпада тази присъда”.  Максимов очаква между 25-30 години присъда.", "date": "2019.04.22", "title": "Делото за убийството на журналистката Виктория Маринова влиза в съда"}
{"url": "https://www.novinite.bg/articles/174488/Prokuraturata-poiska-30-godini-zatvor-za-Severin-Krasimirov", "text": "30 години затвор поиска прокуратурата за Северин Красимиров – сочен за убиец на телевизионната водеща Виктория Маринова.Той ще избегне най-тежкото наказание доживотен затвор, след като се призна за виновен и делото тръгна по съкратената процедура. Адвокатът му поиска само 15 години лишаване от свобода. Три са обвиненията срещу Северин Красимиров- за блудство, за изнасилване и за убийство по особено жесток и мъчителен начин.Близки на убитата Виктория заведоха и граждански искове за общо 450 хиляди лева кръвнина.  Роднини на Северин  дойдоха в съда, а майка му изпадна в истерия. Той запази мълчание. Близките на убитата Виктория Маринова, пък поискаха законодателни промени.", "date": "2019.04.22", "title": "Прокуратурата поиска 30 години затвор за Северин Красимиров"}
{"url": "https://www.novinite.bg/articles/174450/Ostaviha-v-aresta-petima-ot-uchastnicite-v-grupata-za-alo-izmami-v-Gorna-Oryahovica", "text": "Специализираният наказателен съд определи най-строгите мерки за неотклонение „задържане под стража“ на петима от участниците в организирана престъпна група за телефонни измами, задържани в Горна Оряховица и София на 18 април 2019 г.Други шестима от групата бяха задържани с Европейска заповед за арест в Румъния същия ден. Предстои те да бъдат предадени от румънските власти, да бъдат върнати в страната и да им бъдат предявени обвинения.Специализираният наказателен съд прие тезата на прокуратурата, че събраните доказателства са достатъчни, за да се направи категорично обосновано предположение, че са съпричастни с деянията, за които са обвинени. Едновременно с това, налице е опасност всеки от тях да извърши друго прпестъпление и да влияе на свидетели по делото, определи съдът.Мерките за неотклонение могат да бъдат обжалвани пред Апелативния специализиран наказателен съд.", "date": "2019.04.22", "title": "Оставиха в ареста петима от участниците в групата за ''ало'' измами в Горна Оряховица"}
{"url": "https://www.novinite.bg/articles/174493/Moldovski-student-po-pravo-e-edin-ot-obirdjiite-na-bankomati-v-Sofiya-i-Plovdiv", "text": "22-годишен студент по право от Молдова се оказа един от бандитите, взривили банкомати у нас. Бъдещият юрист Евгени Недялков призна за престъплението пред съда в Пловдив и поиска делото срещу него да се гледа по съкратената процедура.Така, ако бъде признат за виновен, наказанието му ще бъде редуцирано с една трета. Той заедно със свой приятел, украинец, който полицията все още издирва, миналата година взривили банкомат в столичния квартал “Люлин“, но не успели да вземат намиращите се вътре 77 хиляди лева. Дни по-късно разбили друго банково устройство, но в Пловдив, откъдето откраднали 215 хиляди лева. От откраднатата сума полицията открила в молдовеца само 600 лева.заяви адвокатът Светлана Паскалева.", "date": "2019.04.22", "title": "Молдовски студент по право е един от обирджиите на банкомати в София и Пловдив"}
{"url": "https://www.novinite.bg/articles/174490/Iznasilena-mlada-jena-skochi-ot-7-iya-etaj-dokato-priyatelyat-spi", "text": "29-годишната Десислава Арсова от благоевградското село Рилци скочи от 7-мия етаж на блок в столичния квартал \"Обеля\" и загина на място. Смъртта ѝ изненада и шокира всички, които я познават. Инцидентът е станал преди дни.Десислава, заминала с приятеля си, който работи в София, за да му погостува, преди това обаче имала проблем с някаква рана на ръката. При прегледите лекарите изразили съмнения, че ръката е с гангрена и това я уплашило, това разказа пред Struma.com приятелят ѝ Г. Еленков.\"Лекарите не се съобразиха с това, че тя е чувствителна и я уплашиха. Заминахме за София, за да я откъсна от проблема, но тя все повтаряше, че ще ѝ отрежат ръката. Във фаталната нощ съм заспал дълбоко, призори чух шумотевица по стълбите, събудих се и видях, че я няма. Входната врата бе заключена, но прозорецът на кухнята отворен. Изпаднах в шок, беше скочила от прозореца. Не мога да повярвам, обвинявам лекарите, така ли се говори пред млад човек, дори когато я боляла ръката и те я обработвали тука в Благоевград, докато е мърдала са и удряли шамари. Жестоко отношение. Казваше, че много я е страх, тя е кръгъл сирак, родителите ѝ са починали, изкарала е много тежък живот, но оправяше се сама, много се обичахме\", през сълзи говори Гоце.Десислава бе жертва на престъпление, тя бе нападната и изнасилена от свой познат преди около 5 години. В последните години обаче тя намерила половинката си в живота и двамата с Гоце били неразделни. Планували да се оженят пред есента, но Десислава промени плановете им неочаквано.", "date": "2019.04.22", "title": "Изнасилена млада жена скочи от 7-ия етаж, докато приятелят спи"}
{"url": "https://www.novinite.bg/articles/174467/Balgariya-specheli-delo-sreshtu-omanski-fond-iskasht-80-mln-evro", "text": "България спечели арбитражно дело срещу омански фонд, заведено заради отнемането на лиценза на КТБ. Претенцията на фонда беше за 80 млн. евро.Делото, заведено от Държавния резервен фонд на Султаната Оман, беше в качеството му на акционер в Корпоративна търговска банка. Според фонда България е нарушила стандартите за третиране на чуждестранни инвеститори заради действията на правителството и БНБ по отнемането на лиценза на КТБ.Пред Международния център за разрешаване на инвестиционни спорове, където се водеше арбитражното дело, българската страна е представила множество документи, свързани с несъстоятелността на КТБ и отнемането на лиценза ѝ, както и становища на международно признати експерти. След успешната защита Оманският фонд се е отказал от претенциите си, съобщават от БНБ. Според българската централна банка това решение доказва законосъобразността на действията на българските институции.  ", "date": "2019.04.22", "title": "България спечели дело срещу омански фонд, искащ 80 млн. евро"}
{"url": "https://www.novinite.bg/articles/174476/Mestan-si-iska-otnetata-shoforska-knijka", "text": "Лидерът на ДОСТ Лютви Местан, който е обвинен за смърт по непредпазливост след катастрофа, е атакувал в съда и друга от наложените му от прокуратурата санкции - взетата шофьорска книжка. Той е пуснал жалба, с която настоява магистратите да му върнат свидетелството, съобщава Това става дни, след като политикът обжалва гаранцията, с която е на свобода. Местан е обвинен за причинена смърт по непредпазливост на 6- месечно бебе при катастрофа на 14 април на разклона за село Загорско край Кърджали.Той беше задържан за 24 ч, след което прокуратурата му наложи гаранция от 10 000 лв., която беше отменена от съда, тъй като липсвали доказателства за доходите му. В петък прокуратурата за втори път му наложи същата гаранция от 10 000 лв., след като събра необходимите доказателства за състоянието му. Сега той може пак да обжалва мярката пред съда.Местан има и забрана да напуска страната. Според обвинението лидерът на ДОСТ е нарушил 2 разпоредби на Закона за движение по пътищата. Първата е, че при завой за влизане в път с двупосочно движение шофьорът трябва да навлезе по възможно най-краткия път в дясната лента. Втората - предвижда, че шофьорът, приближаващ се към кръстовище, трябва да се движи с такава скорост, че при необходимост да може да спре и да пропусне участниците в движението, които имат предимство.  ", "date": "2019.04.22", "title": "Местан си иска отнетата шофьорска книжка"}
{"url": "https://www.novinite.bg/articles/174472/Deloto-za-ubijstvoto-na-Viktoriya-Marinova-shte-se-gleda-po-sakratenata-procedura", "text": "\r\nВ Русенския окръжен съд започна разпоредителното дело срещу 21-годишния Северин Красимиров, обвинен в убийството на телевизионната водеща Виктория Маринова.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.04.22", "title": "Делото за убийството на Виктория Маринова ще се гледа по съкратената процедура"}
{"url": "https://www.novinite.bg/articles/174428/Raste-broyat-na-jertvite-v-Shri-Lanka", "text": "Все още не е ясно кой стои зад вълната от бомбени атаки в Шри Ланка. Повече от 200 души бяха убити в атаки срещу три църкви и няколко луксозни хотела. Властите обявиха, че са арестували 13 души.Полицейският час беше отменен тази сутрин. Нормално работи и международното летище в Коломбо.Социалните мрежи продължават да са недостъпни, като се смята, че властите искат да спрат разпространението на дезинформация. Повечето загинали са от местното християнско малцинство. Поне 32 от жертвите са чужденци.", "date": "2019.04.22", "title": "Расте броят на жертвите в Шри Ланка"}
{"url": "https://www.novinite.bg/articles/174454/Spasiha-bremenna-jena-s-jlachna-kriza-i-pankreatit-chrez-bezkravno-izvajdane-na-kamak", "text": "Животоспасяващата манипулация е била извършена под ехографски контрол, без рентген, за да не бъде увреден плодът Екип от гастроентеролози и АГ специалисти от Болница „Тракия“ извърши без помощта на рентген сложна ендоскопска манипулация за лечение на 27-годишна жена от Бургас, бременна в шестия месец.Пациентката е била хоспитализирана в болница в морския град с остра жлъчна криза, възпаление на жлъчния мехур и панкреаса. Въпреки предприетото лечение, пациентката пожълтява и се влошава заради запушени от камък жлъчни пътища.Лекуващият екип се свързва по спешност с началника на Гастроентерологично отделение в старозагорската Болница „Тракия“ - инвазивния гастроентеролог д-р Иван Сираков, д.м. „Установихме с ехография на коремни органи, че има камъни и възпаление на жлъчния мехур, както и запушване на жлъчния канал от камъче, заседнало там в хода на тежка жлъчна криза“, обясни той. Възможност камъкът да бъде изваден по ендоскопски път дава процедурата ендоскопска холангио панкреатография (ERCP) – изследване, с което д-р Сираков и екипът му имат богат опит. Ендоскопски апарат, наречен дуоденоскоп, се вкарва през устата, преминава през гърлото, хранопровода, стомаха и достига до дванадесетопръстника, където се намира изхода на жлъчните канали.Заради бременността на жената, не е желателно процедурата да се извършва под рентгенов контрол, както се прави при рутинно изследване. След внимателно обсъждане на случая и заради тежкото състояние на пациенката, екипът решава процедурата да бъде извършена по най-щадящия за плода начин - под ехографски контрол, без рентген. „Ехографът дава многократно по-лоша видимост при манипулирането на жлъчните канали, отколкото рентгена. Това затруднява прецизността и осигуряването на ефективен дренаж на жлъчните канали, обясни д-р Сираков. Без тази манипулация съществува риск жената да загуби детето си, тъй като острият панкреатит прогресира и клиничното състояние на бременната се влошава с всеки изминал час.Заедно с колегите си от АГ-отделение инвазивните гастроентеролози съставят прецизен план за действие. Акушер-гинекологът д-р София Найденова и акушерката Марияна Алексиева мониторират тоновете на бебето и майката по време на цялата процедура, докато д-р Йордан Йорданов и д-р Иван Трифонов поддържат ехографско изображение на жлъчните пътища в реално време, анестезиологът д-р Ивайло Стоилов следи за щадящо подаване на анестезията, а ендоскопските сестри Теодора Тодорова и Пламена Минева асистират на д-р Иван Сираков. Цялата манипулация продължава не повече от 20 минути. „Съмненията ми, че на входа на жлъчния канал има заклещено камъче, се оправдаха. След успешното му изваждане поставихме протективен пластмасов стент, който се позиционира правилно, въпреки липсата на рентген. Това позволи на жлъчния сок да изтича нормално в тънкото черво. И пациентката, и плода ѝ, понесоха нормално манипулацията. Надяваме се бременната да не получи втора криза преди да роди“, каза д-р Сираков. Още на следващия ден състоянието на пациентката коренно се променя. Възпалението отшумява, а до третия ден се нормализират и чернодробните показатели.Жената е изписана в стабилно състояние на петия ден от престоя ѝ в Болница „Тракия“ в очакване да изминат последните няколко седмици от бременността. „За 17 години на предишната си работа във ВМА-София съм виждал 4 такива пациентки, на 3 от които съм асистирал на проф. Крум Кацаров при провеждането на същата процедура с ехографски контрол. – обясни д-р Сираков - В случая в Болница „Тракия“ стремежът ми беше да решим проблема временно, като осигурим дренаж на жлъчните канали и респективно на панкреатичния канал. Това беше решаващо за туширане на възпалението в жлъчния мехур и панкреаса. На втори етап, след раждането, ще направим повторна ендоскопска ретроградна холангиопанкреатография и ще разширим изхода на жлъчния канал. Тогава ще извадим временния стент и, ако има такива, ще извадим и останалите камъни от жлъчния канал. На последния етап колегите хирурзи ще отстранят жлъчния мехур”. При жлъчно-каменна болест е задължително мехурът да бъде отстраняван преди жената да планира бременност. В случая пациентката не е имала оплаквания и жлъчната криза я изненадва в по време на бременността. Подобни медицински случаи - с прилагане на ендоскопска процедура без рентгенов контрол, в България са не повече от десетина. Затова екипът на д-р Иван Сираков ще опише клиничния случай и ще го представи на някой от конгресите по гастроентерология.", "date": "2019.04.22", "title": "Спасиха бременна жена с жлъчна криза и панкреатит чрез безкръвно изваждане на камък"}
{"url": "https://www.novinite.bg/articles/174440/Izbiratelnata-aktivnost-v-Severna-Makedoniya-e-rekordno-niska", "text": "\r\nПървият кръг от президентските избори в Северна Македония премина вчера с най-ниската избирателна активност в сравнение с предишните избори за държавен глава, съобщава МИА.\r\n\r\n\r\n\r\n\r\n\r\n", "date": "2019.04.22", "title": "Избирателната активност в Северна Македония е рекордно ниска"}
{"url": "https://www.novinite.bg/articles/174452/Chechenskiyat-lider-Ramzan-Kadirov-pojela-uspeh-na-Volodimir-Zelenski", "text": "Задоволство от поражението на Петро Порошенко и предпазливост по отношение на победителя Володимир Зеленски. Така накратко могат да бъдат обобщени първите реакции в Русия на резултатите от президентските избори в Украйна.Без категоричен отговор остава въпросът дали Москва изобщо ще признае резултатите от вота в Украйна. Като основания да не го направи се изтъква решението на Киев да не допуска руски наблюдатели и да не открива избирателни секции на руска територия. Всеобщо е мнението, че не трябва да се избързва, че трябва да се изчакат първите стъпки на новоизбрания президент.Чеченският лидер Рамзан Кадиров засега е единственият високопоставен руски чиновник, който поздрави Зеленски. „Искам да пожелая успех на Зеленски в благородните действия, насочени към възраждането на Украйна и единението на украинския и руския народ. Ако има такива намерения“, написа Кадиров в профила си в социалната мрежа „Телеграм“.Повечето руски наблюдатели са на мнение, че Зеленски ще продължи да следва евроатлантическия вектор във външната си политика. Основният им аргумент е, че Украйна отдавна не е самостоятелен политически субект.", "date": "2019.04.22", "title": "Чеченският лидер Рамзан Кадиров пожела успех на Володимир Зеленски"}
{"url": "https://www.novinite.bg/articles/174432/Prodadoha-pianoto-na-Djon-Lenan-za-575-hilyadi-dolara", "text": "\r\nПродадоха на търг за над 500 хиляди долара пианото на един от основателите на „Бийтълс“ Джон Ленън /1940-1980 г./. Търгът беше организиран от базираната в Ню-Джърси фирма Gotta Have Rock and Roll.\r\n\r\n\r\n\r\n\r\n\r\n\r\n\r\n", "date": "2019.04.22", "title": "Продадоха пианото на Джон Ленън за 575 хиляди долара"}
{"url": "https://www.novinite.bg/articles/174479/Otkriti-sa-87-bombeni-detonatora-v-Shri-Lanka", "text": "Извънредно положение беше въведено в Шри Ланка заради новооткритите от полицията 87 детонатора за бомби на територията на главната автогара на Коломбо, предаде БГНЕС.Специалните мерки се въвеждат, \"за да могат полицията и трите действащи сили в страната да осигурят обществена безопасност\", се казва в изявлението, което се отнася до армията, флота и военновъздушните сили.Над 1 000 военнослужещи са разположени за осигуряване на сигурност в Коломбо – търговската столица и най-големия град на Шри Ланка.", "date": "2019.04.22", "title": "Открити са 87 бомбени детонатора в Шри Ланка"}
{"url": "https://www.novinite.bg/articles/174457/Za-koi-patishta-shte-vaji-tol-sistemata", "text": " От 15 май започва тестване на тол системата в частта \"такси\" на база изминато разстояние. Това съобщи преди дни министърът на регионалното развитие и благоустройството Петя Аврамова. Тя поясни, че техническото изграждане на системата върви по график и допълни, че . ще има готовност към 16 август за пускане на системата. Дебатите по темата обаче не стихват. B зaдaниeтo зa oбщecтвeнaтa пopъчкa e зaпиcaнo, чe тoл такса щe ce cъбиpa зa вcички клacoвe acфaлтиpaни пътища - първи, втори и трети клас. Това включва между 16 000 км и 18 000 км или около 80% от пътната мрежа. Kъм мoмeнтa нe e яcнo и кoлкo тoчнo щe бъдaт тaкcитe.Beднaгa cлeд пoдпиcвaнeтo oбaчe cтaнa яcнo, чe тoвa пpeдвиждaнe нe e peaлиcтичнo. Caмият миниcтъp зaяви, чe e пo-cкopo вepoятнo тя дa вaжи зa 8000 км peпyбликaнcки пътища. Beceлин Дaвидoв, члeн нa УC нa Aгeнция \"Пътнa инфpacтpyктypa\" (АПИ), пък дoпycнa, чe e възмoжнo пoeтaпнo paзшиpявaнe нa oбxвaтa пo-къcнo. В кpaйнa cмeткa peшeниeтo щe бъдe взeтo cлeд oбcъждaния в paмкитe нa cлeдвaщитe мeceци.Peмoнт нa пътищатa е основната цел на тол таксите. Haдeждата нa изпълнитeлнaтa влacт e, чe въвeждaнeтo нa тoл cиcтeмaтa щe peши и чacт oт пpoблeмa c xpoничнoтo нeдoфинaнcиpaнe зa peмoнт и изгpaждaнe нa peпyбликaнcките пътища.От Пътната агенция коментираха, че oкoлo 6000-7000 км oт пътнaтa мpeжa в cтpaнaтa e в \"нeдoбpo\" cъcтoяниe, a гoдишният нeдocтиг зa пoддpъжкaтa e мeждy 200 и 300 млн. лева. Oчaквa ce 4-5 гoдини cлeд въвeждaнe нa тoл cиcтeмaтa дa бъдaт peмoнтиpaни 7000 км тpeтокласна пътнa мpeжa. Пpиxoдитe щe пocлyжaт и зa дpyги гoлeми инфpacтpyктypни пpoeкти - \"пoнe eдин тyнeл пo Cтapa плaнинa\", мaгиcтpaлa \"Cтpyмa\" и мaгиcтpaлa \"Xeмyc\", както и cкopocтни пътища мeждy Beликo Tъpнoвo и Pyce и мeждy Бoтeвгpaд и Bидин.По думи на Петя Аврамова се предвижда пътническите превози да заплащат ниска тол такса, защото изпълняват социални функции. \"Преразпределението ще бъде вътрешно в сектора. Който пътува повече, всъщност заплаща повече\", поясни тя. Министърът посочи, че най-голяма тежест в заплащането на тол таксите ще понесат тежкотоварните превози и транзитният превоз, като именно от тях се очакват и най-много приходи.\"Никой от превозвачите в момента не може да даде точна справка за това колко пари ще плати при един курс на негов тежкотоварен автомобил през България, тъй като ние все още не сме представили актуалната пътна карта с платени отсечки\", коментира още Аврамова и добави, че всички сметки за един курс при това положение са некоректни.", "date": "2019.04.22", "title": "Зa кoи пътища щe вaжи тол системата?"}
{"url": "https://www.novinite.bg/articles/174494/Telata-na-3-ma-alpinisti-ot-svetovna-velichina-byaha-otkriti-v-Kanada", "text": "Телата на тримата професионални катерачи Дейвид Лама (28 г.) и Хансьорг Ауер (35 г.) от Австрия и Джес Роскели (36 г.) от САЩ са открити в неделя в Националния парк \"Банф\" в Канада, съобщи \"Билд\".Тримата изчезнаха миналия вторник. Те искали да се изкачат от източната страна до връх Хаус пийк в Националния парк \"Банф\", провинция Алберта. Хаус пийк е с височина от 3295 метра. Маршрутът, който се избрали, се смята за много труден и бива използван рядко.Администрацията на Националния парк изразява съболезнования на роднините на загиналите. Алпинистите от световна величина са станали жертви на лавина. През последните дни е имало няколко лавини в региона. Акцията по търсенето на изчезналите мъже е трябвало да се прекъсва няколко пъти заради лошото време.Дейвид Лама и Хансьорг Ауер са от Тирол. Двамата са катерачи от световна класа и това даваше надежда, че може да са оцелели. Родителите на Дейвид Лама се сбогуваха с него в профила му в инстаграм. \"Дейвид живееше за планината. Страстта му към катеренето и планинарството сплоти нашето семейство. Той винаги е следвал и е изживявал мечтите си. Това, което се случи с него, ще приемем като част от неговия път\", пишат близките на Лама. Те благодарят за подкрепата и хубавите думи, които са получили през последните дни.Казват, че искат да запазят в спомените си радостта, борбеността и възгледите на Лама за любимата му планина. \"В мислите си оставаме със семействата на Хансьорг и Джес\", казват още родителите на Дейвид.\"Катеренето и планинарството в граничния район не е игра без риск - но без нея не мога да живея\", казва Хансьорг Ауер през 2015 г. Джес Роскели е син на известния американски катерач Джон Роскели. През 2013 г. двамата изкачват заедно Еверест.Тогава Джес е на 20 г. и е определен за най-младия катерач, покорил най-високия връх на Земята. На 25 октомври 2018 г. Дейвид Лама стана първият човек в света, изкачил хималайския шестхилядник Лунаг Ри. Тогава той сподели, че най-трудната част от експедицията му била да се пребори със снега. \"Винаги е хубаво да бъдеш в планината с изгрева зад гърба си\", написа той наскоро в инстаграм. \"Планините ми помагат да се ориентирам кое е най-важното за мен. Те балансират хаоса, който определя живота ми. Балансът е това, което се стремя да постигна с катеренето - баланс между живота, любовта и планините. Алпийското катерене е ангажимент за цял живот. Изживявам го и го вдишвам\", каза по-рано Джес Роскели. ", "date": "2019.04.22", "title": "Телата на 3-ма алпинисти от световна величина бяха открити в Канада"}
{"url": "https://www.novinite.bg/articles/174492/Broyat-na-zaginalite-pri-napadeniyata-v-Shri-Lanka-chujdenci-narasna-do-39", "text": "Броят на чужденците, убити при нападенията срещу църкви и хотели в Шри Ланка вчера - навръх католическия Великден - е нараснал до 39, а на ранените - до 28, предаде Асошиейтед прес, като се позова на властите.Сред жертвите са осем британци, петима индийци, трима датчани, двама австралийци, двама китайци, както и граждани на САЩ, Япония и Португалия. Сред загиналите са три от децата на датския милиардер Андерш Холш Поулсен, който е бил на ваканция в Шри Ланка със своята съпруга Ане и четирите си деца.Министърът на туризма на Шри Ланка Джон Амаратунга каза, че неговото министерство работи в тясно сътрудничество с министерството на външните работи и дипломатическите представителства в страната за \"да направи така, че формалните процедури, свързани с жертвите, ще бъдат изпълнени колкото се може по-бързо\". \"Правителството (на Шри Ланка) вече е предложило помощ на всички жертви, на засегнатите храмове, както и на хотелите, станали мишена на вчерашните нападения\", заяви още той.По думите му туристическият сектор и правителството на Шри Ланка правят всичко по силите си, за да гарантират безопасността на намиращите се в страната туристи.При общо девет бомбени атаки вчера в Шри Ланка загинаха общо най-малко 290 души, а близо 500 бяха ранени, припомня АП.", "date": "2019.04.22", "title": "Броят на загиналите при нападенията в Шри Ланка чужденци нарасна до 39"}
{"url": "https://www.novinite.bg/articles/174461/Vlastite-na-Shri-Lanka-vavejdat-otnovo-policejski-chas", "text": "Правителството на Шри Ланка реши да въведе отново полицейски час - броени часове след като го беше отменило, предадоха световните агенции.Полицейският час влиза в сила в 20 ч. местно време днес и ще продължи до 4 ч. утре (от 14,30 ч. по Гринуич до 22,30 ч. Гринуич днес).При нападенията срещу църкви и хотели в Шри Ланка в неделя загинаха 290 души и бяха ранени около 500.", "date": "2019.04.22", "title": "Властите на Шри Ланка въвеждат отново полицейски час"}
{"url": "https://www.novinite.bg/articles/174424/Sedmicata-zapochva-sas-slance", "text": "Днес ще преобладава слънчево време. По-значителна облачност още от сутринта ще има над североизточните райони, а след обяд над цялата страна ще има временни увеличения на облачността. Само на отделни места ще превали слаб дъжд. Ще духа до умерен вятър от югоизток. Максималните температури ще бъдат предимно между 16° и 21°, по-ниски по Черноморието. Вечерта от запад облачността ще се вплътнява и през нощта в Западна България ще завали дъжд, в планините над 2000 метра – сняг. Над планините ще преобладава слънчево време, след обяд с временни увеличения на облачността, но само на отделни места ще превали слаб дъжд, над 2000 метра – слаб сняг. Ще духа умерен вятър от юг, по билата - от запад. Максимална температура на височина 1200 метра около 10°, на 2000 метра – около 2°. Вечерта над масивите от Югозападна България облачността ще се вплътни и през нощта на много места ще превали.Над Черноморието ще има значителна облачност, но без валежи. Ще духа до умерен югоизточен вятър. Максимални температури на въздуха: 12-13°. Температурата на морската вода е 11-12°. Вълнението на морето ще бъде 2 бала.", "date": "2019.04.22", "title": "Седмицата започва със слънце"}
{"url": "https://www.novinite.bg/articles/174482/Nov-vzriv-v-Kolombo", "text": "Нов взрив разтърси столицата на Шри Ланка, Коломбо, докато служители се опитвали да обезвредят заложена бомба, предаде Спутник.Експлозията се е случила близо до църква, която е била обект на смъртоносните бомбардировки в неделя, съобщи Ройтерс, цитирайки свидетел.Бомбата е била заложена във ван и е избухнала, докато екипът се е опитвал да я обезвреди. Според съобщенията, хората са евакуирани от района.Малко по-рано полицията съобщи за новооткрити 87 детонатори за бомби на територията на главната автогара на Коломбо.Въведено бе извънредно положение, като над 1 000 военнослужещи са разположени за осигуряване на сигурност в Коломбо – търговската столица и най-големия град на Шри Ланка. ", "date": "2019.04.22", "title": "Нов взрив в Коломбо"}
{"url": "https://www.novinite.bg/articles/174447/Arestuvaha-24-zapodozreni-za-atentatite-v-Shri-Lanka", "text": "Полицията в Шри Ланка задържа 24 души по подозрение за съпричастност към серията взривове, прогърмели в страната на 21 април, съобщиха телевизия NDTV и ТАСС.По данни на местните власти арестуваните принадлежат към местното мюсюлманско общество. Тяхната самоличност към момента не се разкрива. По-рано бе съобщено за 13 задържани за връзка с терористичните актове от неделя, в които загинаха над 290 души, а ранените са над 500.На 21 април Шри Ланка беше разтърсена от осем експлозии. Основни цели бяха християнските църкви и големите хотели.", "date": "2019.04.22", "title": "Арестуваха 24 заподозрени за атентатите в Шри Ланка"}
{"url": "https://www.novinite.bg/articles/174455/Napadateli-strelyaha-po-jilishten-kompleks-na-NATO-v-Izmir", "text": "Двама нападатели откриха огън по жилищен комплекс на НАТО в турския егейски град Измир, съобщиха турски медии.Нападателите са пристигнали с такси и са започнали да стрелят с пушки по апартаментите, в които са настанени военнослужещи от НАТО. Няма информация за пострадали при стрелбата, открита вчера, информира в. \"Сабах\"Малко по-късно нападателите са избягали, но полицията е успяла да ги залови близо до трамвайна спирка в Измир.Полицията е иззела муниции и ски маски от заподозренитеПредприето е разследване по случая. Не се изключва възможността атаката да е била организирана от терористична групировка.Анадолската агенция цитира един от задържаните, който казал пред полицията, че със съучастника му са открили стрелбата \"в отговор на нападенията на НАТО в Ирак\".   ", "date": "2019.04.22", "title": "Нападатели стреляха по жилищен комплекс на НАТО в Измир"}
{"url": "https://www.novinite.bg/articles/174437/Otbelyazvame-Mejdunarodniya-den-na-Zemyata", "text": "На 22 април се отбелязва Международният ден на Земята. Тази година темата на кампанията е „Да опазим Нашите видове“ – защото ако не действаме днес, изчезването на биоразнообразието ще е нашето трайно наследство!. Основната цел на честването е повишаване осведомеността за ускоряващия се темп на изчезване на милиони видове и последствията от това явление. по повод Деня на Земята. Инициативата е на Националния институт по геофизика, геодезия и география (НИГГГ) и Института за гората (ИГ) и се Първото отбелязване на деня се организира през 1970 г. от американците Джон Амкконъл, Гейлорд Нелсън и Денис Хейс, които издигат каузата за опазване на околната среда. От 1990 г. празникът се чества като международен, а у нас за първи път се отбелязва през 1993 г.През 2019 г. темата на кампанията е „Да опазим Нашите видове“ – защото ако не действаме днес, изчезването на биоразнообразието ще е нашето трайно наследство!", "date": "2019.04.22", "title": "Отбелязваме Международния ден на Земята"}
{"url": "https://www.novinite.bg/articles/174466/Obyavyavat-nominaciite-za-nagradite-Askeer-2019", "text": "Номинациите за наградите „Аскеер“ 2019 се обявяват днес.Спектакловите категории са 10, като статуетките ще бъдат раздадени по традиция на 24 май.Днес ще стане ясно и кой ще е носителят на наградата за цялостен принос към театралното изкуство. ", "date": "2019.04.22", "title": "Обявяват номинациите за наградите „Аскеер“ 2019"}
{"url": "https://www.novinite.bg/articles/174430/Pochina-legenda-na-CSKA", "text": "След продължителна битка с рака почина един от най-обичаните играчи в историята на ЦСКА и българския футбол Красимир Безински. Той е издъхнал на 57 години, предаде \"\".През 2017 година Безински беше диагностициран с рак на дебелото черво и започна битка за живота си.Той беше част от едно от най-славните поколения в историята на ЦСКА. Тази генерация на \"червените\", водена от Аспарух Никодимов, унижава английските грандове \"Нотингам Форест\" и \"Ливърпул\" в турнира за Купата на европейските шампиони. Красимир Безински е роден е на 29 юни 1961 г. в Благоевград.Играе за \"Пирин\", ЦСКА, \"Портимоненсе\" (Португалия), \"Ирони Ашдод\" (Израел) и \"Апоел\" (Петах-Тиква, Израел). В \"А\" група има 302 мача и 17 гола. Петкратен шампион на България през 1982, 1983, 1987, 1989 и 1992 г. с ЦСКА, шесткратен носител на купата на България през 1983, 1985, 1987, 1988, 1989 и 1993 и трикратен носител на КСА през 1985, 1986 и 1989 г. Полуфиналист за КЕШ през 1982 и за КНК през 1989 г. В евротурнирите за ЦСКА има 31 мача и 1 гол (18 мача с 1 гол за КЕШ, 7 мача в КНК и 6 мача за купата на УЕФА). Има 25 мача и 2 гола за националния отбор, на който е помощник-треньор от 21 декември 2005 г. Дълги години работи в чужина като треньор, след това беше скаут и помощник-треньор в ЦСКА.", "date": "2019.04.22", "title": "Почина легенда на ЦСКА"}
{"url": "https://www.novinite.bg/articles/174426/Zavarshi-rehabilitaciyata-na-14-km-ot-patya-Dobrich-Kardam", "text": "На 22 април (понеделник) ще бъде открит рехабилитираният 14-километров участък от път II-29 Добрич - Кардам. Проектът се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет. На церемонията ще присъства директорът на дирекция „Изпълнение на проекти по ОПРР 2014-2020 и по програмите за териториално сътрудничество на ЕС“ в Агенция „Пътна инфраструктура“ Николина Чапанова, кметове от региона, областна администрация Добрич и др. Основно ремонтираната отсечката е между разклона за с. Стефаново и кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна. Строително-монтажните работи на участъка Добрич - Кардам, включен в лот 5 от ОПРР, са изпълнени от „Инжстройинженеринг“ ЕООД. Стойността на договора е 13 813 919,64 лв. с ДДС. Строителният надзор е осъществен от „Трафик холдинг“ ЕООД. Техният договор е за 382 200 лв. с ДДС. Авторският надзор е на „Трансконсулт-22“ ООД. Договорът им е за 5 621,94 лв. с ДДС.", "date": "2019.04.22", "title": "Завърши рехабилитацията на 14 км от пътя Добрич - Кардам"}
{"url": "https://www.novinite.bg/articles/174427/Zapochva-Strastnata-sedmica", "text": "От понеделник след Цветница започва Страстната седмица за православните християни. Наречена още \"Седмицата на страданията\", тя е последната седмица от земния живот на Иисус Христос.Последната седмица на Великия пост църквата нарича Страстна седмица, защото тя е посветена на възпоменанията за последните дни от земния живот на християнския спасител Иисус Христос - неговите страдания, кръстна смърт и погребение.Започва с тържественото му влизане в Йерусалим и завършва с неговото Възкресение. Всеки ден от тази седмица се нарича Велик - Велики понеделник, Велики вторник и така нататък. Тя е последната от Великденския пост и на всеки един ден от нея се извършват специални служби от църквата. Според православния календар тази седмица завършва с Великден.На старобългарски \"страст\" е \"страдание\". По тази причина дните на Христовите страдания от влизането на Исус Христос в Йерусалим за Пасха до смъртта му са наречени \"страстна седмица\". Приближавайки се към кулминацията на тази седмица, всеки от дните от понеделник до събота е наречен Велик.", "date": "2019.04.22", "title": "Започва Страстната седмица"}
{"url": "https://www.novinite.bg/articles/174456/Koi-sa-naj-jelanite-specialnosti-ot-balgarskite-kandidat-studenti", "text": "Тенденциите сред кандидат-студентите за обучение зад граница тази година не са се променили значително спрямо последните няколко години, споделят експерти от ЕДЛАНТА. Според данни от последното им изложение „Европейско образование“, класацията за желани специалности се оглавява от бизнес мениджмънт, икономика, финанси и техни производни, както и от по-артистични и креативни специалности като реклама, изкуство,  музика и дизайн.Най-желани дестинации за образование в чужбина остават Великобритания, Холандия, Германия, Австрия и Дания, 14% от кандидат-студентите се интересуват от Италия и почти толкова от Испания, а Франция се нарежда след тях с 11,7% интерес.  Сред избора на кандидат-студентите отново преобладават специалности като бизнес, мениджмънт, икономика, финанси и подобни (26%) . Според експерти, причината се корени в инвестициите и т.нар „финансови посредници“, а и напоследък на мода са криптовалутите. Хората разчитат, че придобивайки знания в тази сфера, могат бързо да се изстрелят към лесната и сигурна реализация. Не е учудващо, че компютърните науки също се нареждат сред специалностите към които има подчертан интерес  - 17%. Повишен е и интересът към маркетинг, реклама и ПР (14%), както и към по- артистични специалности, като  музика и изкуство (14%) и дизайн (12,8%). Видовете дизайн определено са чест избор на студентите – графичен, интериорен или продуктов. Анимация и 3D ефекти също са търсени специалности. Причината е актуалността на гейм индустрията в момента. В сферата на инженерните науки, където кандидат-студентите са се насочили към специалности като машинно инженерство, авиоинженерство и строително инженерство. Причината е все по-голямото търсене на работния пазар на експерти в тези сфери.", "date": "2019.04.22", "title": "Кои са най-желаните специалности от българските кандидат-студенти?"}
{"url": "https://www.novinite.bg/articles/174433/460-bolni-ot-morbili-u-nas-sluchaite-shte-se-uvelichavat", "text": "\r\nСлучаите на морбили ще продължат да растат и през следващите месеци, прогнозира главният държавен здравен инспектор д-р Ангел Кънчев в Сутрешния блок на БНТ. В момента те са 460, сред които 20 служители на болници.\r\n\r\n\r\n\r\n\r\n\r\n\r\n\r\n", "date": "2019.04.22", "title": "460 болни от морбили у нас, случаите ще се увеличават"}
{"url": "https://www.novinite.bg/articles/174441/Nejelanite-deca-Nad-3-hil-majki-poiskali-da-izostavyat-rojbi", "text": "3325 майки са поискали да изоставят децата си само за изминалата година.Основните причини са две - заболяване на бебето или нежелана бременност. Това показа проверка в Агенцията за социално подпомагане, пише в. \"Телеграф\".Само преди няколко дни в болница в Пловдив издъхна 7-годишната Стоянка, зарязана от майка си Десислава, защото има болно сърце.След като разбраха за диагнозата му, бащата и майката уведомиха социалните служби, че не са в състояние да се грижат за дъщеря си.Служителите започнаха да търсят приемно семейство за малката Таня, но не успяха да намерят такова, което да може да се грижи за болно дете. Другият вариант бе момиченцето да бъде настанено в център с постоянна медицинска грижа.Таня не успя обаче да дочака преместването си там. Детето е от семейство от ромски произход, което живее в пазарджишкото село Левски. Родителите имат още 3 деца.По данни на Агенцията за социално подпомагане 1773 жени са си взели децата обратно, но не е ясно дали няма втори или трети отказ от родителска грижа през тази година", "date": "2019.04.22", "title": "Нежеланите деца: Над 3 хил. майки поискали да изоставят рожби"}
{"url": "https://www.novinite.bg/articles/174442/Kola-gorya-v-centara-na-Sofiya", "text": "Кола е избухнала в пламъци на бул. \"Ситняково\" в София, съобщи „Блиц“. Инцидентът е станал пред Румънското посолство. Огънят е обхванал цялата кола, като минувачите са изпаднали в ужас. В момента на мястото има и пожарна, която е дошла на 5-тата минута.Пламъците обаче са били толкова големи, че огнеборците не са успели веднага да реагират. Хората на спирката на трамвая, която е в близост са изпаднали в паника.Все още не е ясно каква е причината за инцидента.", "date": "2019.04.22", "title": "Кола горя в центъра на София"}
{"url": "https://www.novinite.bg/articles/174487/Vini-Vici-i-Estiva-pristigat-v-YALTA-CLUB-na-4-maj", "text": "След запомнящото се парти със Sunnery James & Ryan Marciano, което препълни YALTA CLUB, организаторите продължават да затвърждават позицията си и да канят само най-актуалните имена от световната сцена. На 4 май ще станем свидетели на първото гостуване на израелското дуо Vini Viciв България. Любимците на легендарния Armin van Buuren ще забавляват публиката в Room 1на клуба заeдно с един от артистите на Armada Music, Еstiva.Феновете на EDM и транс музиката отдавна очакват имена като Vini Vici и Estiva, които са истински майстори на синтетичния звук и несравними в създаването на качествена парти атмосфера.Aviram Saharai & Matan Kadosh (Vini Vici) са добре познати и опитни продуценти вече повече от десетилетие. Концепцията на дуото е създадена като опит на момчетата да изразят любовта си към олд скуул звученето, съчетано с прогресивните им идеи. Откакто стават част от най-мащабния лейбъл за транс музика Iboga Records, Vini Vici издават многобройни хитове. След изумителния успех на дебютното им EP, Divine Mode и последвалите тракове Back Underground, Expender, Anything & Everything и Vini Vidi Vici, не е изненада, че Beatport ги класира на 3-то място в „Топ артист“ на 2014 година. През следващата година излезе и дебютния им албум Vini Vici – Future Classics, който пък зае 2-ро място в „Топ албум“ на същата платформа. Oще много награди и успехи могат да бъдат изброени за израелското дуо до днешен ден, като например ремиксът им на Hilight Tribe – Free Tibet, който събра повече от 20 милиона гледания в YouTube и се превърна в първото psy транс парче, включено в основната класация на Beatport. Иновативността на Vini Vici бързо привлече ниманието на Armin Van Buuren, който ги определя като „артисти с много добре дефиниран звук“. Холандската легенда споделя и желанието си да работи с тях отдавна и в края на 2016 година го прави с мащабна колаборация по парчето Greаt Spirit, което събира повече от 1 милион гледания само за две седмици. През 2019 година Vini Vici продължават да създават и да се радват на солидни букинги по целия свят, включително на фестивали като A State of Trance, Tomorrowland и Ultra. В препълнения си график, дуото включва и YALTA CLUB на 4 май – парти, което феновете им чакат с нетърпение.В събота вечер в Room 1 на YALTA CLUB ще чуем на живо и холандския диджей и продуцент, Estiva. Откакто стъпва на сцената през 2006 година, той също се радва на подкрепата на Armin Van Buuren и други големи имена от световната сцена. Към днешна дата Estiva с истинско име Steven Baan издава предимно за лейбъла Armada Music. Творческите му изяви в студиото водят до една уникална и модерна комбинация от техно ориентирани ритми и емоционални, прогресивни мелодии. Със сериозна дискография и много талант, той е желан гост в най-големите клубове по целия свят. Без значение дали пуска на големи фестивали или в затъмнени, ъндърграунд клубове, Estiva винаги е способен да разкаже една вълнуваща, музикална приказка.Билети за 4 май с Vini Vici и Estiva може да закупите в OMV, YALTA CLUB и в мрежата на Eventim.bgПовече информация можете да намерите на официалната страница във Facebook, както и на yaltaclub.com. ", "date": "2019.04.22", "title": "Vini Vici и Estiva пристигат в YALTA CLUB на 4 май"}
{"url": "https://www.novinite.bg/articles/174448/MVnR-Misiyata-ni-v-Delhi-ustanovi-kontakt-s-12-balgarski-grajdani-v-Shri-Lanka", "text": "Мисията ни в Делхи е установила контакт с общо 12 български граждани в Шри Ланка. Те са добре след атентатите в страната в неделя. Шестима от тях се намират в един от пострадалите хотели, но не са били засегнати. Другите шестима български граждани са в различни градове, извън столицата Коломбо и са посъветвани да изчакат пълното успокояване на ситуацията, преди да пътуват, съобщават от МВнР.От там потвърждават, че не са се появили имена на български раждани, след като външното министерство на Шри Ланка оповести идентифицираните чужденци.Сред загиналите чужденци са граждани на Индия, Португалия, Турция, Великобритания, САЩ. По последни данни на властите 290 души са загинали при атентатите, а 500 са ранени.С посолството ни в Индия са се свързали близки на български гражданин, който е на почивка в Шри Ланка заедно с още петима свои приятели. Мисията ни в Делхи е в процес на установяване на неговото местонахождение.Ситуацията в Шри Ланка постепенно се успокоява. Въведеният вчера полицейски час в столицата вече е отменен.Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявяват предпазливост, ако са в близост до големи събирания на хора, протести или демонстрации, съветват от МВнР.При необходимост или при извънредна ситуация българските граждани могат да се свържат с посолството на Република България в Делхи на тел.: + 91 11 26115549; +91 11 26115550 , тел. в извън работно време: + 91 9910999498.Сигнали и молби за съдействие се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.22", "title": "МВнР: Мисията ни в Делхи установи контакт с 12 български граждани в Шри Ланка"}
{"url": "https://www.novinite.bg/articles/174449/API-Shoforite-da-se-dvijat-s-povisheno-vnimanie-zaradi-remont-na-Dunav-most", "text": "Поради ремонтни дейности по пътната настилка на \"Дунав мост\" при Русе е необходимо шофьорите да се движат с повишено внимание, като спазват стриктно поставената сигнализация и въведеното ограничение на скоростта - 20 км/ч. Трафикът се осъществява в една лента, с пропускателен режим и се регулира от сигналисти.", "date": "2019.04.22", "title": "АПИ: Шофьорите да се движат с повишено внимание заради ремонт на \"Дунав мост\""}
{"url": "https://www.novinite.bg/articles/174431/Podpaliha-lichniya-avtomobil-na-kmeticata-na-obshtina-Kozloduj", "text": "Подпалиха личния автомобил на кметицата на община Козлодуй Маринела Николова. Сигналът за пламналата кола е подаден в полицията тази нощ около 1часа и 50 минути.Автомобилът е бил спрян на паркинга пред блока на Николова и заради бързата намеса на пожарникарите не са пострадали и други моторни превозни средства. Според разследващи автомобилът е умишлено запален.По случая е образувано производство.", "date": "2019.04.22", "title": "Подпалиха личния автомобил на кметицата на община Козлодуй"}
{"url": "https://www.novinite.bg/articles/174475/Mustafa-Karadaja-Nie-zalagame-na-mladite", "text": "Листата ни за евровота гарантира приемственост и победа. Това каза председателят на ДПС Мустафа Карадайъ пред журналисти след като ДПС регистрира листата си за евровота в ЦИК. \"Ние залагаме на младите, нашата листа е силна. Тя генерира енергия. Знание и опит вървят заедно. Нашата листа включва млади, знаещи, можещи, смели, решителни, отговорни, свободни и активни младежи. Нашата листа гарантира приемственост. Нашата листа гарантира победа\", каза лидерът на ДПС и водач на листата Мустафа Карадайъ.", "date": "2019.04.22", "title": "Мустафа Карадайъ: Ние залагаме на младите!"}
{"url": "https://www.novinite.bg/articles/174477/Angel-Djambazki-Ili-Evropa-na-ishiasa-ili-Evropa-na-otechestvata", "text": "В нашата листа има абсолютно доказали се представители. При сегашния паритет и съотношение на силите двама представители в Европейския парламент са абсолютно осъществими. Това каза в сутрешния блок „Денят започва“ на БНТ водачът на листата на ВМРО Ангел Джамбазки.По думите му е щяло да бъде по-разумно политически ВМРО, НФСБ и \"Атака\" да отидат на изборите в коалиция. Но в края на краищата, когато няма постижимо споразумение между лидерите, по-коректно е да се отиде на вота поотделно, а не например двама срещу един, заяви Джамбазки.Най-важната задача на евродепутатите на ВМРО ще е да продължат работата по жизнено - важните за българите теми, като например справедливо споразумение по пакет \"Мобилност\". Няма да допуснем силово мачкане на българските фирми. Друга важна тема е правителството да не се присъединява към пакта за миграция. В т.нар. концепция за децата също има тревожни неща. Това са важните за нас теми - защита на границите, спиране на миграцията, недопускане на промени в българските традиции, посочи водачът на евролистата на ВМРО.В Брюксел има антиевропейски настроения, когато виждат \"политиката на ишиаса\" – когато хора като Юнкер, неизбрани от никого, решават неща, за които всички ние плащаме. Затова казваме \"Искаме Европа на отечествата, които ще решават заедно къде да си сътрудничат и къде не\".'' Говорим за избор между две противоречащи си визии за Европа - или Европа на ишиаса, или Европа на отечествата.'', каза още Ангел Джамбазки.", "date": "2019.04.22", "title": "Ангел Джамбазки: Или Европа на ишиаса, или Европа на отечествата"}
{"url": "https://www.novinite.bg/articles/174425/Na-23-april-zapochva-poetapnoto-stroitelstvo-na-AM-Hemus-mejdu-Boaza-i-patya-Ruse-Veliko-Tarnovo", "text": "На 23 април започва поетапното строителство на автомагистрала „Хемус“ в участъка между Боаза и връзката с път I-5 Русе - Велико Търново. Проектът ще се изпълнява изцяло със средства от републиканския бюджет от държавното дружество „Автомагистрали“ ЕАД. Преди символичния старт на новото трасе, ще бъде проверен напредъкът при изграждането на отсечката между Ябланица и Боаза на АМ „Хемус“, която е близо 10 км. Строителството й започна в края на март м. г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото.По договор отсечката трябва да е завършена през март 2020 г. За изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново в края на миналата година правителството осигури от бюджета 1,12 млрд. лв. без ДДС. Трасето, което ще се изгражда от „Автомагистрали“ ЕАД, е разделено на 6 участъка.  Участък 1 е с дължина 15,26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци“. Връзката със съществуващата републиканска мрежа ще се осъществява чрез два пътни възела - п. в. „Боаза“ при 88-ми км и п. в. „Дерманци“ при 98-ми км.  Участък 2 е 19,2 км.Той е от края на пътен възел „Дерманци“ – при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик“ (от км 103+060 до км 122+260).  Участък 3 е 17,08 км. Той ще започва от края на пътен възел „Каленик“ при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен“ (от км 122+260 до км 139+340).  Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).  Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).  Участък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). Изграждането на първите три участъка ще стартира тази година, а техническото проектиране на участъци 4, 5 и 6 ще бъде изпълнено през 2019 г. Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2023 г.", "date": "2019.04.22", "title": "На 23 април започва поетапното строителство на АМ „Хемус“ между Боаза  и пътя Русе - Велико Търново"}
{"url": "https://www.novinite.bg/articles/174483/Nikolova-Nalice-e-potencial-za-investicionno-satrudnichestvo-mejdu-Balgariya-i-Kuvejt", "text": "„С Кувейт ни свързва дълга история на отлични двустранни отношения“, заяви заместник министър-председателят Марияна Николова по време на среща с кувейтска парламентарна делегация начело с Ракан Юсеф Ал Несф, председател на Групата за приятелство Кувейт-България. Николова изтъкна, че България се радва на висока макроикономическа и финансова стабилност, а годишният растеж от близо 4% е сред най-високите в Европа. “Считам, че е налице потенциал за инвестиционно сътрудничество между двете държави. Кувейтските инвеститори са добре дошли у нас. Те могат да инвестират в инфраструктурни проекти, индустриални зони, селскостопански обекти и проекти на хранителната промишленост“, подчерта вицепремиерът и изрази очакване в скоро време да се проведе сесия на Българо-кувейтската смесена комисия за икономическо и техническо сътрудничество. На свой ред Ракан Юсеф Ал Несф подчерта, че кувейтските инвестиции у нас, които възлизат на около 2 млн. долара, са крайно малко и трябва да се работи за увеличаването им, още повече, че има потенциал за това.", "date": "2019.04.22", "title": "Николова: Налице е потенциал за инвестиционно сътрудничество между  България и Кувейт"}
{"url": "https://www.novinite.bg/articles/174485/Elena-Joncheva-pokaza-originala-ot-Alo-Banov-sam", "text": "„Предоставяме на Специализираната прокуратура оригиналния запис, първоначално направен от служител на Министерството на културата по аферата „Ало, Банов съм“. Това заяви водачът на листата на „БСП за България“ Елена Йончева на пресконференция в централата на партията. Тя показа и скрийншотове на телефона. „Проверих записа, направен е на 21.03.2016 г.- неговата продължителност и съдържание отговорят напълно на електронния запис, който предоставихме на Специализираната прокуратура. Смятам, че този път Специализираната прокуратура няма да може да се измъкне от разследване“, каза още тя. Йончева заяви, че ще бъдат предоставени и допълнително документи от МРРБ, които категорично доказват, че това, което е изисквал г-н Банов, а именно да бъдат издадени документи с невярно съдържание да се опростят поне 700 000 евро на една фирма, се е случило. Йончева припомни, че Специализираната прокуратура е отказала да образува досъдебно производство по сигнал на БСП срещу министъра на културата Боил Банов по аферата „Ало, Банов съм“. „Констатациите, направени от Прокуратурата, противоречат на доказателствата, които ние сме предоставили. Първото доказателство е аудиозаписът“, подчерта тя и цитира становище на Специализирана прокуратура: „липсата на първоначално направения запис се явява непреодолима пречка пред експертите да установят налице ли е въздействие и има ли извършени манипулации и обработка“.Елена Йончева попита още веднъж- кои са тези „видни политически личности”, чиито съмнителни сделки не са разследвани от финансовото разузнаване, като цитира последния доклад на Европейската комисия за България от 27 февруари 2019 г. \"Ало, Банов съм\" е моделът на Борисов, не е моделът на г-н Банов\", категорична бе Йончева.\" Изискахме документи от Министерство на културата, но такива не ни бяха предоставени. От тези документи, с които разполагаме, става ясно, че записът е действителен\", това заяви народният представител Пенчо Милков. Той коментира, че в началото на записа се казва, че има забавяне на строителните работи с 33 дни и неустойката е около 700 хиляди лв. Милков обясни, че от доклад на Министерство на регионалното развитие и благоустройството се вижда, че това е така, както и че от Министреството на културата не оспорват, че има такова забавяне. \"Има писмо от 6 април, 2016 година от Министерство на културата,когато Боил Банов внася пет акта. 3 от тези актове не се удостоверяват в нито един документ във връзка със строителството. Първите три се появяват едва в това писмо\", заяви още Милков, като поясни, че в изявлението в записа Банов се казва- документите да се попълнят на ръка и ако се наложи, той ще съдейства да се входират. Народният представител от \"БСП за България\" поясни, че в документа с тези актове няма дата. \"В писмо, подписано от Боил Банов от 12 април 2016, е записано, че строително - монтажните работи са приключили на 20 януари, както би трябвало да бъде, но това не е вярно, тъй като и към датата на това писмо има реални данни, които са документирани, че строителството е продължавало месеци след това, съобщи Пенчо Милков. Той завърши, че анализът с неуредиците по тези документи ще бъдат представени в Прокуратурата.", "date": "2019.04.22", "title": "Елена Йончева показа оригинала от „Ало, Банов съм“"}
{"url": "https://www.novinite.bg/articles/174444/Benzinat-otnovo-poskapva-shokovo", "text": "Цените на бензина в България тръгнаха рязко нагоре. Само няколко месеца след масовите есенни протести, обхванали страната заради поскъпването на горивата и след успокояването на цените през зимата, масовият бензин А 95 гони рекордни за тази година стойности. От средата на март досега увеличението е средно с 12 ст. за литър. От 2.08 лв. на 14 март сега масовият бензин е средно 2.20 лв. Пет големи вериги по традиция поддържат еднакви средни цени - 2.22 лв. за литър. Това показва справка в специализирания сайт Фуело, който следи цените на горивата у нас и по света.В сравнение с началото на годината разликата е още по-драстична. Най-ниската стойност за бензина е била около 20 януари - 1.94 лв. за литър. Това прави разлика от 28 ст. за четири месеца. За същия период средната цена на суровия петрол се движи от около 61 до близо 71 долара за барел, пише \"Сега\".Парадоксално, но в последния месец дизелът поддържа сравнително равномерни цени - разликата от средата на март до средата на април е едва 3 ст. нагоре - от 2.28 до 2.31 ст. за литър. Но в сравнение с началото на годината и при дизела поскъпването е осезаемо - с 16 ст. за литър. И тук големите вериги имат буквално съгласувани цени - факт, който контролните органи предпочитат да не забелязват.Макар поскъпването на горивата да се оправдава от производителите и вносителите с динамиката на цените на суровия петрол, у нас по традиция големите колебания идват около края на пролетта и началото на лятото. Така че може да се очаква, че заради засиленото потребление в идните седмици цените ще продължат да се покачват.Класацията по области показва, че най-скъпо е горивото във Видин. Там средната цена за масовия бензин е 2.24 лв. за литър, а за дизела - 2.33 лв. В някои бензиностанции обаче А 95 достига и до 2.26 лв., а дизелът - 2.35 лв. Традиционно скъпи са горивата и в областите Кюстендил, Плевен, Враца.В края на миналата година, когато страната се тресеше от протести точно заради високите цени на горивата, масовият бензин бе поскъпнал до 2.38 лв. за литър, а дизелът - до 2.41 лв. Тогава от бранша се оправдаха с високите цени на петрола на международните пазари. След голямото обществено недоволство обаче, само за седмица цената на бензина падна до 1.95 лв.", "date": "2019.04.22", "title": "Бензинът отново поскъпва шоково"}
{"url": "https://www.novinite.bg/articles/174489/Ombudsmana-veche-s-pryak-dostap-do-OON", "text": "Омбудсманът Мая Манолова кани на среща партньорски граждански и неправителствени организации по повод акредитирането на институцията с възможно най-високия статут „А“ на ООН за правозащитен орган. Събитието ще се състои утре, на 23 април 2019 г., вторник, от 13.00 часа в сградата на институцията, в Клуба на Омбудсмана на 5 етаж. Полученият статут е доказателство, че националният омбудсман работи в пълно съответствие с изискванията на Парижките принципи на ООН за правозащитните организации. Чрез него институцията получава възможността да участва и да изразява позиция в заседанията на всички комитети по правата на човека на ООН, както и в Съвета по правата на човека.", "date": "2019.04.22", "title": "Омбудсмана вече с пряк достъп до ООН"}
{"url": "https://www.novinite.bg/articles/174434/92-cherni-balona-za-zaginalite-rabotnici-puska-KNSB", "text": "92 черни балона ще бъдат пуснати в небето на 22 април в памет на 92-мата работници, загинали по време на трудови злополуки през 2018 г.По този начин КНСБ ще отбележи световния ден, посветен на безопасността и здравето на работното място, както и на паметта на трудещите се по целия свят, които са загубили живота си в следствие на трудовa злополука или професионалнa болест – 28 април. В церемонията ще участват президентът на КНСБ Пламен Димитров, вицепрезидентът Иван Кокалов, социалният министър Бисер Петков, конфедералният секретар на КТ „Подкрепа“ Александър Загоров, ръководството на КНСБ, представители на държавни институции и водещи български компании.", "date": "2019.04.22", "title": "92 черни балона за загиналите работници пуска КНСБ"}
{"url": "https://www.novinite.bg/articles/174465/Targovci-narushavat-pravilata-za-prodajba-na-agneshko-meso-preduprejdavat-branshovici", "text": "Седмица преди Великден от Асоциацията на овцевъдите предупредиха за търговци, които нарушават правилата за продажба на агнешко месо.За пръв път тази година Агенцията по храните въведе практика: българското месо да е със син печат, чуждото - с червен, припомня съпредседателят на браншовата организация Симеон Караколев:„Печатите ясно трябва да дават информация за държавата. Всяка държава си има код и съответно номер на кланицата. За да се продава месо в търговската мрежа, то трябва да отговаря на тези условия“.Наблюденията на браншовиците върху агнешкото, предлагано от голяма търговска верига, показват друго.„Има някакво червено петно, от което всеки трябва да си вади извода: „Видиш ли, това е печат“. Да, ама не“, каза Караколев.Понеже правилата трябва да са еднакви за всички, а очевидно не е така, може да има много обяснения какво е това месо. По данни на Асоциацията, то идва от Македония през Гърция.„Кой да каже какво е? Разбирате ли, че тук вече може да се появят всякакви хипотези. Това може да е месо, което гръцките търговци не го желаят. Тоест имало е една голяма заявка, гърците са казали: „Ние не я искаме. И сега какво да го правим, какво да го правим. Българите ще го изядат. Те са свикнали да ядат боклуци“, добави Караколев.Три дни след сигнала Регионалната дирекция на Агенция по храните във Велико Търново прави проверка.„Наистина са установили подобна практика и са възбранили тези съответните количества и аз не знам докога“, каза Симеон Караколев от Асоциацията на овцевъдите.", "date": "2019.04.22", "title": "Търговци нарушават правилата за продажба на агнешко месо, предупреждават браншовици"}
{"url": "https://www.novinite.bg/articles/174446/Yajcata-po-magazinite-stignaha-27-stotinki", "text": "Средната цена на дребно на яйцата през миналата седмица достигна 27 ст. за брой, сочат данни на Системата за агро-пазарна информация (САПИ). Най-евтините се купуваха по магазините по 18 стотинки, а максималната достигната цена е 0,38 лв./бр.\r\nНа тържищата за хранителни стоки в последния работен ден на миналата седмица средната цена на яйцата бе 20 ст. и тя остава на нивото от предходната, каза за „Монитор“ Владимир Иванов, председател на Държавната комисия по стоковите борси и тържищата (ДКСБТ). Той добави, че по тържищата има достатъчно български яйца, които са и много качествени.\r\nПо думите му има и вносни от Полша - по 12-13 ст. на едро, на немски по около 15 ст., но количествата на импорта обаче не са големи. „В тези страни имат традиции в производството на евтини яйца, но нашите са с много по-високо качество и са търсени от търговците в страната“, добави той. Според Иванов проблемите с цената на яйцата идва в пласмента на дребно, като някои малки търговци се опитват да вдигат неоправдано цените. „В големите магазини и в търговските вериги обаче няма паника и прекалено високи цени и хората пазаруват спокойно“, констатира шефът на ДКСБТ. Според него някои ще се опитат, може би в сряда или четвъртък, да сътворят някаква паника с яйцата, но при голямата конкуренция на пазара подобни неща са невъзможно. „Да не говорим, че в момента в Европа има голяма конкуренция между Франция и Полша за пазара на всякакви хранителни продукти и имат свръхпроизводство“, добави Иванов и прогнозира, че трудно в близко време може да има инфлация в храните.\r\n„Това обаче не е добре за производителите“, припомни той.\r\nКартофите на дребно в страната се продаваха през миналата седмица на средно по лев и половина за кило, като цените варираха от 1,20 до 1,90 лв./кг. Салатите, които са една от другите основни гарнитури към агнешкото за Великден, вървяха в търговската мрежа в широки граници от половин лев до 1,80 лв. бройката. Връзка с репички също почваше от 50 стотинки, но горната граница бе до 1,39 лв.\r\nПри по-скъпите зеленчуци – доматите, през миналата седмица се продаваха средно по 3,28 лв./кг, а цените им по магазините варират от 2,00 до 3,99 лв. килото. Краставиците се предлагаха на потребителите средно по 2,63 лв./кг, като в различните магазини цените бяха от 1,60 до 3,50 лв./кг.\r\n", "date": "2019.04.22", "title": "Яйцата по магазините стигнаха 27 стотинки"}
{"url": "https://www.novinite.bg/articles/174436/Turisticheskiyat-bransh-iska-speshno-pari-ot-darjavata-za-reklama", "text": "„Българският туристически сектор има нужда от спешна роля на държавата, в качеството й на собственик на публичната държавна собственост. Не говорим за пари за реклама на частните хотели, ресторанти и туристически атракции”. Това заяви в ефира на NOVA Полина Карастоянова, изпълнителен директор на Националния борд по туризъм.„Всички наши колеги са направили максимума. Говорим за реклама на България в българските и международни медии, защото наблюдаваме следната ситуация – имаме сравнително спокоен геополитически район, в който се намираме, а в същото нашите преки конкуренти – Гърция, Турция, Мароко, Тунис, Египет, Черна гора, Хърватия, Сърбия, Северна Македония провеждат мащабни, професионални и впечатляващи реклами”, обясни Карастоянова.  „Причините за спад, които отчитаме в момента, са извън нас – по геополитически причини, тъй като по-спокойният район и по-големите бюджети на нашите конкуренти ги правят предпочитани на международните пазари”, заяви Карастоянова.„Предлагаме коренна промяна в модела на финансиране на туризма. Настояваме да бъде обвързан с това, което генерираме в националната икономика. Бюджетът за реклама, с който министерството на туризма да работи, да бъде 1% от приходите. По неофициални данни за 2018 г. говорим за над 8 милиарда лева”, заяви Карастоянова.", "date": "2019.04.22", "title": "Туристическият бранш иска спешно пари от държавата за реклама"}
{"url": "https://www.novinite.bg/articles/174484/Dokade-shte-letyat-balgarite-po-praznicite", "text": "Тази година дестинацията фаворит, до която са закупени най-много самолетни билети за майските празници, е Лондон с 11.6% от общия брой закупени билети. Вторият най-посещаван град ще бъде Рим (11.2%), а Берлин се нарежда на трето място с 5.4%.\r\n\r\nсе допълва от Милано, Виена, Барселона, Париж, Атина, Франкфурт и Мадрид. Тази година Великден е много близо до майските празници и едва с 3 дни отпуск може да се направи около 10 дневна почивка. Къде ще пътуват най-много българите със самолет, анализира туристическата агенция eSky.\r\nЗа сравнение, миналата година в периода на великденските празници, българите са пътували най-много до Германия – Франкфурт и Меминген, Италия – Рим и Милано и на трето място Великобритания и в частност Лондон.\r\n\r\nСтатистиката показва също, че 36% от пътуванията със самолет по празниците ще бъдат по двойки, 12% от резервациите са с трима пътници, а други 12% включват повече от трима пътници в една резервация. Средната цена на самолетните билети за периода е била €156, а най-често използваните авиокомпании – нискотарифните и националният превозвач Bulgaria Air.\r\n", "date": "2019.04.22", "title": "Докъде ще летят българите по празниците"}
{"url": "https://www.novinite.bg/articles/174480/Petkova-S-biznesa-i-sindikatite-pravitelstvoto-ima-otlichen-dialog-v-oblastta-na-energetikata", "text": "С бизнеса и синдикатите правителството има отличен диалог в областта на енергетиката. Това заяви министърът на енергетиката Теменужка Петкова пред журналисти на излизане от среща при премиера Бойко Борисов с представители на работодателски и синдикални организации в Министерския съвет, предаде БТА.Срещата при Борисов днес е била организирана по искане на четирите работодателски организации и на двата синдиката, уточни тя. Теменужка Петкова информира, че на тази среща представители на работодателските организации са изказали притеснения от покачването на цената на тока на свободния пазар от началото на април. Тя е уверила представителите на бизнеса и синдикатите, че държавата изпълнява поетите ангажименти към енергийната борса.Дружествата от групата на БЕХ, спазвайки Закона за енергетиката, продават електроенергия на свободния пазар. Отделно от това  държавните такива ежедневно предлагат по над 680 мегаватчаса всеки час на платформа \"Ден напред\" на цена от 44.10 лв. \"Това е цена, която е определена от Европейската комисия, и ангажимент, който ние стриктно спазваме\", увери министър Петкова. На срещата е било обсъдено и състоянието на \"ТЕЦ Марица изток 2\" ЕАД и всички са се обединили за това да се търсят възможности, за да може да се съхрани работата на централата.\"Трябва да намерим баланс, трябва да се намери начин, който да даде възможност на \"ТЕЦ Марица изток 2\" да работи при нормални пазарни условия\", допълни министър Петкова. По думите й капитализацията е един от възможните варианти за спасяването на въглищната централа. Тя припомни, че Българският енергиен холдинг /БЕХ/ закупува емисиите за \"ТЕЦ Марица изток 2\".В резултат на това БЕХ осчетоводява тези разходи като вземане от централата. Това създава предпоставки за декапитализация на дружеството. \"Към настоящия момент около 200 млн. ни делят от декапитализацията на дружеството\", поясни Петкова. В момента е оправено искане към Европейската комисия /ЕК/ именно с този размер на дълга да бъде увеличен капиталът на \"ТЕЦ Марица изток 2\", за да позволи на дружеството да функционира. Според нея това ще даде възможност на \"ТЕЦ Марица изток 2\" да работи при пазарни условия и да започне дружеството да трупа печалба. След Великден се очаква писмо от ЕК, чрез което по всяка вероятност от Комисията допълнително ще искат да бъдe отговорено на някои въпроси. От енергийното министерство имат готовност за това. \"Това е изключително важна стъпка, която трябва да предприемем\", добави Теменужка Петкова.", "date": "2019.04.22", "title": "Петкова: С бизнеса и синдикатите правителството има отличен диалог в областта на енергетиката"}
{"url": "https://www.novinite.bg/articles/174486/Darjavniyat-glava-Horata-i-zemyata-na-tundjanskiya-kraj-sa-naslednici-na-vekovna-istoriya-i-kultura", "text": "Жителите на община Тунджа пазят и развиват богатите културни традиции на своя край и го прославят не само в страната, а и далеч извън нейните предели. Това заяви президентът Румен Радев, който гостува днес на празника на община Тунджа. Програмата на тържествата включва прояви, посветени на художествената самодейност, фолклорен фестивал, театрални представления и концерти за деца и за възрастни, литературни дни. В словото си държавният глава отбеляза, че хората и земята на красивия тунджански край са наследници на вековна история и култура.  „Днешният празник е символ на мъдростта, защото тази плодородна земя е поела потта на много поколения, преплели съдбата си в нея. А за българина земята е била и хлябът, и надеждата, и мъката“, заяви Румен Радев. Президентът открои усилията на жителите и ръководството на общината за подобряване на условията за възрастните, децата и хората в неравностойно положение. По думите на Румен Радев, този успешен модел трябва да бъде за пример от останалите общини и да се подкрепя от държавното ръководство. По повод днешния Международен ден на Земята президентът посочи, че от усилията на обществото зависи опазването на планетата. „От нашето благоразумие зависи да опазим нашата планета, да я направим по-добро място не само за нас днес, но и за бъдните поколения“, посочи Радев и припомни, че президентската институция също има роля в ангажимента на България към този празник с подписаната на днешната дата през 1992 г. от президента д-р Желю Желев клетва в името на Земята и включването на празника в национален календар. По случай празника на община Тунджа архимандрит Димитрий отправи благодарствени думи и отслужи молебен за здраве. Сред присъстващите на площад „Освобождение“ в Ямбол бяха народни представители, представители на местната власт, стотици граждани. По-късно в село Кукорево президентът Радев разгледа цех за производство на пелети. След това участва в празника на село Тенево и посети фабрика за производство на хидравлични цилиндри. ", "date": "2019.04.22", "title": "Държавният глава: Хората и земята на тунджанския край са наследници на вековна история и култура"}
{"url": "https://www.novinite.bg/articles/174478/Pencho-MilkovIma-realni-narusheniya-izvarsheni-ot-Boil-Banov", "text": "\" Изискахме документи  от Министерство на културата, но такива не ни бяха предоставени. От тези документи, с които разполагаме, става ясно, че записът е действителен\", това заяви народният представител Пенчо Милков. Той коментира, че в началото на записа се казва, че има забавяне на строителните работи с 33 дни и неустойката е около 700 хиляди лв. Милков обясни, че от доклад на Министерство на регионалното развитие и благоустройството се вижда, че това е така, както и че от Министреството на културата  не оспорват, че има такова забавяне. \"Има писмо от 6 април, 2016 година от Министерство на културата,когато Боил Банов внася пет акта. 3 от тези актове не се удостоверяват в нито един документ във връзка със строителството.Първите три се появяват едва в това писмо\", заяви още Милков, като поясни, че в изявлението в записа Банов се казва- документите да се попълнят на ръка и ако се наложи, той ще съдейства да се входират. Народният представител от \"БСП за България\" поясни, че в документа с тези актове няма дата. \"В писмо, подписано от Боил Банов от 12 април 2016, е записано, че строително - монтажните работи са приключили на 20 януари, както би трябвало да бъде, но това не е вярно, тъй като и към датата на това писмо има реални данни, които са документирани, че строителството е продължавало месеци след това, съобщи  Пенчо Милков. Той завърши, че анализът с неуредиците по тези документи ще бъдат представени в Прокуратурата.", "date": "2019.04.22", "title": "Пенчо Милков : Има реални нарушения, извършени  от Боил Банов"}
