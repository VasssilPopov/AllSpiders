{"url": "https://www.novinite.bg/articles/175181/Bez-ogranicheniya-pri-priema-i-lechenieto-na-deca-v-stolichnata-pediatrichna-bolnica", "text": "Няма да има ограничения при приемането и лечението на деца в столичната педиатрична болница. Това заяви заместник-министърът на здравеопазването и председател на Надзорния съвет на НЗОК Жени Начева след заседание на надзорниците, съобщава БТА.Лекарите ще имат възможност да приемат дете с определено заболяване в клиника, която е за лечение на друго заболяване, като целта е да отпаднат тези ограничения и да няма върнати пациенти. Приемът на пациенти може да се отчита с общ \"педиатричен\" код, като по думите на Начева това е било възможно и досега. Ограничението за легла по клиники и отделения не се отнася за педиатричната болница, категорично подчерта Начева. \"Вероятно по темата има някакво неразбиране или не добра комуникация с Касата и днес ще има среща с ръководството на болницата, за да се обсъди въпросът\", допълни още тя. Предстои промяна на цените на някои клинични пътеки, по които се работи в областта на педиатрията, като за целта ще бъдат отделени 50 млн.лв. от резерва на Касата, каза още Начева. Следващата седмица предстоят разговори по темата и с Българския лекарски съюз. Начева не уточни конкретно цените на кои клинични пътеки ще се променят, но подчерта, че са с приоритет в областта на детското и майчино здравеопазване. \"Желанието ни е от второто полугодие цените на пътеките да бъдат увеличени\", каза още Начева.\"Част от резерва на Касата вече е разпределен за лекарства за домашно лечение, за медикаменти за лечение на онкологични заболявания в болнични условия\", посочи Начева.За тази година не се очаква намаляване на цените на клинични пътеки, но предстои работа по Националния рамков договор за 2020 година и по-задълбочено ще бъдат анализирани редица дейности, включително и цените на някои клинични пътеки, допълни тя. Начева каза още, че към момента няма преразход по пера в бюджета на НЗОК.", "date": "2019.05.08", "title": "Без ограничения при приема и лечението на деца в столичната педиатрична болница"}
{"url": "https://www.novinite.bg/articles/175200/Otbelyazvame-Denya-na-Evropa-s-Festival-na-svetlinite-v-Plovdiv", "text": "На 9 и 10 май от 21:30ч. в Пловдив жителите и гостите на града ще могат да видят как някои от най-красивите фасади в центъра „оживяват“ под цветните светлини на завладяващо 3D мапинг шоу и пет светлинни инсталации. Шестте арт проекции ще пречупят вечната тема за правото на избор на всеки човек през античната история на „Града на седемте тепета” и богатото световно културно наследство, като преплетат минало и настояще.Престижният „Фестивал на светлините“ гостува за първи път в страната ни по покана на Представителството на Европейската комисия в България, Бюрото на Европейския парламент и Общинска фондация „Пловдив 2019“ като част от програмата на Пловдив за Европейска столица на културата.3D филм на тема „Заедно избираме нашето бъдеще“ ще бъде прожектиран върху емблематична сграда на площад „Стефан Стамболов“ в Пловдив и ще бъде съпроводен със серия от статични арт проекции в центъра на града, на сградата на Община Пловдив, светлинни инсталации в Цар Симеоновата градина, около водната каскада по стълбите на ул. „Ангел Букурещлиев“ (известни като „стълбите на Каменица“) и Античния стадион на Филипопол.Достъпът до спектакъла и инсталациите ще бъде свободен.", "date": "2019.05.08", "title": "Отбелязваме Деня на Европа с „Фестивал на светлините“ в Пловдив"}
{"url": "https://www.novinite.bg/articles/175141/Joncheva-Ako-byahme-v-Shengen-trafikat-po-Dunav-most-shteshe-da-e-po-oblekchen", "text": "„За една година през ГКПП „Дунав мост”, в посока Русе – Гюргево, преминават приблизително 1 000 000 леки автомобила и 300 000 товарни автомобила. Редовно от българската страна се образува километрична опашка от товарни автомобили. Ако бяхме в Шенген, както правителството обещава години наред, трафикът през моста щеше да е значително облекчен”. Това каза водачът на листата на „БСП за България” Елена Йончева по време на разговора си с Димитър Чорбаджиев – ръководител на „Гранична полиция“ – Русе, на ГКПП Дунав мост. Тя коментира, че не сме в Шенген поради три причини – огромната корупция, лошата съдебна система и липсата на предвидимост.„Корупцията у нас изстисква 22% от БВП всяка година. Ако България не губеше тези огромни средства, те щяха да отидат не само за Дунав мост, а в икономика с принадена стойност, за достойни средни заплати и пенсии”, каза още Елена Йончева. Пенчо Милков: Дунав мост трябва да е връзка, а не преграда между България и Румъния „Проблемът със задръстванията на Дунав мост е проблем на русенци, на българите и Европа. Обяснението на властта е, че мостът е „тесен“ и не може да поеме увеличения трафик, въпреки че проблемът идва и от многото дублирани контроли от двете страни на моста на българските и румънските служби”, каза народният представител от ПГ „БСП за България” Пенчо Милков. Той коментира, че състоянието на пътната настилка на моста от българска страна не е добро, въпреки че всяка година се правят „козметични закърпвания“ на дупките. Милков добави, че никой не обръща внимание на основата, а бетонните плочи са силно компрометирани.„Събират се такси за преминаване на моста, като събраната сума от държавата е повече от 25 милиона лева годишно. Това означава, че за две години и половина държавата събира пари, с които може да се направи основен ремонт на моста, така както направи Румъния”, заяви народният представител. Той каза още, че трафикът на тежки автомобили драстично се увеличава всяка година и това трябва да е възможност и енергия за Русе, а не да генерира проблеми. „Мостът трябва да е връзка, а не преграда между България и Румъния”, заключи Пенчо Милков. По-късно кандидатите за евродепутати Елена Йончева и Петър Витанов и народните представители Пенчо Милков и Георги Стоилов се срещнаха с екоактивисти от Русе. С тях те обсъдиха друг наболял проблем на града – замърсяването на въздуха. Русенци обясниха, че от няколко години Русе е подложен на системни обгазявания, за които РИОСВ Русе и лаборатории твърдят, че не са опасни за здравето. Те припомниха, че жителите на града са излизали на протести, писали са апели, писма, обръщения към ЕК, кмета на общината, а народните представители от БСП са задали десетки въпроси свързани с качеството на въздуха и добавиха, че всичко това е без видим резултат. Екоактивистите припомниха още, че Общинският съвет, с мнозинството на ГЕРБ, е отхвърлило искането на 15 000 русенци за провеждане на референдум за чистия въздух на града.", "date": "2019.05.08", "title": "Йончева: Ако бяхме в Шенген, трафикът по Дунав мост щеше да е по- облекчен"}
{"url": "https://www.novinite.bg/articles/175207/Cyal-tehnologichen-mini-grad-pravyat-pred-NDK", "text": "Цял високотехнологичен мини град правят пред НДК по време на дигиталния фестивал Webit в София. На тазгодишното му издание ще могат да се видят летящи мотори, дронове и различни хуманоиди. Това каза основателят на проявата Пламен Русев. Очаква се събитието да бъде посетено от 15 000 гости от цял свят.Webit се провежда за 11 поредна година като той ще събере представители на различни компании, включително и на гиганти от Силициевата долина. По думите на Русев, София ще побере 120 държави, което се случва за пръв път в историята на България. Фестивалът е и домакин на най-голямото състезание за стартъпи, за което се надпрерват над 4000 фирми. “Над 65% от стартиращите предприятия получават финансиране в следващите месеци след представянето си в НДК”, коментира Русев пред медии. 60 млн. евро е очакваният икономически ефект от събитието е, а 99% от хотелите в София са запълнени, сочат данни на booking.com. Неслучайно 27 държави се конкурират, за да са домакин на събитието - сред тях са градове като Тел Авив, Лондон, Париж и други. В един от дните ще се състои и Webit.X, на който ще присъстват 3000 български отличници. “Миналата година, с помощта на образователното министерство, направихме за пръв път нещо, непостигнато досега - ние събрахме най-умните и отлични деца, събрахме бъдещето на България и им дадохме възможност да разберат, че да си успешен и да учиш, не означава да зубриш”, коментира Русев.Инициативата се осъществи само за 3 седмици, а след събитието голяма част от децата решиха, че искат да учат технологии или инженерство. “Най-важното е, че Webit може да вдъхнови учениците за развитие на способностите в сфери като изкуствен интелект и природни, интердисциплинарни науки”, заяви образователният министър Красимир Вълчев. Според него сега основното предизвикателство е именно намирането на вдъхновение, за което подобни инициативи помагат. На конференцията присъства и председателят на Съвета на ректорите проф. Любен Тотев. Очаква се в близките 5-7 години голяма част от професиите да изчезнат, а нуждата от дигитални и меки умения да се увеличи, смята той. “Тук идва и ролята на министъра, който прие възможността да даде шанс на децата да видят всичко това”, коментира Русев. Според него автономните автомобили ще премахнат необходимостта от шофьори, а адвокатите също са застрашени. Детските учителки обаче са в безопасност, защото те ще учат децата на човешко поведение, а не на това на робот.", "date": "2019.05.08", "title": "Цял технологичен мини град правят пред НДК"}
{"url": "https://www.novinite.bg/articles/175212/Po-barzoto-narastvane-na-tempovete-na-dohodite-za-balgarite-minava-prez-tyahnoto-obrazovanie", "text": "Министърът на икономиката Емил Караниколов заяви по време на изслушване в ресорната парламентарна комисия, че по-бързото нарастване на темповете на доходите за българските граждани минава през тяхното образование. Министърът напомни за изпълнението на целите на правителствената програма по отношение на увеличението на възнагражденията на заетите в публичния сектор с десет на сто, а за учителите - с 20 на сто, като посочи, че това са добри стъпки, но не са достатъчни. „Затова работим и по големи стратегически инвестиции, които ще доведат до по-голям икономически ръст“, заяви министърът, като помоли депутатите да не се обсъжда темата за очакваната голяма инвестиция в автомобилостроенето в България. „Благодаря на всички експерти, а това са над сто човека, които всекидневно работят по тази тема, и се надявам скоро да има положителни новини по нея“, каза икономическият министър. В отговор на журналистически въпрос по темата министърът коментира, че за всеки голям или малък чуждестранен стратегически инвеститор има жестока конкуренция. „България е в такъв регион, страните около нас сме в борба за всеки един инвеститор“, заяви министърът. По повод на предупреждението от вчера на БАН за риск от рецесия в България, министърът бе помолен от журналисти да коментира дали има забавяне на икономическия ръст в страната. Той коментира, че на глобално ниво има забавяне и допълни, че не смята, че тази година има такава опасност пред България, но отчете, че икономиката ни се влияе от международната конюнктура. Караниколов информира, че на 15 май са поканени в министерството страните, които са ангажирани с темата за промените в т. нар. закон за горивата, като тогава се очаква да има конкретни решения. На следваща среща трябва да има окончателна готовност по законовите промени. Министърът посочи отново, че е твърдо за регистрацията, но и да има по-конкурентна среда.", "date": "2019.05.08", "title": "По-бързото нарастване на темповете на доходите за българите минава през тяхното образование"}
{"url": "https://www.novinite.bg/articles/175193/BDJ-shte-osiguri-prevoza-na-uchastnicite-v-sastezanieto-Spici-i-bodli", "text": "За трета поредна година „БДЖ-Пътнически превози” ЕООД ще осигури специални композиции за превоз на участниците и техните велосипеди в състезанието по планинско колоездене и маратон „Спици и бодли”. Събитието ще се проведе на 11-и и 12-и май на територията на община Казанлък и се организира от сдружението „Софийски планински клуб”.Около 50 колоездачи в планинското състезание ще пътуват с влак по маршрута от София до Казанлък и обратно.За тяхното удобно придвижване националният железопътен превозвач ще добави към редовните състави на бързите влакове №3623/3624 допълнителни вагони за участниците, както и специални вагон-фургони за техните велосипеди. „Софийски планински клуб” е организация, създадена от млади ентусиасти, поставили си за цел да провокират интереса на хората към планинарство, колоездене и алпинизъм.„БДЖ-Пътнически превози” ЕООД като представител на най-екологичния транспорт в България винаги подкрепя инициативите, свързани с различни спортни активности сред природата.", "date": "2019.05.08", "title": "БДЖ ще осигури превоза на участниците в състезанието „Спици и бодли”"}
{"url": "https://www.novinite.bg/articles/175154/Angel-Djambazki-Balgarskiyat-interes-v-ES-e-stranata-ni-da-bade-nacionalno-silna-i-socialno-spravedliva", "text": "Българският интерес в ЕС е страната ни да бъде национално силна и социално справедлива. Това каза за \"Фокус“ водачът на листата на ВМРО-Българско национално движение Ангел Джамбазки. Да се преодолеят двойните стандарти във всяка свера ще е един от най-важните въпроси на ЕП в следващия мандат, обясни той.\"Изключително важен е въпроса с преодоляването на двойните стандарти в заплащането, в отношението, в развитието на регионите и в качеството на храните.  Това е може би един от най-важните въпроси, който ще стои пред Европейския съюз за бъдещия мандат. За нас, българите, предстои да се опитаме да договорим справедлива финансова рамка със справедливи субсидии за българското селско стопанство и за развитието на българските региони. Друга стратегическа задача е да се реши въпросът за общата политика по миграцията. Друга стратегическа цел е недопускането на радикалния ислям на българска и европейска територия, което браним вече пет години. Друга изключително важна задача е да отбраним българското традиционно общество от пълзновение на мултикултурни и други подобни групи, обясни той.Ангел Джамбазки каза още, че ще се бори за изравняване на доходите на българските граждани с тези на европейските, както и за преодоляване на пакет \"Мобилност“ и защита на националните ни традиции и на българите в чужбина. Той изрази надежда, че поне 2-ма евродепутати от ВМРО ще отидат в ЕП, като добави, че ще работи достойно и с останалите български евродепутати. Според него за момента няма еврокампания извън оплюването между кандидатите. Българите очакват отношение, грижа и отговорност от бъдещите евродепутати, каза още той.", "date": "2019.05.08", "title": "Ангел Джамбазки: Българският интерес в ЕС е страната ни да бъде национално силна и социално справедлива"}
{"url": "https://www.novinite.bg/articles/175155/Zapochna-7-ata-sesiya-na-44-toto-Narodno-sabranie", "text": "Започна 7-ата сесия на 44-тото Народно събрание. Тя беше открита от председателя Цвета Караянчева. Съгласно правилника за организацията и дейността на Народното събрание, прозвучаха химните на България и на Европейския съюз. Парламентарно представените сили представят декларации за новия политически сезон. Депутатите започват работа след Великденската ваканция. Така се слага началото на лятната сесия на Народното събрание. Първа точка в дневния ред са предложените изменения в Наказателния кодекс от групата на \"Обединените патриоти\". С тях те искат разширяване на понятието \"неизбежна отбрана\", тоест случаите, в които не се носи наказателна отговорност. Втората поправка, която предлагат \"Обединените патриоти\", е промяна в наказанията в случаи на маловажни кражби. Сега за такива случаи се смятат тези, при които стойността на отнетия предмет е под две минимални работни заплати.Народните представители ще гласуват промени в Закона за държавната собственост на първо четене. В проектопрограмата за седмицата са предвидени второ четене на промени в Закона за кадастъра и имотния регистър и първо четене на промени в Закона за пощенските услуги.", "date": "2019.05.08", "title": "Започна 7-ата сесия на 44-тото Народно събрание"}
{"url": "https://www.novinite.bg/articles/175145/NS-obsajda-na-parvo-chetene-promenite-v-Nakazatelniya-kodeks", "text": "Депутатите ще обсъдят на първо четене промените в Наказателния кодекс. Текстовете на законопроекта касаят неизбежната отбрана. Предвижда се да не се счита за превишаване на пределите на неизбежната отбрана, когато нападението е извършено чрез влизане в жилище с взлом и когато е застрашен животът или здравето на отбраняващия се.", "date": "2019.05.08", "title": "НС обсъжда на първо четене промените в Наказателния кодекс"}
{"url": "https://www.novinite.bg/articles/175210/NZOK-izpalni-chast-ot-iskaniyata-na-pediatrite", "text": "Няма да има ограничения при приемането и лечението на деца в столичната педиатрична болница. Това заяви заместник-министърът на здравеопазването и председател на Надзорния съвет на НЗОК Жени Начева след заседание на надзорниците, съобщава БТА.Лекарите ще имат възможност да приемат дете с определено заболяване в клиника, която е за лечение на друго заболяване, като целта е да отпаднат тези ограничения и да няма върнати пациенти. Приемът на пациенти може да се отчита с общ \"педиатричен\" код, като по думите на Начева това е било възможно и досега. Ограничението за легла по клиники и отделения не се отнася за педиатричната болница\"Вероятно по темата има някакво неразбиране или не добра комуникация с Касата и днес ще има среща с ръководството на болницата, за да се обсъди въпросът\", допълни още тя.На заседанието стана ясно още, че предстои промяна а цените на някои клинични пътеки, по които се работи в областта на педиатрията, като за целта ще бъдат отделени 50 млн. лева от резервите на Касата.  \"Желанието ни е от второто полугодие цените на пътеките да бъдат увеличени\", каза още Начева.По думите й част от резерва на Касата вече е разпределен за лекарства за домашно лечение и за медикаменти за лечение на онкологични заболявания в болнични условия.\"За тази година не се очаква намаляване на цените на клинични пътеки, но предстои работа по Националния рамков договор за 2020 година и по-задълбочено ще бъдат анализирани редица дейности, включително и цените на някои клинични пътеки\", допълни Жени Начева.Припомняме, че в края на месец април педиатрите от Специализираната болница по детски болести \"Проф. Д-р Иван Митев\" в София излязоха на протест. Те настояваха точно за отпадането на лимитите за хоспитализиране на децата с аргумента, че така не могат да диагностицират и да лекуват пациентите си адекватно. Сред исканията им беше също и увеличение на заплатите и промяната на статута на лечебното заведение.", "date": "2019.05.08", "title": "НЗОК изпълни част от исканията на педиатрите"}
{"url": "https://www.novinite.bg/articles/175156/Kandidatat-za-evrodeputat-ot-VMRO-Kristiyan-Shkvarek-sadi-Fejsbuk-za-cenzura", "text": "На специална пресконференция Кристиян Шкварек ще изложи мотивите си за предприетите съдебни действия, както и подробности около проблемите с цензурата в социалните мрежи и интернет. Заповядайте днес, .Уважаеми колеги,Българската конституция гарантира правото на изразяване на мнение и разпространение на словото. Това важи с още по-голяма сила, когато изразяващият мнението си гражданин е и кандидат за европейски депутат, желаещ да представлява страната ни в Европейския парламент.Смятам, че това конституционно мое право бе грубо нарушено в условията на ползване на социалната мрежа „Фейсбук“. При липса на каквито и да е било резонни аргументи администраторите на социалната мрежа блокираха профила ми в нея за срок от 30 дни. Смятам, че по този начин са нарушени правата ми на български гражданин и кандидат за български представител в Европейския парламент.Като съвестен гражданин и поддръжник на правовата държава, смятам да защитя правата си по съдебен път. За целта ще подам сигнал в Централната избирателна комисия и ще заведа иск срещу компанията „Фейсбук“.", "date": "2019.05.08", "title": "Кандидатът за евродепутат от ВМРО Кристиян Шкварек съди Фейсбук за цензура"}
{"url": "https://www.novinite.bg/articles/175184/Ivancheva-i-Petrova-ostavat-pod-domashen-arest", "text": "Десислава Иванчева и Биляна Петрова остават под домашен арест. Това реши Апелативният спецсъд.Мотивите на съда са, че няма опасност да се укрият, не се изисква по-тежка репресия от домашен ареста, имат забрана да напускат страната, силно занижен е рискът да извършат престъпление, и двете са с здравословен проблем.Съдът отмени и запора на сметката, по която дъщерята на Биляна Петрова си получава стипендията.В началото на заседанието стана ясно, че на 30 април Марин Марковски и синът му Димитър вече не са адвокати на Десислава Иванчева. Защитата на бившата кметица на район \"Младост\" се пое от Николай Хаджигенов. Делото започна с половин час закъснение и бе отложено с 40 минути по искане на Иванчева и Петрова. По думите им те били в сливенския затвор и имали нужда от малко време да говорят със защитниците им.", "date": "2019.05.08", "title": "Иванчева и Петрова остават под домашен арест"}
{"url": "https://www.novinite.bg/articles/175189/Intenziven-trafik-na-balgaro-rumanskata-granica", "text": "Трафикът на българо-румънската граница е интензивен на изход за товарни автомобили. Това съобщиха от ГД \"Гранична полиция\". На българо-сръбската, българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2019.05.08", "title": "Интензивен трафик на българо-румънската граница"}
{"url": "https://www.novinite.bg/articles/175162/GERB-prizova-BSP-da-se-varne-v-parlamenta", "text": "ГЕРБ ще продължи да демонстрира висока чувствителност към явления като корупцията и след евровота, заяви намерение да завърши докрай мандата си и ангажиментите по управленската програма заедно с Обединени патриоти. В декларация от трибуната на парламента във връзка с новата сесия председателят на групата Даниела Дариткова призова БСП да се върне в НС, не защото отсъствието им е проблем на мнозинството, а за демократичния процес.Управляващите ще продължат с новия стил на политическо поведение. Дариткова посочи, че с коалиционните си партньори са длъжни да загърбят междуличностните конфликти. Тя благодари на групите на ДПС, \"Воля-Българските родолюбци\" и ОП, за присъствието им в пленарната зала.Настоящата сесия на НС започва в разгара на кампанията за изборите за ЕП,а краят й ще е неформално начало на кампанията за местната власт, отбеляза Дариткова. И добави, че със сигурност това ще се отрази върху работата на парламента, който, освен законодателен орган, е и място за изразяване на политически позиции.Като народни представители от управляващото мнозинство, ние сме длъжни да осигуряваме законодателния процес, който е в основата на провеждането на политики в различни области на обществения живот, подчерта тя. В същото време, отвъд предизборните кампании, имаме ангажимент да гарантираме изпълнението на програмата на правителството като създаваме нормален ритъм на работа на НС, затова от името на ПГ на ГЕРБ държа да препотвърдя нашия ангажимент към правителството и да дам ясен знак, че активното ни участие в предизборната кампания по никакъв начин няма да попречи на работата ни в пленарната зала и комисиите, декларира председателят на групата на ГЕРБ.Дариткова обърна внимание и на ролята на опозицията в НС като коректив и контрол. В този смисъл сме обезпокоени от продължаващото няколко месеца отсъствие на най-многочисленатаопозиционна партия БСП, но не защото парламентът е блокиран, а защото българските граждани, гласували за БСП, са оставени без своето политическо представителство, а парламентарният дебат и диалог са подменени със самоцелна конфронтация.Липсата на основната опозиционна сила в НС не е проблем на мнозинството, а за демократичния процес, обяви Даниела Дариткова. Тя заяви, че управляващите не приемат тезата, че с присъствието си в парламента БСП легитимира управлението на ГЕРБ и ОП. Нашето управление е легитимирано от близа 1,5 милиона български граждани, които са ни подкрепили на последните парламентарни избори, обясни Дариткова.Тя предупреди, че делегитимирането на парламента като място, в което българският народ е представен в своята цялост и многообразие, е действие, което руши основите на демокрацията и то има своята политическа цена, която ще бъде платена.Ще продължим да изпълняваме управленската програма, около която се обединихме с ОП, и след 26 май, потвърди председателят на ПГ на ГЕРБ. Сред основните приоритети на настоящата сесия за управляващите отново ще са икономическото развитие, усилията за максимално висока заетост. ГЕРБ потвърдиха ангажимента си да не увеличават данъците и да продължат борбата с контрабандата и сивата икономика. Важни са също образованието, здравеопазването, енергетиката, земеделието, отбраната, продължаване на реформата в съдебната система.ГЕРБ сме достатъчно самокритични, за да видим собствените си проблеми, присъствието ни в НС не е самоцел, нито опит да избягаме от проблемите на реалния живот, ще продължим линията на поведение, която ни задължава да съхраняваме доверието на онези български граждани, които са гласували за нас и чрез политически действия да предотвратяваме всеки опит това доверие да бъде разрушено със съмнения за корупция и злоупотреби, обяви в края на декларацията Даниела Дариткова и подчерта, че тази линия на поведение на ГЕРБ няма да приключи в деня на изборите.В същото време като отговорна политическа сила ГЕРБ сме призвани да се противопоставяме последователно и категорично на опитите за дестабилизация на страната и на желанието на определени политико-икономически кръгове да хвърлят българското общество в хаос и безвластие,обяви тя. По думите й, от осъществяването на подобни революционни авантюристични сценарии ще спечелят само онези, които не са в състояние да се развиват в нормална среда на ред и законност. ", "date": "2019.05.08", "title": "ГЕРБ призова БСП да се върне в парламента"}
{"url": "https://www.novinite.bg/articles/175206/Kilometrichni-zadrastvaniya-na-patya-Asenovgrad-Smolyan-zaradi-obrushvane-na-skalni-masi", "text": "Kилометрични задръствания и огромни колони от чакащи автмобили, автобуси и камиони се образуваха на главния път Aсеновград -  Смолян. Причината е обрушване на опасни скални маси от експерти на агенция пътна инфраструктура.Дейностите са превантивни заради опасения от нови големи срутвания, които да затворят пътя изцяло. Шестима алпинисти от София обхождат рисковия участък по билото край Бачковския манастир и събарят опасно надвисналите каменни блокове. Разчистването ще продължи две седмици. Спирането на движението ще е от 9 до 17 часа на всеки два часа.  „Днес целия този район ще го прегледаме, което е опасно. Бутаме го да падне и  така продължаваме напред.”, каза Огнян Тодоров, технически ръководител на обекта.„Два часа близо чакаме да минем от тук. Понеже папата е казал, че трябва да правим пътища и магистрали и за това ги правим в момента. С дете сме и за това се връщахме, защото на път с малко дете е трудно и се върнахме обратно в Асеновград. Правим втори опит да минем. След като трябва да се направи безопасен пътя, трябва да се чака и да се даде предимство на работещите, за да може спокойно да се пътува.”, сподели един от чакащите. ", "date": "2019.05.08", "title": "Kилометрични задръствания на пътя Асеновград - Смолян заради обрушване на скални маси"}
{"url": "https://www.novinite.bg/articles/175164/Pacientski-organizacii-zayaviha-vot-na-nedoverie-kam-zdravniya-ministar-Ananiev", "text": "Пациентски организации „Заедно с теб” заявиха . Причината, обявена в писмо до медиите, е липса на ангажименти към превенцията на употребата на наркотични вещества, лечение и психосоциална рехабилитация на зависими пациенти, и намаляване вредите от употребата на наркотични вещества.Организацията изразява несъгласие за необоснованото закриване на Националния център по наркомании НЦН.\r\n\"Последната година се наблюдава ясна тенденция към бездействие от страна на ръководството на Министерство на здравеопазването и безотговорст към зависимите пациенти, чийто финал е Проект за постановление на Министерския съвет, който предвижда закриване на Националния център по наркомании НЦН\", пишат от „Заедно с теб” .\r\nКато основен мотив за закриването на центъра в доклада на министъра на здравеопазването се сочи необходимостта от прехвърляне на пет щатни бройки в НЕЛК. Националният център по наркоманиите е създаден със Закона за контрол на наркотичните вещества и прекурсорите и може да бъде закрит само с промяна в закона.\r\nЗакриването му с Постановление на Министерския съвет е нарушение, аргументира се от пациентската организация.\r\n", "date": "2019.05.08", "title": "Пациентски организации заявиха вот на недоверие към здравния министър Ананиев"}
{"url": "https://www.novinite.bg/articles/175149/Dneven-horoskop-za-sryada", "text": "Вие обичате началото повече от края, най-общо казано, затова гледайте само напред и търсете нови възможности за ново начало. Днес ще бъдете изпълнени с противоречиви чувства.Вашата половинка или близък приятел има нужда от вас и има нужда да чуе няколко конкретни думи. Моментът е подходящ за изчистите стари недоразумения и да тръгнете в нова посока.Не знаете какво да мислите и как да се чувствате за днешната голяма новина, но не се притеснявайте, това е най-адекватната реакция. Отстъпете, огледайте ситуацията и помислете. Вижте повече на: ", "date": "2019.05.08", "title": "Дневен хороскоп за сряда"}
{"url": "https://www.novinite.bg/articles/175196/913-svobodni-mesta-sa-obyaveni-v-detskite-yasli-prez-maj", "text": "913 свободни места са обявени за целодневен прием в детски ясли във Варна за класирането на 31-ви май, съобщиха от дирекция \"Здравеопазване\" към Община Варна. За целта електронната система за прием ще бъде затворена за редакции и регистрации на нови заявления от 29-ти май до 31-ви май включително. На 01.06.2019 г. системата ще бъде отворена за редакции и регистрации.Във връзка с приетите \"Правила и критерии за класиране и прием на деца в детски ясли на територията на Община Варна\" при извършване на класиране регистрационният номер на заявлението вече няма значение. Децата се класират в низходящ ред по брой точки, а при равни условия се прилага функция по генериране на случайни числа. Така децата се подреждат във възходящ ред по случайно число. Класирането ще бъде обявено на 31-ви май, а срокът за потвърждаване на приетите деца е от 03.06.2019 г. до 28.06.2019 г. След това те ще бъдат приемани поетапно по предварително изготвен график от директора на съответната детска ясла.Свободните места са:ДЯ номер 1 \"Щастливо детство\" - 65 места;ДЯ номер 2 \"Моряче\" - 80 места;ДЯ номер 3 \"Зайо Байо\" - 80 места;ДЯ номер 4 \"Приказен свят\" - 60 места;ДЯ номер 5 \"Чуден свят\" - 48 места;ДЯ номер 6 \"Мечо Пух\" - 40 места;ДЯ номер 7 \"Роза\" - 100 места;ДЯ номер 8 \"Щурче\" - 60 места;ДЯ номер 9 \"Детелина\" - 110 места;ДЯ номер 11 \"Иглика\" - 100 места;ДЯ номер 13 \"Русалка\" - 100 места;ДЯ номер 14 \"Звънче\" - 70 места.", "date": "2019.05.08", "title": "913 свободни места са обявени в детските ясли през май"}
{"url": "https://www.novinite.bg/articles/175186/Dva-novi-sluchaya-na-SPIN-za-sedmica-v-Kyustendilsko", "text": "2 нови случая на СПИН са установени през изминалата седмица в Кюстендилско, съобщават от Регионалната здравна инспекция.На този етап не е ясно от кое населено място и на каква възраст са заразените.Първият случай на СПИН в региона беше регистриран в началото на месец март т. г. , като до този момент болните от ХИВ са 3-ма.Данните показват, че през изминалата година са установени 6 случая на заразени с ХИВ в Кюстендилско, при едва 3-ма за 2017 г. През изминалата седмица е потвърден положителен резултат на сифилис при един човек, уточниха още от РЗИ.", "date": "2019.05.08", "title": "Два нови случая на СПИН за седмица в Кюстендилско"}
{"url": "https://www.novinite.bg/articles/175158/Izdirvat-maj-nabil-priyatelkata-si-vav-velikotarnovski-park", "text": "Досъдебно производство за причиняване на лека телесна повреда е започнато в РУ – Велико Търново срещу 40-годишен мъж от Търговище, съобщават от обастното управление. Сигнал за случая е получен вчера сутринта.45-годишна жена от Велико Търново е потърсила съдействието на полицейските служител, след като в парк в центъра на града й е бил нанесен побой от мъжа, с когото живеела на семейни начала. Преди пристигането на полицейския екип мъжът е напуснал мястото на инцидента. Към момента местонахождението му не е установено.Работата по изясняване на случая продължава.", "date": "2019.05.08", "title": "Издирват мъж, набил приятелката си във великотърновски парк"}
{"url": "https://www.novinite.bg/articles/175152/Neizvesten-garmi-domashni-lyubimci-s-vazdushna-pushka-v-Sofiya", "text": "Неизвестен гърми с въздушна пушка по домашни любимци в центъра на София. Собственикът на котка в кв. \"Лозенец\" я намира в безпомощно състояние. За съжаление ветеринарите не успяват да спасят живота ѝ. Стопаните искат стрелеца да бъде заловен. Те се притесняват не само за животните си, но и за собствената си сигурност.\"Пускахме котарака си да се разхожда сам. Няколко дни обаче не се появи. На 4 май се прибра, влачейки задните си крачета, едва ходеше. Веднага разбрахме, че нещо не е наред и го заведохме на ветеринар. На рентгеновата снимка ясно се виждаше съчма в корема и гръбнака му'', сподели пред Bulgaria ON AIR собственикът на убитото животно Стефан Кръстев.Той смята, че по него е стреляно с въздушна пушка, тъй като сачмата е била счупена. А ветеринарите са установили, че няма никакъв шанс да спасят живота на котарака.След случая Стефан Кръстев пуска пост в социалната мрежа \"Фейсбук\", за да предупреди собствениците на други домашни любимци да бъдат внимателни. Оказва се, че това не е единственият подобен инцидент в квартала.\"Стреляли са и по кучето на един приятел. Мой съсед пък сподели, че е било стреляно с въздушно оръжие по автомобила му'', сподели още Кръстев.Жителите на столичния квартал се притесняват и за собствената си сигурност, освен за живота на домашните си любимци. И съветват гражданите да бъдат особено внимателни.Собствениците на убития котарак са подали сигнал в 4-то РПУ София. Чакат обратна връзка от страна на служителите на МВР.", "date": "2019.05.08", "title": "Неизвестен гърми домашни любимци с въздушна пушка в София"}
{"url": "https://www.novinite.bg/articles/175171/Dvama-policai-postradaha-sled-katastrofa-v-Sandanski", "text": "Двама полицаи бяха ранени при тежък пътен инцидент в Сандански, съобщава bTV.Около 10 ч. тази сутрин водачът на „Мерцедес” не спрял на стоп, при което ударил патрулката, в която пътували двамата униформени.От удара полицейският автомобил се забил в къща. Медици преглеждат пострадалите.Колата им е с изключително сериозни щети.", "date": "2019.05.08", "title": "Двама полицаи пострадаха след катастрофа в Сандански"}
{"url": "https://www.novinite.bg/articles/175176/Rumaniya-ni-predade-zadarjanite-alo-izmamnici", "text": "Румъния предаде на българските власти петима задържани за телефонни измами. Това стана днес по обяд на ГКПП \"Дунав мост\". Те са били арестувани при специализирана полицейска операция на румънска територия, състояла се на 18 април, припомниха от полицията.Петимата са на възраст между 24 и 36 години. Те са били обявени за международно издирване по искане на Специализираната прокуратура в България. На 18 април бяха предприети действия и на територията на България, в София и в област Велико Търново, за неутрализиране на голяма престъпна група, занимаваща се с телефонни измами. Предстои на петимата да им бъдат предявени обвинения, както и да им бъде наложено задържане до 72 часа. От полицията припомнят още, че в рамките на специализираната операция на 18 април т.г. са билизадържани петима души от България - \"мулета\", в Румъния - шестима човека от най-високото йерархично ниво на групата, включително и ръководителят, както и най-малко 23-ма \"въртачи\", които постоянно набирали различни телефонни номера на територията на България.Разследването е започнало през 2017 г. от Велико Търново. След като мащабите на престъпленията са излезли от територията на областната дирекция на МВР, случаят бил поет от главната дирекция \"Национална полиция\", на по-късен етап са се включили Специализираната прокуратура и румънските власти. Според събраните досега данни, измамите, извършени от задържаната група, са за повече от 2 млн. лева.", "date": "2019.05.08", "title": "Румъния ни предаде задържаните „ало“ измамници"}
{"url": "https://www.novinite.bg/articles/175161/Iskat-postoyanen-arest-za-obvinenite-za-masoviya-boj-v-Karnare", "text": "Районна прокуратура-Карлово внесе искане в съда за определяне на мярка за неотклонение задържане под стража спрямо И.Я., 25 г., и Ил. Я., на 37 г., и Я.Я., на 32 г., привлечени като обвиняеми за това, че на 4 май, в село Кърнаре, като съизвършители на непристойни действия, грубо нарушаващи обществения ред и изразяващи явно неуважени към обществото. Деянието се отличава с изключителна дързост и цинизъм, съобщават от институцията.Според обвинението тримата са повредели противозаконно чужда недвижима вещ – питейно заведение кафе-аперитив, като са унищожили остъклението на входната врата и на заведението, всичко на общо стойност 350 лева.32-годишният Я.Я.  е привлечен като обвиняем и за заплаха за убийство.До момента по делото са извършени оглед на местопроизшествие, разпити на свидетели и са назначени експертизи. Предстои Районен съд-Карлово да насрочи заседание по искането на прокуратурата.  ", "date": "2019.05.08", "title": "Искат постоянен арест за обвинените за масовия бой в Кърнаре"}
{"url": "https://www.novinite.bg/articles/175188/Kralica-Elizabet-Vtora-shte-poseti-novorodeniya-si-pravnuk", "text": "Кралица Елизабет Втора се очаква да посети новородения си правнук - сина на принц Хари и съпругата му, херцогинята на Съсекс Меган, предаде Ройтерс, позовавайки се на Прес асосиейшън. Бебето с тегло 3,26 килограма се появи на бял свят в ранните часове на 6 май. Синът на принц Хари и Меган е седми поред наследник на британския престол и осми правнук на 93-годишната кралица, съобщава БТА. Членове на кралското семейство вече изразиха радостта си от появата на момченцето, чието име все още не е оповестено. Днес се очаква също принц Хари и херцогинята на Съсекс Меган да покажат публично наследника си.", "date": "2019.05.08", "title": "Кралица Елизабет Втора ще посети новородения си правнук"}
{"url": "https://www.novinite.bg/articles/175211/Ochakvat-se-zatrudneniya-v-sajta-na-MVR-zadari-podmyana-na-mrejovi-ustrojstva", "text": "След 17.30 часа, поради подмяна на основни мрежови устройства, се очакват затруднения в достъпа до сайта на МВР. Това съобщиха от пресцентъра на МВР.", "date": "2019.05.08", "title": "Очакват се затруднения в сайта на МВР задари подмяна на мрежови устройства"}
{"url": "https://www.novinite.bg/articles/175192/Otkriha-tyalo-na-maj-v-Smolyan-ne-e-yasna-prichinata-za-smartta", "text": "Тялото на 39-годишен мъж е открито в дома му на ул. \"Арх. Петър Петров\". Това съобщиха от ОДМВР-Смолян.Тялото е намерено на 7-и май 2019 г. около 16.00 часа.Починалият е 39-годишен мъж от Смолян. На място е пристигнала дежурна оперативна група при ОДМВР и РУ-Смолян.Извършен е оглед, при който не са установени следи от насилие по тялото. Причината за смъртта е в процес на изясняване, тялото на починалия е транспортирано в МБАЛ-Смолян за аутопсия.", "date": "2019.05.08", "title": "Откриха тяло на мъж в Смолян, не е ясна причината за смъртта"}
{"url": "https://www.novinite.bg/articles/175150/Rumanskite-vlasti-ni-predavat-shestima-zadarjani-za-telefonni-izmami", "text": "Румънските власти ще предадат на българските шестима задържани за телефонни измами, съобщиха от прокуратурата. Арестите в северната ни съседка бяха извършени по време на акцията на българските власти в Горна Оряховица.Съдът в Букурещ е разрешил екстрадицията им.Очаква се задържаните да бъдат предадени на ГКПП \"Дунав мост\" в часовете преди обед.Предстои да им бъдат предявени обвинения, както и да им бъде наложено задържане до 72 часа.", "date": "2019.05.08", "title": "Румънските власти ни предават шестима задържани за телефонни измами"}
{"url": "https://www.novinite.bg/articles/175204/Slavi-Trifonov-obeshta-da-izdade-golemi-tajni", "text": "В понеделник вечер Слави Трифонов обяви шокиращата новина, че след 19 години на екран „Шоуто на Слави“ ще спре да съществува. Това ще се случи на 31 юли тази година.Веднага след това шоуменът показа и какви чудни подаръци ще раздаде на почитателите си, а междувременно от bTV излязоха с позиция за обявената раздяла.Вчера Трифонов реши да обяви какво следва.„Остават ни 62 предавания. Затова всяка вечер ще ви разказваме за някои неща, които са се случили в шоуто, но вие не сте ги видели. Аз и моят екип ще ви ги споделим“, така Трифонов обеща, че ще сподели със зрителите тайни от кухнята.На Фейсбук страницата на шоуто пък уточниха, че Евгени Димитров ще разбули скрити истории за гостуването на Дзукеро през 2001 година.", "date": "2019.05.08", "title": "Слави Трифонов обеща да издаде големи тайни"}
{"url": "https://www.novinite.bg/articles/175209/Prodaljava-izslushvaneto-na-Biser-Lazov-po-deloto-KTB", "text": "И днес страните по делото за фалита на Корпоративна търговска банка изслушваха основния свидетел в процеса - бившият счетоводител на банкера Цветан Василев - Бисер Лазов. На поредно заседание той продължава с разказа си за начина, по който е била създадена и се е развивала затворената през лятото на 2014 година банка. Нито адвокатите на 18-те подсъдими, сред които макар и задочно е и Цветан Василев, нито от прокуратурата се ангажираха с прогноза, кога ще започне по същество разпита на Лазов.„Той говори на ангро. Как ще се прави анализ на това, което е говорил в съдебната зала и в досъдебното производство, за да се види къде има противоречия и недоизказани неща, за кои неща трябва да се задават въпроси, не е никак лека работа“, заяви адвокат Константин Симеонов.„Ще мине в диалогов режим, когато той приключи с изложението си. Ако вие можете да сметнете за колко време можете да изложите живота си от 1994 г., ще можете да предположите и за колко време той може да обясни, ако вашият живот е свързан с финансова дейност на една от тези, тогава се наричаха банки, сега бих го нарекъл пирамида, в България“, посочи на свой ред заместник главният прокурор Иван Гешев. ", "date": "2019.05.08", "title": "Продължава изслушването на Бисер Лазов по делото „КТБ“"}
{"url": "https://www.novinite.bg/articles/175153/Oficialno-Britancite-shte-glasuvat-za-EP", "text": "Британците ще избират депутати в Европейския парламент, предаде Би Би Си.Високопоставеният член на кабинета на Обединеното кралство, ръководен от Тереза Мей,  Дейвид Лидингтън е заявил, че поданиците на Короната ще излъчат 46-ма свои представители в органа на законодателната власт на 28-те на 23 май. До вота за ЕП се стигна след като Лондон и Брюксел се договориха Брекзит да стане факт на 31 октомври.Първоначалната дата за излизането на Великобритания от ЕС бе 29 март 2019 г. Тъй като парламентът в Лондон на няколко пъти отхвърли плана на Мей за Брекзит, се стигна до отлагането на британското напускане на  ЕС.", "date": "2019.05.08", "title": "Официално: Британците ще гласуват за ЕП"}
{"url": "https://www.novinite.bg/articles/175157/Zaloviha-195-tona-kokain-v-Ukrajna", "text": "Украинските граничари са заловили в Одеса рекордна пратка наркотици – задържани са 19,5 тона кокаин от Колумбия. Кокаинът бил скрит в пластмасови кофи за боя, съобщава БГНЕС.Наркоконтрабандистите планирали да внесат объркания с лак и боя кокаин на адреса на украинска фирма, а след това да отделят дрогата от ненужните съставки в лаборатория, съобщиха от украинската финансова служба.Според резултатите на разследването всяка кофа от 30 кг. съдържала по 3 кг. дрога.", "date": "2019.05.08", "title": "Заловиха 19,5 тона кокаин в Украйна"}
{"url": "https://www.novinite.bg/articles/175177/Ikonomicheski-policai-arestuvaha-trima-pri-opit-za-izmama-na-DAI-v-Haskovo", "text": "Икономически полицаи от Хасково арестуваха трима мъже малко преди да започне изпит за шофьорски книжки вчера. Те се опитали да измамят инспекторите от Държавната автомобилна администрация. Служителите са действали по сигнал, че 18-годишен младеж от Харманли е трябвало да се яви на изпита с чужд документ за самоличност. Пред инспекторите от Държавната автомобилна администрация той представил личната карта на 23-годишен от Кърджали с цел да извърши заблуда на теоретичния изпит. По случая е задържан още и 24-годишен от Харманли, който е участвал в схемата. Образувано е досъдебно производство. Възможно е, ако младежите, участвали в измамата, бъдат осъдени, да получат до 2 години затвор, пробация или глоба от 100 до 300 лева.", "date": "2019.05.08", "title": "Икономически полицаи арестуваха трима при опит за измама на ДАИ в Хасково"}
{"url": "https://www.novinite.bg/articles/175187/Cherniyat-shokolad-podobryava-zrenieto", "text": " установиха американски биолози.По данни на Световната здравна организация около 1,5 милиона души страдат от късогледство. Броят на децата и възрастните с нарушено зрение постоянно расте от средата на миналия век. Причината за това са не само Разпространението на късогледството кара учените и медиците да търсят нови методи за борбата с отслабването на зрението, Например, консумацията на големи количества  помагат на очите по-бързо да се възстановят от различни травми, но Джеф Рабин и неговите колеги са решили да проверят една популярна народна теория, чеЗа да проверят това, те са поканили около 30 души с нормално зрение и късогледство. Те са направили няколко теста преди консумацията на шоколада и след това. Учените отбелязват, че нито експериментаторите, нито участниците в опитите са знаели, какъв тип шоколад са похапнали и какво точно е проверено, което е осигурило чисти резултати.Оказало се, че подобрява работата на очите, повишава контрастността, която се проявява особено при четенето на текст с дребен шрифт. ", "date": "2019.05.08", "title": "Черният шоколад подобрява зрението"}
{"url": "https://www.novinite.bg/articles/175168/Vzrivove-i-strelba-v-Kabul", "text": "В центъра на афганистанската столица са били чути взривове и стрелба, предаде ДПА.Говорител на полицията е потвърдил, че е имало един взрив, но не е дал подробности.Очевидци съобщават за три експлозии, стрелба и дим, издигащ се от една сграда. ", "date": "2019.05.08", "title": "Взривове и стрелба в Кабул"}
{"url": "https://www.novinite.bg/articles/175173/Nov-opit-za-vot-na-nedoverie-kam-Tereza-Mej", "text": "Бъдещето на Тереза Мей днес отново е обект на внимание, защото депутати от Консервативната партия, недоволни от нейната политика за Брекзит, пак ще опитат да променят партийните правила, за да поискат по-ранен вот на недоверие в британския премиер. Подкрепящите Брекзит членове на влиятелния Комитет 1922 ще проведат нова среща, след като преди две седмици малко не достигна при гласуването за промяна на правилата. След като миналия декември депутатите гласуваха доверие на Мей, съгласно сегашните разпоредби, подобен вот не може да бъде проведен до една година. Но недоволните тори искат премиерът да напусне поста си възможно най-скоро. Вчера председателят на Комитет 1922 Греъм Брейди се срещна с Тереза Мей, за да поиска от нея конкретна дата за оставка, но резултатът от тази среща не е известен. Сега, когато официално бе обявено, че Великобритания ще участва в евроизборите на 23 май, депутатите искат по-настойчиво да знаят за плановете на Мей, която по принцип обяви, че ще се оттегли след приключване на първата фаза на преговорите, което се очасваше да стане до края на този месец. Правителството обаче призна, че споразумението за Брекзит едва ли ще бъде гласувано преди 23 май, а това предполага, че Мей може да остане на поста си до новата дата за Брекзит 31 октомври – нещо, което брекзитърите смятат за недопустимо. ", "date": "2019.05.08", "title": "Нов опит за вот на недоверие към Тереза Мей"}
{"url": "https://www.novinite.bg/articles/175185/Cipras-obeshta-Garciya-da-namali-danacite-varhu-hranite-i-energiyata", "text": "\r\nДДС върху храните в Гърция ще бъде намален от 24% на 13 на сто, съобщи премиерът Алексис Ципрас. Ще бъде понижен наполовина и енергийният данък, като от 13% той ще стане 6, обеща министър-председателят.\r\n\r\n\r\n\r\n\r\n\r\n\r\n\r\n", "date": "2019.05.08", "title": "Ципрас обеща Гърция да намали данъците върху храните и енергията"}
{"url": "https://www.novinite.bg/articles/175167/Motocikletisti-sa-otkrili-parvoto-tyalo-na-jertva-na-serijniya-ubiec-v-Kipar", "text": "Група от любопитни мотоциклетисти стоят зад откриването на първото тяло на жертва на серийния убиец, който шокира обществеността в Кипър, съобщава гръцкото издание Екатимерини, цитирано от БГНЕС.Местен мотоциклетист решава с двама свои приятели да се разходят в неделя, 14 април. Те спират в близост до старата изоставена мина в Листерос, за да разгледат мястото, където е бил сниман филм.„Жадните за силни усещания мъже се доближават до наводнената шахта, за да видят какво има в нея, но гледката е била затруднена от различни обекти”, казва един от мотоциклетистите, който пожела да остане анонимен. „Ние си говорихме и правихме снимки и в един момент единият от нас грабна камък и го хвърли долу”, споделя още младежът.Мотоциклетистът обясни, че те са можели да виждат през малка дупка, но когато камъкът ударил водата, която била, но 15-20 м. дълбочина слоят от кал се размърдал и разкрил нещо, което приличало на найлонова торба. „Ние намерихме труп”, един от тях казва.Мотоциклетистите също така разказаха и за германска двойка, която е била наоколо с по-хубава камера. Според докладите те също са помогнали за намирането на тялото. „Те вече бяха в колата си и палеха двигателя, за да си тръгнат. Ние им помахахме, защото знаехме, че имат професионална камера и ги помолихме да ни я дадат, за да получим по-добър зуум в шахтата, защото нашите телефони не се справяха със задачата”, казва още мотоциклетистът.След това той се връща заедно с германските туристи до мината. „Определено изглежда като тяло на мъртвец”, казва германецът на мотоциклетистите.Тогава те казват на туриста, че има начин да се стигне до долу, но го предупредили, че е опасно, защото дървената стълба е много стара.Двама от мъжете решават да слязат в шахтата, за да огледат по-добре. „Използвахме пръчки, за да разкрием тялото, но заради водата и калта не беше много ясно какво точно е”, заяви единият от мотоциклетистите.„След като побутнахме тялото, за да го завъртим разбрахме, че краката са вързани и тогава казахме на хората долу да звъннат незабавно в полицията”, добавят още мотоциклетистите.Един заподозрян е в ареста и е обвинен за седем убийства и едно изнасилване, поне към този момент, тъй като властите смятат, че може да има и още жертви.Никос Метахас, на 35 години, е капитан от кипърската армия и е познат като Орестис в онлайн средите. Пред разследващите той е признал, че е убил 7 чужденки, включително и две деца, но отрича обвиненията за изнасилване.Към момента са намерени 5 тела, а водолази продължават да претърсват за телата на поне две от останалите жертви в две от езерата в близост до Никозия. ", "date": "2019.05.08", "title": "Мотоциклетисти са открили първото тяло на жертва на серийния убиец в Кипър"}
{"url": "https://www.novinite.bg/articles/175205/Mashtabna-antiteroristichna-akciya-v-Germaniya-arestuvaha-8-balkanci-za-vrazki-s-Islyamska-darjava", "text": "Осем лица от Балканите са арестувани при мащабна антитерористична акция тази сутрин в Германия. Те са задържани по подозрение, че са осигурявали финансиране за \"Ислямска държава\".Около 150 служители на специалните части рано сутринта между 4:00 и 5:00 часа са нахлули в 7 къщи, принадлежащи на голямо семейство в Оберхаузен. Заловени са 4 жени и 4 мъже на възраст между 19 и 58 години.Седем от арестуваните имат немски паспорти, но произходът им е балкански, а един от тях е гражданин на Босна и Херцеговина. Говорителят на полицията Улрих Фасбендър съобщи, че членовете на семейството са заподозрени, че от дълго време събират пари за \"Ислямска държава\", като по този начин са поддържали борбата на терористите.Полицията няма информация за планирано нападение.", "date": "2019.05.08", "title": "Мащабна антитерористична акция в Германия - арестуваха 8 балканци за връзки с \"Ислямска държава\""}
{"url": "https://www.novinite.bg/articles/175179/Cvetan-Vasilev-razporedil-uvelichavane-na-kapitala-na-KTB-sas-sredstva-na-kuhi-drujestva", "text": "Основният свидетел Бисер Лазов по мегаделото КТБ продължи да разплита схемите по които Василев е източвал банката. На заседанието днес Лазов каза,че през 2012 година Цветан Василев го е информирал,че ще бъде увеличен капитала на банката с 5 милиона лева. Средствата щели да дойдат от кухите фирми управлявани в онзи период от банкера беглец. Капиталът на КТБ бил увеличен на 16 май 2013 година. Тогава били отпуснати още  3 нови кредита за общо над 30 милиона лева, посочи още Лазов. А средствата били насочени към чуждестранни юридически лица.   На последните заседания счетоводителят Бисер Лазов разказа подробно как Цветан Василев разпореждал отпускането на кредити от КТБ към кухи фирми. Лазов е бил главен счетоводител на групата от фирми, управлявана от банкера Цветан Василев от 1998 г. до фалита и през 2014 г. Пред съда Лазов доказа твърденията си като цитира и извършени финансови операции. Всеки ден той изготвял справка за постъпленията и разходите на дружествата, която давал лично на Василев. Получавал от него задачи, които изпълнявал и резултатите записвал в дневните отчети.  Още в началото през 90-те шефът му бил казвал, че броят на дружествата няма значение - важно е да са достатъчно за целите на \"Фирмата\". Примерът, който даде Лазов, бе от финасови операции, извършени през есента на ноември 2013 г. На 7 ноември сутринта Василев го извикал в кабинета си и му наредил да уреди кредит от КТБ за някоя от фирмите в групата. С парите трябвало да се покрият задължения на фирмата \"КИА мотърс – България\", а с друга част да се купят допълнително акции от БТК. Още същия ден в кабинета на Лазов дошли на среща Георги Зяпков – шеф на управление \"Кредитиране\" в КТБ, придружаван от юрист и експерт от банката. Лазов им предал задачата, Зяпков си записал и на другия ден по електронната поща му изпратил съобщение. То гласяло, че е разрешен кредит на фирмата \"Глобъл юниън\" АД от 23,5 млн. евро. От тях близо 11 милиона евро били преведени на \"КИА мотърс – България\", а близо 13 милиона евро на фирмата на групировката на Василев \"Интегрирани пътни системи\", която да купи акции от БТК. А през април зам.-главния прокурор Иван Гешев заяви,че нанесената щета е около 3 млрд. лева. По думите му тогава  източени били между 5 и 6 млрд. лева", "date": "2019.05.08", "title": "Цветан Василев разпоредил увеличаване на капитала на КТБ със средства на кухи дружества"}
{"url": "https://www.novinite.bg/articles/175201/Strelba-v-uchilishte-v-Kolorado-vze-naj-malko-edna-jertva", "text": "Американските власти продължават разследването на нападение в училище в щата Колорадо, при коeто загина един ученик, а осем други бяха ранени.Стрелбата във вторник идва по-малко от месец след като местната общност отбеляза 20-годишнината от една от най-смъртоносните училищни престрелки в Америка и седмица след престрелка в учебно заведение в щата Северна Каролина.Преди две десетилетия нападението в Колъмбайн, при което двама тийнейджъри убиха 13 ученици, постави началото на нов етап в американската история, белязан с тренировки на ученици за изправяне срещу стрелец в клас. Тазседмичната атака беше на около 10 километра от Колъмбайн.Според местния шериф двама ученици са влезли в Училището по наука, технологии, инженерство и математика в Хайлънд Ранч и са открили огън в две класни стаи. Заподозрените са 18-годишния Девън Ериксън и ученик под 18-годишна възраст. Двамата не са попадали в полезрението на органите на реда.Изстрели са продължавали да се чуват при пристигането на властите около две минути след получаване на сигнала за стрелба. Смята се, че бързата реакция на униформените е помогнала за спасяването на много хора. Заподозрените са били задържани след сблъсък с властите.В учебното заведение има над 1800 ученици от предучилищна възраст до 12-и клас. Местни медии съобщават, че часове след стрелбата е имало родители, които разтревожено са очаквали да научат за съдбата на своите деца. Един баща споделя, че синът му е с три огнестрелни рани, но за щастие се очаква да се излекува напълно. Двама от ранените са със сериозни наранявания. Пострадалите са на 15 или повече години.От Белия дом изпратиха съболезнования и информираха, че президентът Доналд Тръмп е в течение на случващото се.Само преди седмица въоръжен нападател уби двама и рани четирима в друго учебно заведение – Университета на Северна Каролина в Шарлът", "date": "2019.05.08", "title": "Стрелба в училище в Колорадо взе най-малко една жертва"}
{"url": "https://www.novinite.bg/articles/175140/Oblachno-shte-e-vrmeto-dnes", "text": "Днес облачността над западната половина от страната ще продължи да намалява и през по-голямата част от деня ще бъде предимно слънчево. Над източната ще се задържи значителна и на отделни места ще превали слабо. Ще духа слаб до умерен северозападен вятър, който до края на деня в много райони ще стихне. Максималните температури ще са между 16° и 21°, в София около 16°.Над планините ще има значителна облачност и на отделни места, главно в Стара планина ще превали сняг. Силният северозападен вятър постепенно ще отслабне и ще е до умерен. Максималната температура на височина 1200 метра ще бъде около 7°, на 2000 метра - около 0°.По Черноморието ще има значителна облачност, на места ще превали дъжд. Ще духа умерен северозападен вятър, но постепенно ще отслабва. Максимални температури 15°-17°. Температурата на морската вода е 14-15°. Вълнението на морето ще бъде 1-2 бала.", "date": "2019.05.08", "title": "Облачно ще е врмето днес"}
{"url": "https://www.novinite.bg/articles/175190/Liderite-na-ES-na-sreshta-na-varha-v-Rumaniya", "text": "Лидерите на ЕС ще проведат среща на върха в Сибиу, Румъния на 9 май. Те ще обменят мнения относно предизвикателствата и приоритетите на ЕС за следващите години, съобщиха от ЕК, цитирани от БГНЕС.Настоящата програма беше одобрена от Европейския съвет през юни 2014 г. и придоби ясни очертания под формата на 10-те политически приоритета на Комисията „Юнкер“. Пет години по-късно усилията за постигането на тези приоритети доведоха до осезаеми резултати за гражданите, въпреки съпътстващите непредвидени трудности, които продължават да пораждат сериозни предизвикателства за нашия съюз.10-те приоритета на Комисията „Юнкер“ бяха съсредоточени върху нещата, които са от най-голямо значение за европейците: възстановяването на работните места, растежа и инвестициите, утвърждаването на социалната справедливост, управлението на миграцията, намаляването на заплахите за сигурността, отключването на потенциала на цифровия и енергийния преход, засилването на ролята на ЕС на световната сцена и увеличаването на прозрачността и демократичната легитимност.До лятото на 2018 г. Комисията „Юнкер“ представи всички законодателни предложения, за които беше поела ангажимент в началото на своя мандат. Тя отправи общо 471 нови законодателни предложения и продължи работата по други 44 предложения, представени от предишните комисии. От тях 348 бяха приети или одобрени от Европейския парламент и Съвета по време на настоящия мандат.Европейската комисия вече представи редица политически препоръки за това как Европа може да оформи своето бъдеще в един все по-многополюсен и несигурен свят. На срещата в Сибиу на 9 май 2019г. лидерите на ЕС могат да стъпят на тази основа, за да определят нова насока на политиката и нови приоритети на ЕС в очакване на изборите за Европейски парламент, които ще се проведат на 23 - 6 май 2019 г., и промяната в политическото ръководство на институциите на ЕС, която ще последва. ", "date": "2019.05.08", "title": "Лидерите на ЕС на среща на върха в Румъния"}
{"url": "https://www.novinite.bg/articles/175142/Sastoyanieto-na-blasnatite-deca-v-Sofiya-ostava-stabilno", "text": "Състоянието на децата, пострадали в катастрофата с падналата кола в Перловската река вчера, остава стабилно. Това заяви директорът на \"Пирогов\" проф. Асен Балтов. „Момчето претърпя две операции вчера. Днес предстои да бъде оперирано момичето на 17 години. Другите две момичета са добре, едното даже пожела да си отиде вкъщи. Другото остана за наблюдение при нас и скоро ще бъде изписано”, коментира още проф. Балтов.По думите му родителите поддържат връзка с лекарите от Реанимация. „Всичко им обяснено, мисля, че го приемат нормално”, допълни още Балтов.Припомняме, че вчера кола помете четири деца на оживено кръстовище в София. После падна в Перловската река заедно с две от тях. Пред камерата на NOVA шофьорът на автомобила разказа за случилото се. Той твърди, че е бил засечен от друг шофьор, преминаващ на червено. В опита си да избегне удар, водачът на автомобила, блъснал децата, завил рязко наляво, колата поднесла и връхлетяла върху пострадалите. Две от децата падат с него в коритото на река Перловска.  \"Карах с максимум 50 км/ч. В шок съм\", сподели водачът.„Изключително тежък и неприятен инцидент. От МВР е извършен оглед на местопроизшестивието. Образувано е досъдебно производство. В неговия ход ще стане ясно какви са причините”, заяви гл. инсп. Калоян Драганов от \"Пътна полиция\", ГДНП.По думите му контакт между два автомобила не е имало. „На двама водачи са взети проби за алкохол и наркотици и на двамата са отрицателни”, допълни още той.Според Драганов кръстовището е добре регулирано. „Нямаме статистика за множество произшествия там”, посочи той.Водачът на колата, причинител на ПТП-то, има 4 нарушения, 2 от които са за превишена скорост „На по-късен етап ще можем да обясним какво точно се е случило”, заяви гл. инсп. Калоян Драганов.", "date": "2019.05.08", "title": "Състоянието на блъснатите деца в София остава стабилно"}
{"url": "https://www.novinite.bg/articles/175146/Pchelarite-Polojenieto-e-kritichno-ochakvame-resheniya-v-pomosht-na-sektora", "text": "Министърът на земеделието Румен Порожанов свиква спешно Консултативния съвет по пчеларство. Причината са протестите на браншовите организации заради случаите на изтровени с пестициди пчелни семейства.  Положението наистина е критично, категоричен беше инж. Михайлов - председател на Обединен български пчеларски съюз. По думите му, на Консултативния съвет трябва да бъдат решени два основни проблема - с отравянето на пчелите и с поставянето на жълти табели за маркировка и идентификация на пчелни семейства.\"Необичайно рано и необичайно много пчелни семейства загиват, мащабите са толкова големи, че се наложи да направим протести. По данни на пчелари, около 70% от пчелите в областите Добрич, Варна, Плечен и други места са пораразени\", коментира инж. Михаил Михайлов – председател на Обединен български пчеларски съюз, пред БНТ. Нормативните разпоредби са да не се пръска през светлата част на деня, освен това, трябва надлежно да се уведомяват пчеларите за обработка на земеделски площи с пестициди. Това не се спазва, обясни инж. Михайлов. \"Очакваме днес да се вземат решения, които да облекчат участта на пчеларите, защото ние в случая сме пасивни. Ще искаме увеличение на санкциите, земеделците да бъдат наказвани с по-строги финансови глоби и да бъде завишен контролът върху пръскането с пестициди, категоричен е представителят на пчеларите. Инж. Михайлов допълни, че браншът е в готовност за национален протест, ако не се изпълнят представените искания. ", "date": "2019.05.08", "title": "Пчеларите: Положението е критично, очакваме решения в помощ на сектора"}
{"url": "https://www.novinite.bg/articles/175147/Mestan-za-katastrofata-Nyama-da-poema-chujd-gryah-ili-vina", "text": ". Това каза политикът Лютви Местан три седмици след катастрофата с негово участие, при която загина 6-месечно бебе.\", каза той пред bTV.\"Ще окажа пълно съдействие на разследването за изясняване на този инцидент. Притесненията, че бих се укрил, са неоснователни.  допълни Местан.Той разказа, че . Разказа и че успял да излезе от колата, видял, че и други коли са спрели около мястото на катастрофата. , Местан видял, че е жива и се насочил към останалите, за да провери как са.\"Инстиктивно си потърсих телефона, за да набера Бърза помощ, но видях, че мъж вече разговаря с тях. . каза още Местан.Той каза още, че настоява прокуратурата да провери шофьорската история и на другия участник в катастрофата, защото според него той е виновен за инцидента.  Той добави, че твърдението на говорителя на главния прокурор Румяна Аранаудова, че има един акт и 13 фиша – не е вярно.„Това е не просто лъжа, а квалифицирана клевета. Тя говори за 15 мои нарушения в периода 2013 г. – 2019 г. ”, заяви Местан и показа издадените от КАТ фишове.По думите на Местан,  Той каз още, че глобите са издадени на кола на ДПС, която се е управлявала от настоящия лидер на партията Мустафа Карадайъ или негов шофьор.„Когато една прокуратура преписва нарушения на председателя на ДПС, на председателя на ДОСТ, вече е в режим на изпълнение на откровена политическа поръчка.  Тези коли са собственост на ДПС преди аз да стана председател, те не са моя собственост. Кой ги е карал тези коли – е различен въпрос”, посочи Местан.. Местан обяви, че очаква да получи още фишове от Областните дирекции на МВР, като доказателства и ще заведе дело за клевета.", "date": "2019.05.08", "title": "Местан за катастрофата: Няма да поема чужд грях или вина"}
{"url": "https://www.novinite.bg/articles/175143/KAT-s-masovi-proverki-za-izpolzvane-na-kolani-i-detski-stolcheta-v-koli", "text": "Продължава полицейската акция за използването на предпазни колани от шофьорите и спътниците им, използване на обезопасителните столчета за децата и шофиране с мръсни регистрационни номера.Засилените проверки ще продължат до края на седмицата.Акцент в акцията ще бъде и използването на предпазни каски от мотористите. При предишната такава акция през април бяха проверени близо 50 000 шофьори, а глобените бяха над 1 700.", "date": "2019.05.08", "title": "КАТ с масови проверки за използване на колани и детски столчета в коли"}
{"url": "https://www.novinite.bg/articles/175151/Sofiyanci-vzimat-sredno-nad-1600-lv-naj-zle-vav-Vidin", "text": "Очаквано, в София средната заплата е най-висока, сочат данните за декември на НСИ. Тя е 1646 лв., близо с 65% по-висока от тези в останалите области на страната.Столичани взимат с около 440 лв. повече от средното възнаграждение за страната, което е в размер на 1205 лв. Но ако от данните на НСИ се извадят възнагражденията в столицата, се оказва че средната заплата за останалата територия на страната е около 1000 лв., а столичани взимат с 65% повече, изчислява \"Труд\".Само в осем области заплатите са над 1000 лв., сочат още данните на НСИ.На второ място по доходи се нареждат жителите на Стара Загора със средна заплата от 1179 лв. Основната причина за това са заводите за производство на части за автомобили в града. На трето място с 1172 лв. е София-област. Което се дължи на факта, че много хора работят в столицата, но живеят в съседните градовеЧетвъртата позиция е за Враца, където взимат средно по 1137 лв., следват Варна, Пловдив, Габрово и Разград. Като заплатите в Пловдив, Габрово и Разград за първи път през септември 2018 г. преминават границата от 1000 лв.Заплатите в област Видин остават най-ниските в страната като средният им размер е 770 лв. На следващите места по най-ниски възнаграждения са областите Благоевград със 793 лв., Силистра с 807 лв. и Кюстендил с 820 лв.През 2018 г. най-много са се увеличили възнагражденията в област Монтана – с над 15% до 928 лв. На второ място с ръст от 14% се нареждат заплатите в Перник, където взимат средно по 942 лв. В София заплатите са се увеличили с повече от 8%", "date": "2019.05.08", "title": "Софиянци взимат средно над 1600 лв., най-зле във Видин"}
{"url": "https://www.novinite.bg/articles/175144/Seriozni-porajeniya-sled-gradushkata", "text": "Хиляди декари овощни градини и ниви са пострадали от градушката, връхлетяла в понеделник вечерта силистренска област. Освен селскостопанските терени са пострадали и домашните градини с кайсии, сливи, череши и зеленчуци.Поразените по дърветата плодове не могат да бъдат спасени и вече започнаха да гният, споделят земеделски производители. При някои от тях загубите са 100%. Те предлагат да се изгради ракетна площадка, а те са готови да помогнат с част от субсидиите си.", "date": "2019.05.08", "title": "Сериозни поражения след градушката"}
{"url": "https://www.novinite.bg/articles/175160/Marin-Markovski-veche-ne-e-advokat-na-Desislava-Ivancheva", "text": "Марин Марковски и синът му Димитър вече не са адвокати на Десислава Иванчева. Защитата й се поема от Николай Хаджигенов. На 30 април, или 2 седмици след 20-годишната присъда на бившата кметица на район “Младост”, те се е отказала от услугите на Марковски.Делото започна с половин час закъснение и бе отложено с 40 минути по искане на Иванчева и Петрова. По думите им те били в сливенския затвор и имали нужда от малко време да говорят със защитниците им.Двете са в сливенския затвор от 15 април, когато Иванчева получи 20 години, а Петрова - 15 г. За поискан, но не и за взет подкуп, от бизнесмена Александър Ваклин. Последният по сделката Петко Дюлгеров е с присъда от 12 години. Съдията Иво Хинов нареди да бъдат задържани в зала, защото могат да се укрият.Иванчева е независим кандидат за евродепутат. Ако не бъде освободена днес, ще се наложи да води кампанията си от килията на сливенския затвор.", "date": "2019.05.08", "title": "Марин Марковски вече не е адвокат на Десислава Иванчева"}
{"url": "https://www.novinite.bg/articles/175191/Vrabchetata-u-nas-sa-namaleli-s-30-prez-poslednite-10-godini", "text": "„Врабчетата намаляват и това е факт“, коментира Мариана Вълчева от Българското дружество за защита на птиците БДЗП. Тя допълни, че през последните 10 години тяхната численост се е свила с близо 30%. Именно този факт е реален показател за случващото се около нас и средата, в която живеем. Презастрояване, замърсяване на въздуха, липса на достатъчно зелени площи, високи нива на шума – това са само част от причините, поради които популацията на някои от птиците в градовете намалява. Експертните проучвания сочат, че негативните фактори, които влияят върху състоянието на популацията на врабчетата, са предпоставка за влошаване качеството и на живота на хората.", "date": "2019.05.08", "title": "Врабчетата у нас са намалeли с 30% през последните 10 години"}
{"url": "https://www.novinite.bg/articles/175148/Reshavat-dali-da-pusnat-Ivancheva-i-Petrova-pod-domashen-arest", "text": "Апелативният специализиран наказателен съд ще трябва да реши дали да пусне под домашен арест отстранения кмет на „Младост“ Десислава Иванчева и нейната заместничка Биляна Петрова, предаде БГНЕС.Двете жени получиха осъдителни присъди на първа инстанция. Заради опасността да избягат или да извършат ново престъпление прокуратурата поиска, а спецсъдът прие да измени мярката им от „домашен арест“ в „задържане под стража“. Именно това решение обжалват двете жени, които бяха закарани в сливенския затвор, впоследствие разделени, а преди няколко дни бяха върнати в София.В момента Десислава Иванчева се намира в болницата на затвора, а Биляна Петрова е настанена в ареста на „Векилски“. Адвокатът й Радост Ганчева заяви, че Петрова е в тежко физическо и психическо състояние и ще настоява Петрова да бъде преместена в болницата на затвора.На 15 април Специализираният съд призна за виновна отстранения кмет на район \"Младост\" Десислава Иванчева за искан подкуп от Александър Ваклин в съучастие с Биляна Петрова и Петко Дюлгеров.Иванчева ще трябва да заплати 10 000 лв., вместо 20 000 лева заради нарушените й права по време на ареста. Тя няма да може да заема държавни длъжности и се предвижда част от имуществото й да бъде конфискувано. Съдът реши, че Иванчева, Петрова и Дюлгеров са виновни.Според магистратите има достатъчно доказателства за това, че те заедно са поискали подкуп от Александър Ваклин в размер на 20 евро за кв.м. разгърната площ от сграда, която той е искал да построи. Заместничката на Иванчева, Биляна Петрова получи 15 години лишаване от свобода и 15 хил. лв. Глоба, както и забрана 15 години да заема държавни длъжности. Бившият кмет на района и считан за посредник при предаването на подкупа Петко Дюлгеров получи 12 години лишаване от свобода, 12 000 лв. глоба и 12 години забрана да заема държавни длъжности.В зала съдията Иво Хинов подчерта, че постановените от него присъди са за поискан, а не за взет подкуп. Мотивите на магистратите за присъдата бяха, че е имало много политически нюанси в делото и всички те са взети предвид. Съдията заяви още, че сред многобройните доказателства няма никакви данни да е имало подбудителство към подкуп или някой да е подстрекавал двете жени да искат такъв. Все още се чака да излязат мотивите, с които Хинов прати тримата зад решетките.Присъдата е на първа инстанция. Адвокатите и на тримата ще обжалват присъдите.", "date": "2019.05.08", "title": "Решават дали да пуснат Иванчева и Петрова под домашен арест"}
{"url": "https://www.novinite.bg/articles/175163/Alarmiraha-za-9-napadeniya-ot-mechki-v-Smolyansko", "text": "Мечките нападат пчелини и селскостопански животни в седем населени места в област Смолян, съобщи bTV. Само за пет дни са регистрирани девет нападения от мечки. Един от потърпевшите обяснява, че стадото му нападнато от мечка. Убито е едно животно, а няколко са ранени.От екоинспекцията призовават стопаните и кметовете да вземат мерки за защита. По думите на директорът на РИОСВ-Смолян Екатерина Гаджева обяснява, че трябва да се засили контрола и да се обърне внимание на разрешените места за паша.Овчарите са притеснени и за себе си. От началото на годината са регистрирани общо 19 набеза на кафява мечка. За всички доказани поражения ,стопаните ще бъдат обезщетени.", "date": "2019.05.08", "title": "Алармираха за 9 нападения от мечки в Смолянско"}
{"url": "https://www.novinite.bg/articles/175175/Pavetata-okolo-Aleksandar-Nevski-nyama-da-se-podmenyat", "text": "\r\nПаветата около катедралния храм \"Александър Невски\" в София няма да се пренареждат. Това увери във \"Фейсбук\" кметът на столицата Йорданка Фандъкова.\r\n\r\n\r\n\r\n\r\n\r\n\r\n", "date": "2019.05.08", "title": "Паветата около \"Александър Невски\" няма да се подменят"}
{"url": "https://www.novinite.bg/articles/175180/Glasyat-strashni-nakazaniya-za-avtodjambazite", "text": "Кражбата на кола ще се наказва като убийство. Такъв закон разработва работна група между МВР и Министерството на правосъдието, пише в. „Монитор“.Според новите текстове, ако някой крадец отмъкне кола, той ще трябва да лежи 15 години в затвора.Толкова е и минимумът за наказание за убийство. Там чл. 116 от Наказателния кодекс предвижда и доживотен затвор без право на замяна. Подобно нещо обаче не се предвижда за задигането на автомобил. Там максимумът е минимумът от наказанието за хладнокръвно убийство и то с особена жестокост. Причината за новите промени е че множеството от автокрадците се споразумяват с държавното обвинение и се разминават само с условни присъди.Само за март в страната са били откраднати 127 коли, показва статистиката на МВР. Разкрити са едва 17 автомобила, които са били върнати на собствениците им. Месец по-рано, през февруари, са били откраднати 121 коли. От тях са били върнати едва 16.За последния отчетен период пък са били задигнати 392 автомобила в цялата страна. Срещу откуп крадците са поискали да върнат малко над 290 коли. Те са били заловени от органите на реда.Статистиката сочи още и други интересни данни. 3914 души са използвали чужди регистрационни номера с цел да избегнат санкциите от мобилните и стационарните камери за скорост. 80 души пък са преправили табелите си, за да избегнат санкциите. Те обаче са били заловени, а голяма част от тях са се сдобили с осъдителни присъди.Един от последните по-куриозни случаи е на 19-годишен младеж, който се оказал в затвора за поредица от кражби на коли, както и за задигането на самите автомобили, които карал, а след това зарязвал в съседни села.Само за две нощи в периода 17-19 март в полицейските управления по райони били получени сигнали за кражби на вещи от леки автомобили, паркирани пред частни домове в селата Гроздьово, Юнак и Дъбравино. Тийнейджърът прониквал в автомобилите и задигал музикални устройства и акумулатори, които след това продавал.По случаите били образувани досъдебни производства, а материалите са докладвани в Районна прокуратура-Варна. Вещите, обект на престъпленията, са намерени и върнати на собствениците. Младият крадец е известен на МВР и въпреки възрастта си вече е осъждан. Установено е също, че той е откраднал и конска каруца от дома на 63-годишен мъж от село Гроздьово.Данните на СДВР сочат, че около 50-60 банди се занимават с кражбата и разфасоването на коли в София. По-голяма част от тях са от близките села около столицата, както и от провинцията – основно Плевен, Русе, Ловеч, Враца, Дупница и Кюстендил. По-голямата част от групите - около 60 процента, крадат по-стари коли - между 8- и 10-годишни, съобщават столични вестници. Карат ги направо в автоморгите, където се продават на части, след като изчистят номерата на рамата. Така от един автомобил изкарват около 1000 лв. Моргите пък ги вземат, защото има глад за авточасти, а на хората им е скъпо да ги вземат от лицензиран дилър.", "date": "2019.05.08", "title": "Гласят страшни наказания за автоджамбазите"}
{"url": "https://www.novinite.bg/articles/175166/Neizbejnata-otbrana-veche-ne-e-nakazuema", "text": "Парламентът прие на първо четене промени в Наказателния кодекс, свързани с института на неизбежната отбрана и санкциите за маловажни кражби, съобщава БТА. Промените са внесени от \"Обединени патриоти\" на 18 април миналата година и днес бяха одобрени единодушно със 106 гласа \"за\" в пленарната зала. След това депутатите гласуваха максимален срок за предложения между първо и второ четене. Със законопроекта се записва, че няма превишаване на пределите на неизбежната отбрана, когато нападението е извършено чрез противозаконно влизане в жилище, както и когато е насочено срещу живота, здравето, свободата или половата неприкосновеност на отбраняващия се или на другиго и е извършено от две или повече лица, от въоръжено лице или нощем.Заместник-председателят на ПГ \"Обединени патриоти\" Искрен Веселинов посочи, че измененията са срещу битовата престъпност и целят разширяване на хипотезите на неизбежна отбрана. \"В момента законът не е достатъчно толерантен към тези, които защитават собствеността си\", коментира той. Веселинов посочи, че втората част от законопроекта се отнася за маловажните кражби. \"Ако стойността на кражбите е до две минимални работни заплати /1100 лева/, може да се приключи производството с глоба между 100 и 300 лева, като това може да се повтори или потрети, ако общата стойност на престъпленията в рамките на една година е под 150 лева\", коментира той. По думите му на този порочен кръг трябва да се сложи край и при второ провинение извършителят да влиза в затвора. От ОП предлагат също стойността на кражбата да бъде намалена на една минимална работна заплата. От ГЕРБ изтъкнаха важността на промените, но отбелязаха и слабости на предложените текстове.Маноил Манев от ГЕРБ каза, че е доволен, че се отваря този дебат. Той обаче изрази притеснения, че ще имат проблем, приемайки тези текстове при празна зала отляво. Популистите няма да спазят принципа като не си го казал навреме да замълчиш, а ще говорят лъжи всеки Божи ден, посочи Манов. Колегата му Димитър Лазаров подкрепи условието \"две минимални работни заплати\" да бъде заменено с \"една\". \"Трябва да приложим твърдата санкция на закона, за да въвеждаме ред и законност\", коментира Валери Симеонов /ОП/. Според него предложените текстове са добре обмислени, балансирани и съгласувани и не носят риск от извършване на криминално престъпление, прикрито като неизбежна отбрана. Когато нарушителите знаят, че ще лежат в затвора за един откраднат буркан, и бабата няма да пострада, коментира Юлиан Ангелов /\"Обединени патриоти\"/. Независимият депутат Спас Панчев коментира, че този въпрос наистина е важен за обикновения български гражданин, за земеделския производител. Той посочи, че много въпроси следва да бъдат доуточнени между първо и второ четене, но хората очакват да има промяна.", "date": "2019.05.08", "title": "Неизбежната отбрана вече не е наказуема"}
{"url": "https://www.novinite.bg/articles/175169/Shoforite-da-karat-vnimatelno-po-patya-Asenovgrad-Hvojna", "text": "До 21 май ще се извършва обрушване на скатовете и почистване на тунелите по пътя II-86 Асеновград – Хвойна. За осигуряване на безопасността на пътуващите трафикът ще се спира всеки ден от понеделник до четвъртък от 9 до 17 часа на интервали през около 2 часа. Необходимо е шофьорите да изчакват на място или да използват алтернативния маршрут по път III-866 Кричим - Девин.В петък движението ще се ограничава от 9 до 15 часа, а за да не се затруднява трафикът в почивните дни - събота и неделя, няма да се извършва обрушване на скатовете. Дейностите се извършват по алпийски способ и е наложителна мярка за подобряване на безопасността на пътуващите. Шофьорите трябва да карат внимателно, със съобразена скорост и да спазват стриктно пътната сигнализация.", "date": "2019.05.08", "title": "Шофьорите да карат внимателно по пътя Асеновград – Хвойна"}
{"url": "https://www.novinite.bg/articles/175174/NOI-shte-preizchislyava-slujebno-pensiite-na-raboteshtite-pensioneri", "text": "Националният осигурителен институт ще преизчислява служебно личните пенсии за трудова дейност на хората, които са придобили осигурителен стаж след пенсионирането си. За целта работещите пенсионери ще трябва да подадат еднократно заявление за ежегодно преизчисляване, а не всяка година да заявяват това, както е в момента.Това предвиждат одобрени от правителството промени в Наредбата за пенсиите и осигурителния стаж, с които се облекчава административната тежест за гражданите, това реши Министерският съвет днес.Промените са във връзка с измененията в Административнопроцесуалния кодекс, с които се регламентира електронният обмен на документи между гражданите и администрацията по реда на Закона за електронното управление. С тях се предвижда възможност за електронно връчване на разпорежданията, свързани с пенсиите на лицата.С приетите промени подзаконовата нормативна уредба се синхронизира и с измененията в разпоредбите на Кодекса за социално осигуряване, както и с новия Закон за платежните услуги и платежните системи и издадената на основание на този закон Наредба № 3 на БНБ от 18 април 2018 г. за условията и реда за откриване на платежни сметки, за изпълнение на платежни операции и за използване на платежни инструменти.В резултат от промените хората ще могат посочват сметки за изплащане на отпуснатите им пенсии не само в банки, но и в други лицензирани от БНБ доставчици на платежни услуги, както и в клонове на доставчици на платежни услуги, осъществяващи дейност на територията на страната.", "date": "2019.05.08", "title": "НОИ ще преизчислява служебно пенсиите на работещите пенсионери"}
{"url": "https://www.novinite.bg/articles/175170/Pravitelstvoto-dava-20-mln-leva-za-novi-shkolski-avtobusi", "text": "20млн. лева за закупуване на училищни автобуси одобри правителството днес.\"Всички, които са по-остарели, могат да създадат риск, да се подменят и това да се направи бързо\", нареди премиерът Бойко Борисов в началото на заседанието на Министерския съвет.Над 100 училищни автобуса ще бъдат подменени с тези средства, уточни просветният министър Красимир Вълчев. По думите му в момента се проучват потребностите и ще бъдат подменени най-старите автобуси, с които има най-голям риск да пътуват учениците.Премиерът пък допълни, че държавата може да си позволи тези пари заради \"живота и здравето на децата\".Правителството отпусна и обещаните пари за болницата в Ямбол, която обслужва около 120 хил. души в областта. \"Сега тя е в едни павилиони на практика\", коментира Борисов.Ще бъде увеличен капиталът на лечебното заведение в следващите три години с парични вноски до 27 млн. лв. чрез издаване на нови акции, съобщи здравният министър Кирил Ананиев. Болницата ще е на 10 етажа, като се предвижда ново строителство на ниско тяло към нея за инфекциозно отделение.\"40 години от първата копка, от хилядите сгради започнати и недовършени навремето. Сега параметрите на държавата са по-добри и можем да си позволим това да се случи. 17 павилиона, пази Боже да си болен там\", коментира премиерът Бойко Борисов и изрази надежда строително-ремонтните дейности да приключат за година.", "date": "2019.05.08", "title": "Правителството дава 20 млн. лева за нови школски автобуси"}
{"url": "https://www.novinite.bg/articles/175159/KZP-Signalite-po-Velikden-i-Gergovden-imaha-po-skoro-delnichen-harakter", "text": "„Празниците преминаха сравнително спокойно. Не се наблюдават типични празнични проблеми, а по-скоро хората са се възползвали от натрупването на повече свободно време да формулират и отнесат към нас казуси, с които са се сблъскали в своето ежедневие. Така председателят на Комисията за защита на потребителите (КЗП) Димитър Маргаритов обобщи пред медии постъпилите в институцията жалби от граждани през почивните дни за Великден и Гергьовден. Около 40 жалби по интернет и 30 обаждания по телефона са постъпили покрай Великден в Комисията. По Гергьовден писмените оплаквания са близо 50, а телефонните консултации отново около 30.„Няма голяма амплитуда в броя на жалбите и сигналите, които сме получили в сравнение с това, което текущо се случва тогава, когато няма толкова много празнични дни”, коментира Маргаритов в предаването „Денят ON Air” по телевизия Bulgaria ON Air. Той не изключи възможността някои казуси да са намерили решение в движение и изобщо да не са стигнали до Комисията. Оплакванията са свързани предимно с нежеланието на търговци да поемат отговорност за дефекти на различен тип стоки, несъгласие на онлайн магазини да уважат правото на отказ в 14-дневния срок, некачествени телекомуникационни услуги или некоректно поведение особено към по-възрастни хора при подписване на договори. Жалбите, които имат по-празничен нюанс, са свързани с некоректното поставяне и обозначаване на стоки, особено в промоция. „Когато тези намалени стоки са примесени с други, чиито цени не са толкова намалени, а това не е посочено коректно от страна на търговеца, Вие може да се заблудите”, обясни председателят на КЗП в сутрешния блок на ТВ+. Той даде пример със захарни изделия, които са се продавали на различна от обявената намалена цена, но са били поставени на щанда с промоционалните стоки.„Имахме случай, при който цените бяха обявени в евро с доста по-голям шрифт, а в лева с доста по-ситен. Беше направено и много странно изчисляване на курса на еврото към лева. При цена от 14,90 евро, цената в лева беше 35,80, а все пак имаме фиксиран курс на еврото”, разказа още Маргаритов. Подобни случаи има в магазините за детски играчки. Това може да бъде доста неприятно, защото когато детето си хареса нещо, а Вие останете недостатъчно добре информирани за цената и обещаете да му го купите, ще трябва или да платите повече от очакваното, или малчуганът да остане разочарован.„Много е деликатен случаят, при който трябва да обяснявате на дете, че има някакъв проблем, че тази играчка няма да може да бъде купена. Допускам, че е възможно да се разчита на това и да се свири на тази тънка струна, особено когато става въпрос за детските играчки”, отбеляза Маргаритов.В общия случай правилното потребителско поведение е да се реагира още в магазина, а при липса на съдействие от страна на търговеца, да се подаде жалба в Комисията. Снимки на щандовете с подредените стоки и техните цени, както и на касовата бележка ще помогнат на контролния орган да докаже каква е била ситуацията към момента, в който потребителят е пазарувал и че спрямо него е приложена нелоялна практика, обясни още председателят на КЗП. На фона на многото пътувания през изминалите дни има едно-две оплаквания относно туризма. Маргаритов обаче отново подчерта, че на всеки отделен случай на предизвикана от неправилно предоставена туристическа услуга неприятност трябва да се обърне сериозно внимание от страна на институциите, да се дава и гласност, включително чрез медиите, както това често се случва. „Като цяло хората забелязват нарушенията, реагират и това действа мотивиращо на институциите да си свършат работата и възпитателно върху търговците, които вече не са чак толкова спокойни, че клиентите са склонни да подминат с безразличие нелоялните практики”, завърши Маргаритов", "date": "2019.05.08", "title": "КЗП: „Сигналите по Великден и Гергьовден имаха по-скоро делничен  характер“"}
{"url": "https://www.novinite.bg/articles/175178/Papata-spodeli-vpechatleniya-ot-Balgariya-na-audienciyata-v-sryada", "text": "\r\nПапата сподели впечатления от пътуванията си в България и Македония през последните дни на аудиенцията в сряда, съобщи Ватикана нюз. „Бях воден от живия спомен за папа Йоан XXIII, който е прекарал близо 10 години в България. Мотото за посещението в България бе избрано от енкликтика на папа Йоан XXIII \"Pacem in Terris\" (Мир на земята).\r\n\r\nВдъхновен от това послание, папа Франциск е поканил всеки да въпви по пътя на братството. Папата сподели впечатления от срещата си с патриарха на българската православна църква и с представителите на светия синод. „Като християни, нашата мисия и призвание е да бъдем знак и инструмент за единение“, каза папа Франциск на аудиенцията в сряда.\r\nПапата спомена и важността на светите братя Кирил и Метода. Макар и с гръцки корени, те са използвали културата си да предадат християнското послание на славяните, казва папа Франциск. Дори и днес имаме нужда от страстни и находчиви християни, които да разпространят божието слово до онези, които още не го познават или да напоят местата, където са пресъхнали корените на християнството, подчерта папа Франциск.\r\nПапата сподели и посещението си в Скопие, където се поклони на паметника на майка Тереза. Папа Франциск отбеляза, че младата държава помага на мигрантите и е мост между религиите.\r\nКато че ли италианската държавна телевизия РАИ единствена от медиите на Апенините отрази всестранно, безпристрастно и подобаващо-тържествено тридневното посещение у нас на папа Франциск, съобщи кореспондентът на „Монитор“ в Италия Румен Михайлов. При това и по трите си програми, като по първата – РАИ1- на няколко пъти имаше директни репортажи от България, включително и от приемането на първо причастие от 242-ма малчугани от град Раковски. Наистина заслужават поздравления пратениците на РАИ у нас, просто защото не пропуснаха нито един акцент от важните послания на Главата на Светата римокатолическа църква, отправени от нашата земя. Те не забравиха и доста от комплиментите, които Светият отец отправяше при всеки повод към нас като трудолюбив, миролюбив и състрадателен народ, който заслужава по-добро бъдеще.\r\nИначе придружаващите папата пратеници на големите италиански вестници сякаш се надпреварваха да внушават, че Франциск бил дошъл у нас, единствено за да ни набива чивията за построената по границата ни с Турция мрежа за възпиране на мигранти. Тук „палмата на първенството“ за черногледо към нас, българите, отразяване на посещението може спокойно да бъде връчена на специалния кореспондент на в. „Кориере дела сера“ Джан Гуидо Веки. Той написа още в подзаглавието на стартовата си дописка от София, че сме били вдигнали първи в Европа преграда срещу подгонените от война и мизерия чужденци, дълга от Гърция до Черно море, съоръжена с модерни камери и бодлива тел, а охранявана от танкове и бронетранспортьори. Въобще лоши хора сме за Джан Гуидо Веки, освен че сме и най-бедните в Европа, както пратеникът на „Кориере дела сера“ дебело подчерта в дописката си за лошото ни отношение към мигрантите, която си остана и единствената за първия ден на Франциск у нас. Междувпрочем тезата си за мрежата по границата с Турция Джан Гуидо Веки не забрави и в дописката си за втория ден от посещението на папата у нас, посветена изцяло на сутришната визита на Светия отец в центъра за мигранти във Враждебна, който според репортера бил нещо като детска градина – ами от битуващите сега там 60 души от Сирия и Ирак, 38 били деца...\r\nНо освен че прословутата мрежа бе нещо като „червена нишка“ в кореспонденциите от София на другите големи италиански всекидневници „Стампа“, „Матино“, „Джорнале“ и донякъде „Република“, техните пратеници у нас сякаш нарочно допускаха куп фактологически грешки. Причината за които бе ако не насажданата от десетилетия в медиите на Апенините зла умисъл срещу българите, то определено липсата на елементарна неподготвеност за посещението, което ще отразяват и страната, която ще посещават. Тук най-голямата небивалица я изтърси в заглавие торинският „Стампа“, който направо ни ислямизира, тъй като писа, че християните в България били... едва 1% от населението! Ето тук пишещият тези редове не издържа, обади се в редакцията на влиятелния всекидневник и не много време след това кореспонденцията на Доменико Агасо за втория ден от посещението на папата бе преработена без грешка и разширена с доста подробности от изявите в Раковски и след това в София на Светия отец.\r\nИ една любопитна подробност – вчера наред с нелепите дописки на Джан Гуидо Веки, на интернет страницата на „Кориере дела сера“ се появи макар и за кратко доста оптимистичен видеоматериал от заключителната литургия на папата на плщад „Независимост“ в София. Съобщаваше се, че светият отец бил приветстван от огромното множество с ръкопляскания, продължавал бил делото на „българския папа“ Йоан ХХIII, въобще радвали му се българите и т.н. Оказа се, че видеореепортажът е разпространен от спечелилата си напоследък голяма популярност в Италия информационна и тв-агенция „Виста“. А неин собственик е българинът Александър Яхнаджиев, син на Иван Яхнаджиев – известния наш живописец.\r\n", "date": "2019.05.08", "title": "Папата сподели впечатления от България на аудиенцията в сряда"}
{"url": "https://www.novinite.bg/articles/175172/MS-predostavi-dopalnitelni-9-mln-lv-na-CIK-za-mashinnoto-glasuvane", "text": "Правителството одобри изменение и допълнение на Постановление № 52 на Министерския съвет от 2019 г. за приемане на план-сметка за разходите по подготовката и произвеждането на изборите за членове на Европейския парламент от Република България през 2019 г. и за изменение на Постановление № 78 на Министерския съвет от 2019 г. за одобряване на допълнителни разходи по бюджета на Министерството на здравеопазването за 2019 година.С промените в план-сметката се осигуряват допълнителни разходи за Централната избирателна комисия за осигуряване на машинното гласуване в размер на 9 млн. лева. Така се обезпечава финансово изпълнението на § 39 от преходните и заключителни разпоредби към Закона за изменение и допълнение на Изборния кодекс при произвеждането на изборите за членове на Европейския парламент от Република България през 2019 г., машинното гласуване да се произведе в най-малко 3 000 избирателни секции.Средствата ще се осигурят за сметка на предвидените в централния бюджет за 2019 г. разходи за произвеждане на избори по Изборния кодекс.", "date": "2019.05.08", "title": "МС предостави допълнителни 9 млн. лв. на ЦИК за машинното гласуване"}
{"url": "https://www.novinite.bg/articles/175182/Simeon-Slavchev-Nyama-da-pozvolim-Grafa-2-pred-Sv-Aleksandar-Nevski", "text": "Предстоящото обновяване на софийския площад „Александър Невски” отново разбуни духовете сред столичани. През 2014 г., Архитектурното бюро А.Д.А, ръководено от арх. Иво Пантелеев, спечели обществената поръчка на Столична община за площада. Именно А.Д.А реализира ремонта ул. \"Граф Игнатиев\" и водната стена на площад \"Гарибалди\", които меко казано предизвикаха вълна на недоволство сред гражданите на София.По този повод председателят на ПП МИР и общински съветник от \"Политическа група 5\" в Столичния общински съвет инж. Симеон Славчев поиска незабавно да се спре проекта и той да бъде подложен на широко обществено обсъждане, в което освен гражданите и неправителствените организации, да се включат и експерти от Камарата на строителите, на архитектите и всички други компетентни органи. Припомняме, че по инициатива на инж.Симеон Славчев през 2017 г. Столичната община забрани спирането на автобуси пред храм-паметника \"Св. Александър Невски\" и на практика беше премахната незаконната автогара пред един от символите не само на София, но и на цяла България. Тогава, с подкрепата на Светия Синод, инж.Славчев поиска цялото пространство около храм-паметника \"Св. Александър Невски\" да стане изцяло пешеходна зона с парково пространство и пейки, по пример на други европейски столици. „В първоначалния проект на А.Д.А е включено премахването на емблематичните едноразмерни павета и подмяната им с нова настилка в цветова гама като тази по ул.\"Граф Игнатиев\". Паветата са декларирани за паметник на културата и са под закрилата на закона и премахването им е недопустимо. Управляващите Столичната община твърдят, че премахването на паветата няма да се случи, но гаранция за това в момента няма”, беше категоричен Славчев. Той поиска пълна публичност на проекта, като всеки детайл бъде подложен на широко обсъждане, „а не да се правят промени по проекта след като започне реконструкцията, какъвто негативен опит вече столичани имат с ул. \"Граф Игнатиев\", допълни инж. Славчев. „Няма да позволим Графа 2 пред „Св. Александър Невски”. Нека погледнем другите европейски столици, които превръщат подобни места в добре организирани социални пространства и те се превръщат в символи на градовете. Патриаршеската катедрала е знаково място в София, символ на града и туристическа дестинация за гостите на столицата. От позицията си на общински съветник и като гражданин на София, искам незабавното спиране на проекта и провеждането на широко обществено обсъждане на всеки детайл от проекта\", каза инж. Симеон Славчев.Той предлага в проекта да бъде заложено и изграждането на паметник на Св. княз Борис I Михаил Покръстител, който да бъде разположен в пространството пред Св. Синод и да гледа към катедралата. „Това е пространството, където трябва да бъде издигнат паметник на българския владетел, който налага християнството и въвежда славянската писменост в България”, беше категоричен общинския съветник инж. Симеон Славчев.", "date": "2019.05.08", "title": "Симеон Славчев: Няма да позволим Графа 2 пред „Св. Александър Невски”"}
{"url": "https://www.novinite.bg/articles/175195/Bojko-Borisov-shte-uchastva-v-neformalnoto-zasedanie-na-darjavnite-i-pravitelstvenite-rakovoditeli-na-darjavite-chlenki-na-ES-v-Rumaniya", "text": "Министър-председателят Бойко Борисов ще участва в неформалното заседание на държавните и правителствените ръководители на държавите-членки на ЕС, което ще се проведе на 9 май в Сибиу, Румъния. По време на срещата лидерите ще обсъдят аспекти на Стратегическия дневен ред 2019-2024 г. Сред темите ще бъдат насърчаването на мира и стабилността и поддържането на европерспективата за другите европейски държави, сътрудничеството в областта на миграцията, следването на балансирана търговска политика, насърчаването на европейските инвестиции в отбраната и ролята на Европа като световен лидер в борбата срещу изменението на климата.", "date": "2019.05.08", "title": "Бойко Борисов ще участва в неформалното заседание на държавните и правителствените ръководители на  държавите-членки на ЕС в Румъния"}
{"url": "https://www.novinite.bg/articles/175194/Evrovotat-BSP-s-krehka-prednina-pred-GERB-VMRO-chetvarti", "text": "БСП запазва крехка преднина пред ГЕРБ, съответно с 33,2% на 32,5%, сочи проучване на нагласите на избирателите за предстоящият евровот на 26 май. Данните са на изследователски център \"Спектър\" с ръководител Петко Петков. Възложител на допитването е Института за модерна политика, а извадката е направена сред 834 лица над 18 години от цялата страна.Според изследователите обаче, лидерството на Столетницата е в резултат не от привличане на нови избиратели извън твърдия партиен електорат, а от ерозията в електоралната база на ГЕРБ, предизвикана от корупционните скандали и „апартаментгейт“.Третото място изглежда гарантирано за ДПС с 8,5%. Партията мотивира своите симпатизанти с участието Мустафа Карадайъ като водач на листата. Това е допълнителен стимул за мобилизация на избирателите на ДПС, които ще отидат до урните, за да покажат подкрепа за своя лидер, коментират от \"Спектър\".Шансове да вкарат поне по един депутат запазват и ВМРО-БНД с 4,2%, следвани от дясното обединение \"Демократична България\" и коалицията \"Патриоти за Валери Симеонов\".Социолозите коментират и конкуренцията в трите основни сектора на политическото пространство.В левия сектор наред с БСП за електорална територия се бори и възстановената под егидата на АБВ лявоцентристка „Коалиция за България“. Те навлизат в кампанията от добра изходна позиция – 2.7% от твърдо решилите да гласуват и имат потенциал за растеж особено при условие, че БСП остане затворена в своя твърд партиен електорат.В десния сектор политическата коалиция на ГЕРБ и СДС има за съперник своите бивши партньори от разпадналия се Реформаторски блок, които в тези избори се явяват под наименование „Демократична България – Обединение“.Отворен остава въпросът дали „Демократична България“ ще успее да мотивира своите привърженици да гласуват. При по-голям отлив на доверие от ГЕРБ шансовете им нарастват, но и в настоящата ситуация те имат добри шансове да спечелят европейски мандат, стартирайки кампанията с 4.2 % от решилите да гласуват, категорични са от \"Спектър\".В патриотично-националистическия сектор се изостря конкуренцията между ВМРО-БНД и „Патриоти за Валери Симеонов“. Освен традиционно силната позиция на кандидата на ВМРО-БНД Ангел Джамбазки(4,2%), данните показват и тенденция към повишаване на подкрепата към бившият вицепремиер и лидер на НФСБ Валери Симеонов - около 4% На по-задни позиции засега остава „Атака“ (1.2%).На въпроса \"Ще гласувате ли в европейските избори на 26 май?\" отговор \"категорично да\" са дали едва 33,5% от анкетираните. С \"Не\" са отговорили 37,7%, а малко над 28% твърдят, че още не са решили.Интересни са резултатите и от последния въпрос, който социолозите са задали на реципиентите - \"Какво според вас трябва да е бъдещето на Европейския съюз?\"Оказва се, че повечето българи подрепят идеята за Европа на отечествата - с над 34%, а за европейска федерация се обявяват малко над 32%. Също толкова казват, че не могат да преценят.", "date": "2019.05.08", "title": "Евровотът: БСП с крехка преднина пред ГЕРБ, ВМРО - четвърти"}
{"url": "https://www.novinite.bg/articles/175202/BSP-s-jalbi-do-CIK-i-SEM-za-izpolzvaneto-na-darjaven-resurs-ot-Borisov-za-vodene-na-predizborna-kampaniya", "text": "Както вчера обяви на пресконференция, \"БСП за България\" внесе жалби до ЦИК и СЕМ за използването на държавен ресурс за водене на предизборна кампания. Жалбите са във връзка с публичните изяви в последните дни на премиера Бойко Методиев Борисов,  който оглавява Председателски предизборен щаб на ГЕРБ и партиите, подкрепили евролистата им за участие в изборите за членове на Европейския парламент на 26 май 2019 г. В жалбата до ЦИК левицата настоява да се санкционира министър-председателят Бойко Борисов заради нарушаване на правилата за финансиране на предизборната кампания, както и за нарушаване на правилата за предизборна агитация.\"Посредством своите изказвания, той цели да създаде негативно внушение в избирателите и неправилна преценка на обстоятелствата\", се казва в текста. В жалбата си до СЕМ \"БСП за България\" иска да се сезира ЦИК, за да осъществят правомощията си и да санкционират министър-председателя Бойко Борисов заради нарушаване на правилата за финансиране на предизборната кампания, както и за нарушаване правилата за предизборна агитация. Левицата настоява и  да се издадат задължителни указания на доставчиците на медийни услуги за спазване на изискванията по Закона за радио и телевизия, тъй като в репортажи с негови изказвания няма изрично указание, че следва излъчване на платен или безплатен репортаж с агитационно съдържание.  В жалбите си социалистите подчертават, че нарушаването на забраната за използване на публичен административен ресурс - бюджетни средства, автомобили, самолети и други транспортни средства се предвижда глоба в размер от 3 000 до 15 000 лева за всяко едно от нарушенията. В същия размер е и глобата за нарушаване на забраната за използването на държавен и общински транспорт за предизборна агитация. В жалбата до ЦИК се настоява и да бъде задължен Бойко Борисов да излезе в служебен отпуск като премиер по време на предизборната кампания, ако ще бъде председател на Предизборен щаб или да се оттегли като такъв- по свой избор, поради несъвместимост с публичната длъжност, която заема.", "date": "2019.05.08", "title": "БСП с жалби до ЦИК и СЕМ за използването на държавен ресурс от Борисов за водене на предизборна кампания"}
{"url": "https://www.novinite.bg/articles/175199/60-rast-v-prodajbite-na-hibridi-u-nas", "text": "България е сред 28-те членки на ЕС, в които има регистриран ръст в продажбите на хибридни автомобили, показват данни от анализ на Евростат и Асоциацията на производителите на автомобили (АСЕА) за 2018 г., цитирани от БТА. През миналата година у нас са били купени около 2 100 автомобила с алтернативно задвижване срещу 1 300 през 2017 г., което е увеличение с почти 60 на сто, показва статистиката на АСЕА. Като цялоВ България по последни данни се движат около 800 изцяло електрически коли и над 2 000 хибрида. В момента на пазара у нас 18 различни марки предлагат автомобили с алтернативно задвижване, като цените им варират между 60 000 и 80 000 лева. Освен високата цена, главната спирачка за развитието на този \"транспорт на бъдещето\" у нас е липсата на достатъчно зарядни станции и бонуси и отстъпки, предлагани при покупката на електромобил в развитите европейски страни. в активното развитие на електроразпределителната инфраструктура, което трябва да обезпечи изграждането на национална мрежа от зарядни електростанции с достатъчна мощност. За това ще са нужни целеви инвестиции в електроразпределителните мрежи в продължение най-малко на 5-7 години за минималното разгръщане на зарядни станции с висока мощност в страната.Едно от малкото предимства, които ползват собствениците на електромобили и хибриди у нас, са освобождаването им от общински данък за превозни средства и безплатното паркиране в големите градове.През миналата година в държавите-членки на ЕС са регистрирани 262 млн. нови автомобила. Около 2 милиона или по-малко от 1% от тях са класифицирани като електромобили или хибриди. За сравнение 58 на сто от продадените в ЕС автомобили са били с бензинов двигател, 36 % - дизелов, а останалите са били с алтернативно задвижване, отчита статистиката.Според последни актуални данни на АСЕА най-висок дял в продажбата на електромобили и хибриди през миналата година е регистриран в Литва и Латвия.или 2 494 продадени автомобила с алтернативно задвижване срещу 767 през 2017 г., а в Латвия - 102% (824 срещу 408).Значително увеличение в продажбата на електромобили и хибриди отчитат и в две от съседките ни. В Румъния ръстът е близо 80 на сто (3 237 през 2017 г. срещу 5 809 през 2018-а), а в Гърция - над 70% (4 980 срещу 2 906).Очаква се през 2020 г. в ЕС да има мрежа отза коли на ток срещу 20 000 в момента. За изграждането ѝ са предвидени близо €10 млрд., които ще бъдат инвестирани в европейска инфраструктура за зареждане на коли с ток вместо с дизел и бензин.През следващите 10 години се очаква стремителен ръст в продажбите на електрическите превозни средства в Европа. До 2030 г. водещите индустриални държави на континента и по света ще прекратят вътрешните продажби на автомобили на въглеродни горива, а броят на автомобилите с ДВГ в експлоатация бързо ще намалява.Масовото навлизане на електромобили в Европейския съюз, което се очаква през следващите 5 години, ще доведе дои ще стимулира появата на нови технологии, производства и професии, показват анализите на експерти.Според тях държавите-членки на ЕС, които не успеят да вървят в крак с новите технологии и с тяхното информационно и инфраструктурно обезпечаване, ще търпят значителни търговски загуби и ще са подложени на санкции както заради използването на бензинов и дизелов транспорт, така и заради недостатъчен капацитет на националните мрежи от зарядни станции.", "date": "2019.05.08", "title": "60% ръст в продажбите на хибриди у нас"}
{"url": "https://www.novinite.bg/articles/175208/Vicepremierat-Nikolova-provede-rabotna-sreshta-s-poslanika-na-Kitaj", "text": "„Бихме искали сътрудничеството ни да има повече конкретни, практически измерения, включително чрез осъществяване на големи инвестиционни проекти с китайско участие в България.“ заяви заместник министър- председателят по икономическата и демографската политика Марияна Николова по време на работна среща с новия посланик на Китайската народна република у нас Дун Сяодзюн.Вицепремиерът отбеляза, че страната ни желае да разшири обмена и разнообразието от висококачествени български продукти на китайския пазар. За миналата година стокообменът между двете държави бележи ръст от 22% спрямо 2017г. и възлиза на 2,237 млрд. щ.д. На свой ред посланик Дун Сяодзюн подчерта, че китайският пазар е винаги отворен за българските продукти, а правителството му насърчава китайските компании да инвестират в България. Той изтъкна, че китайските фирми проявяват огромен интерес да работят с български партньори. Някои от тях с интерес следят и очакват стартирането на проекти в енергийния и транспортния сектор. Тази година се отбелязват 70 години от установяване на дипломатическите отношения между България и Китай. В тази връзка предстоят поредица от съвместни инициативи посветени на тази годишнина.", "date": "2019.05.08", "title": "Вицепремиерът Николова проведе работна среща с  посланика на Китай"}
{"url": "https://www.novinite.bg/articles/175198/Krasimir-Valchev-MON-za-vtora-godina-podkrepya-aktivno-organiziraneto-na-Webit-Festival-v-Balgariya", "text": "Министерството на образованието и науката /МОН/ за втора година подкрепя активно организирането на Webit Festival в България. Това каза министърът на образованието и науката Красимир Вълчев на брифинг в сградата на МОН, където участва в представянето на предстоящия фестивал.\"Най-важното е, че Webit може да вдъхнови учениците за развитие на интересите и способностите за тези важни направления - изкуствения интелект, блокчейн, в природните науки, в биотехнологиите, биоинженерството\", добави Красимир Вълчев.Според него това са нещата, които ще бъдат в основата на мащабните трансформации, които предстоят. Той допълни, че образователните системи трябва подготвят децата, които ще бъдат на пазара на труда и ще се реализират през следващите 40-50 години. Той изтъкна, че е професионално задължение на МОН да бъдат подкрепяни добрите инициативи като тази.Изпълнителният председател на Webit.Foundation д-р Пламен Русев обяви, че най-важната причина да организира подобно събитие е да се опита да промени бъдещето поне на едно дете. Той обаче е уверен, че бъдещето ще бъде променено на много деца. Русев припомни, че миналата година с помощта на МОН над 3 000 деца от цяла България са \"видели бъдещето с очите си\" и това посещение е променило вече съдбите на някои от тях.Събитието Webit.X, което тази година се прави съвместно с МОН, ще започне на 14 май в 18.30 часа в зала 1 на НДК. \"Зала 1 на НДК ще бъде пълна с най-умните деца и младежи на България\", коментира Пламен Русев. Той съобщи, че на тазгодишния фестивал Webit ще бъдат показани няколко различни хуманоидни робота. В София ще бъде и т. нар. \"емоционален робот\", както и \"робот-компаньон\". Пристигат и летящи мотори и най-различни видове дронове. \"Webit прави най-голямото състезание за стартиращи компании\", допълни Русев. Очакванията са над 500 медии да бъдат акредитирани в София на световния форум Webit.Festival - 2019, който ще бъде на 14 и 15 май в НДК.Председателят на Съвета на ректорите на висшите училища в България и ректор на МГУ \"Св. Иван Рилски\" проф. Любен Тотев заяви, че посещението на учениците на такова събитие като Webit Festival е първа крачка на бъдещите студенти. Според него това, което ще видят на фестивала, ще им даде насока за тяхното развитие и затова е похвално това, което Пламен Русев прави.", "date": "2019.05.08", "title": "Красимир Вълчев: МОН за втора година подкрепя активно организирането на Webit Festival в България"}
{"url": "https://www.novinite.bg/articles/175203/Biozemedelieto-shte-ima-svoj-zamestnik-ministar", "text": "Правителството увеличи броя на заместник-министрите в Министерството на земеделието, храните и горите от четирима на петима.Новият заместник-министър ще отговаря за ефективното изпълнение на държавната политика в растениевъдството, биологичното земеделие и политиката на качество.Това ще доведе до значително засилване на партньорството с бизнеса и неправителствените организации в сектора на зеленчуци, овощарство, биологично производство, тютюн и розопроизводство, смятат от МС.С назначаването на нов заместник-министър ще се спомогне за популяризиране на ползите за производителите и потребителите на този вид продукти и храни.Кой ще заеме новия пост, засега не е ясно.", "date": "2019.05.08", "title": "Биоземеделието ще има свой заместник-министър"}
{"url": "https://www.novinite.bg/articles/175197/Emil-Radev-shte-otbeleji-Denya-na-Evropa-vav-Varna", "text": "Кандидатът за член на Европейския парламент от листата на ГЕРБ Емил Радев ще отбележи 9 май - Деня на Европа, във Варна. Това съобщиха от пресцентъра на партията.След поклонението на Паметника на Осми Приморски полк по повод 74-ата годишнина от победата над хитлерофашизма, което ще се състои от 11:00 ч., той ще се включи в шествието до община Варна. Там в 12:00 ч. ще бъде издигнат флагът на Европейския съюз в чест на Деня на Европа.След това Емил Радев ще вземе участие в инициативата на МГЕРБ „Моята Европа”, чрез която младите хора ще провокират минувачите в центъра на Варна да запишат своите мечти и идеи за ЕС на специално подготвена за целта стена.На 9 май ще се състои и представянето на енциклопедията „България във Втората световна война 1939 - 1945”. Събитието ще се проведе от 18:00 ч. в Регионалната библиотека „Пенчо Славейков” във Варна под патронажа на д-р Емил Радев – посланик на библиотеките в ЕП.Авторският колектив – Милен Куманов, Десислава Костадинова и Тодор Тодоров, лично ще представи енциклопедията, която предлага на читателите и богат архив от документи и снимки.", "date": "2019.05.08", "title": "Емил Радев ще отбележи Деня на Европа във Варна"}
{"url": "https://www.novinite.bg/articles/175183/Malina-Krumova-Vseki-den-v-stranata-ni-stavat-sredno-po-18-patno-transportni-proizshestviya", "text": "Всеки ден в страната ни стават средно по 18 пътно-транспортни произшествия, а при 10% от тях се стига до фатален край за някой от участниците. Това каза председателят на държавната агенция „Безопасност на движението по пътищата“ Малина Крумова по време на пресконференция по повод стартирането на Световна седмица за безопасност по пътищата, която ООН отбелязва в периода 6 – 12 май. По думите ѝ ежегодно в Европейския съюз загиват средно по 25 хил. души при инциденти на пътя, въпреки че страните в общността са сред първенците по пътна безопасност в света. „Факторите за черната статистика са много – несъобразяване на скоростта или на пътно- транспортната ситуация, състояние на инфраструктурата или автомобила, употребата на алкохол или забранени субстанции, и други“, посочи Малина Крумова и допълни, че през годините институциите и неправителствения сектор предприеха редица мерки за повишаване на пътната безопасност.В резултат се наблюдава и 10% намаление на жертвите при пътни инциденти през изминалата година. „Отчитаме позитивен тренд, както на инцидентите, така и на загиналите и ранените при пътно-транспортни произшествия, но трябва да направим още много“, подчерта председателят на държавната агенция. Затова и правителството взе решение за създаването на нов модел за управление на пътната безопасност в Република България, а един от съществените елементи в него е създаването на ДА „Безопасност на движението по пътищата“, стана ясно от нейните думи. Тя представи част от функциите и компетенциите на новата институция и акцентира, че основен цел в нейната работа е подобряване на координацията и активен диалог с неправителствения сектор. „Очакванията към нас са да покажем бързи резултати, за да оправдаем големите обществени очаквания за адекватни, навременни и още по-категорични мерки за повишаване на пътната безопасност.Същевременно трябва да опровергаем и скептиците, които в наше лице виждат още едно увеличаване на държавната администрация и поредната институция, която ще се занимава с темата“, каза още Малина Крумова. ДА „Безопасност на движението“ прави цялостен анализ на пътната безопасност в страната. „До този момент подобни оценки са правени до голяма степен „на парче“ спрямо компетенциите на различните институции. Ние искаме да обхванем всички аспекти – от момента, в който човек получава първите си знания за организацията на движението; през обучението по шофиране; стандартите за безопасност при пътното строителство; мерките за контрол и санкции и всички останали аспекти“, обясни Малина Крумова. По думите ѝ в резултат на този анализ ще се предложат комплексни мерки и нормативни промени за повишаване на пътната безопасност.Паралелно с това се систематизира дейността на областните и общински комисии по проблемите на безопасността на движението по пътищата и започва работа по подготовка на нова стратегия по пътна безопасност за периода 2021-2030. „Искаме и да променим подхода - от концентрация на ПТП към оценка на риска от ПТП и предотвратяването му. С други думи, вместо да се анализира къде се наблюдава концентрация на произшествия и след това да се прилагат мерки за ограничаването им, да използваме международния опит и да правим предварителна оценка на риска и така да не допускаме инциденти, които могат да се избегнат“, обясни председателят на държавната агенция.Сред другите мерки, по които институцията работи е засилване и разширяване на обхвата на одита на пътната безопасност. „Не можем да повишим пътната безопасност само с ограничения и забрани, необходимо е да се предприемат координирани мерки в няколко посоки в партньорство с институциите и браншовите организации“, категорична бе Малина Крумова. В днешното събитие участие взеха комисар Росен Рапчев, началник отдел в \"Пътна полиция\" при ГДНП, Скендер Сила, представител на Световната здравна организация в България, Владимир Тодоров, председател на УС, Българска асоциация на пострадали при катастрофи. Мисията на седмицата за безопасност по пътищата е да покаже добри примери за силно лидерство в рамките на правителства, международни агенции, правителствени организации, фондации, училища и университети, частни компании и други. Безопасността по пътищата е ключова цел на ООН, като до 2020 г. е заложна цел за намаляване на жертвите в световен мащаб с 50% спрямо 2015 г. Пресконференцията и проявите в рамките на световната седмица за безопасност по пътищата в България се организират в партньорство между Световната здравна организация, Българска асоциация на пострадали при катастрофи и Държавна агенция „Безопасност на движението по пътищата“.", "date": "2019.05.08", "title": "Малина Крумова: Всеки ден в страната ни стават средно по 18 пътно-транспортни произшествия"}
