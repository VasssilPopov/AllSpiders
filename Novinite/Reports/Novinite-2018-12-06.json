{"url": "https://www.novinite.bg/articles/168274/Korneliya-Ninova-shte-bojkotira-kongres-na-PES-zaradi-Istanbulskata-konvenciya", "text": "Лидерът на БСП Корнелия Нинова ще бойкотира конгреса на Партията на европейските социалисти (ПЕС) в Лисабон. Причината за бойкота е проекторешение, което третира Истанбулската конвенция като единствен инструмент за борба с неравенството между половете и с насилието над жените и задължава съответните държави да го спазват. \"Няма да участвам в конгреса на ПЕС. Държа да го чуете от мен първо, точно и ясно, за да няма после спекулации. Българската социалистическа партия издигнахме кандидатурата на Сергей Станишев за президент на ПЕС, стоим твърдо зад него, подкрепяме го и нашите гласове на делегацията в Лисабон ще бъдат за него, той е и единствен кандидат, така че ще бъде преизбран. Желая му успех и здраве, защото го чакат тежки битки догодина на европейските избори\", заяви в кулоарите на парламента Нинова..\"Подкрепяме редица от решенията на конгреса, които касаят социална Европа, политика за млади хора, за зелена икономика и т.н., но конгресът ще приеме няколко решения, които искам да представя пред вас\", подчерта лидерът на БСП. Тя заяви, че конгресът на ПЕС ще приеме резолюция за равенство на половете, с която се призовават всички държави-членки да я в ратифицират националното си законодателство като \"единствен начин за защита на жени от насилие\". \"Позовавам се на решението на български органи. Конституционният съд се произнесе, че конвенцията противоречи на българската конституция и се позоваваме на решение Националния съвет на БСП. Не приемаме това, изпратила съм писменото си възражение. То вече е депозирано до конгреса и нашата делегация няма да подкрепи тази резолюция с гласовете си\", заяви Корнелия Нинова.", "date": "2018.12.06", "title": "Корнелия Нинова ще бойкотира конгрес на ПЕС заради Истанбулската конвенция"}
{"url": "https://www.novinite.bg/articles/168258/Haknaha-novite-super-kameri-na-KAT", "text": "Радар-детектор, който е позволен за използване у нас, може да спаси всеки водач от новите супер камери на КАТ, които ще заработят за Коледа. За разлика от триногите - новите супер устройства работят на принципа на т. нар. ефект на Доплер и сигналът им се улавя от детекторите в автомобилите, съобщава \"Телеграф\".Към момента модерните радари на Пътна полиция се тестват и до Рождество Христово се очаква да започнат да следят от движение и на място за превишена скорост, липса на \"Гражданска отговорност\", издирвани и оперативно интересни за МВР автомобили, съобщиха от ръководството на КАТ.Компютърни експерти обаче твърдят, че устройствата могат да се засичат от радар - детектори, тъй като действат на т.нар. ефект на Доплер. Това значи, че антената непрекъснато излъчва ВЧ сигнал с известна вълнова дължина (честотата на предаване) и го прихваща след отразяването и при наличието на радар - детектор, той ще предупреждава водачите, че до броени секунди разстояние има вероятност, ако са в нарушение, да бъдат заснети и по-късно глобени.От КАТ обясняват, че в левия долен ъгъл, под предния регистрационен номер, на всяка от патрулките със супер камери има радарен сензор, който ще разчита какво пише на всяка автомобилна табела, с която колата на КАТ се разминава. На дисплей в купето униформените разбират веднага дали водачът е в нарушение. Ако е така, камерата на покрива на колата прави снимка и веднага се издава санкция.\"Дори агресивното поведение на пътя ще се заснема и полицаите ще спират на място такива водачи\", уточни шефът на \"Пътна полиция\" комисар Росен Рапчев.", "date": "2018.12.06", "title": "Хакнаха новите супер камери на КАТ"}
{"url": "https://www.novinite.bg/articles/168260/Ogradata-s-Turciya-pak-padna", "text": "Оградата с Турция отново падна, показват снимки, публикувани в социалните мрежи от депутата от БСП Николай Цонков.Кадрите са от 4 декември. Падналата ограда е на 12 км от Малко Търново, в местността Дълбокия дол.На снимката се вижда и паднала стълба. Предполага се, че тя е използвана при нелегалното преминаване на хора през границата на България.Миналата година Елена Йончева разкри далавери със строителството на оградата. Няколко пъти съоръжението пада заради \"метеорологични условия\".Управляващото мнозинство включи оградата в списъка на стратегическите обекти от значение за националната сигурност, а снимането и приближаването до нея бе строго ограничено. Ремонтът на оградата вече става без конкурс, за да можело поправките да се правят по-бързо, отбелязва в. \"Дума\".Главният прокурор Сотир Цацаров наскоро разкри в \"Шоуто на Слави\", че ДАНС и АДФИ са извършили проверка за цената, на който е построена оградата. Изводите на ведомствата са, че има реално завишени цени. Обясни, че в момента се извършва допълнителна проверка и ако изводите на ДАНС се потвърдят, ще бъдат повдигнати обвинения.", "date": "2018.12.06", "title": "Оградата с Турция пак падна"}
{"url": "https://www.novinite.bg/articles/168249/Futbolna-sreshta-ogranichava-dvijenieto-v-stolicata-dovechera", "text": "Забранява се престоят и паркирането на пътни превозни средства, с изключение на автомобилите на участниците в мероприятието, както следва:От 08:00 до 16:00 часа на 09.12.2018 г. при сектор \"Г\" на Националния стадион \"Васил Левски\".От 08:00 до 15:00 часа на 09.12.2018 г. на моста пред Национален стадион \"Васил Левски\" - 20 /двадесет/ паркоместа. От 11:30 часа на 09.12.2018 г. до приключване на футболната среща, само при необходимост и по преценка на ръководството на СДВР, се забранява влизането на пътни превозни средства в двете посоки, с изключение на автобусите на масовия градски транспорт по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.12.06", "title": "Футболна среща ограничава движението в столицата довечера"}
{"url": "https://www.novinite.bg/articles/168256/Shofor-blasna-bremenna-jena-v-Haskovo-i-izbyaga", "text": "Водач на лек автомобил е ударил бременна жена в Хасково и е напуснал местопроизшествието без да окаже помощ на пострадалата.Вчера в 8,50 часа в местното управление на полицията е бил получен сигнал от МБАЛ - Хасково, че в отделението е приета потърпевша при пътно произшествие 21-годишна бременна жена. Автопатрулът е установил, че около 7,40 часа на кръстовището между улиците \"Булаир\" и \"Дунав\" неизвестният автомобил е отнел предимството при десен завой и е ударил пресичащата пешеходка.Жената е била приведена в акушеро-гинокологичното отделение с контузия на ляво бедро, без опасност за живота за нея и бебето ѝ. Издирването и установяването на водача с напусналия автомобил продължава.", "date": "2018.12.06", "title": "Шофьор блъсна бременна жена в Хасково и избяга"}
{"url": "https://www.novinite.bg/articles/168250/Fandakova-reshava-koj-shte-zaeme-posta-na-Evgeni-Krusev", "text": "Кметът на София Йорданка Фандъкова ще трябва да вземе решение кой от нейните заместници да поеме временно изпълняващ длъжността в ресор „Транспорт”.Припомням ви, че отговарящият за транспорта Евгени Крусев напусна поста, след като прокуратурата го призова, като обвиняем за скандалната реконструкция на улица „Граф Игнатиев”. Ремонтът на улицата продължава въпреки оставката.Евгени Крусев става заместник-кмет по транспорта през лятото на 2016 г.  Тогава е едва на 27 години. До назначаването му се стигна след разследване на NOVA за съмнителна обществена поръчка за монтаж на 60 спирки, когато Любомир Христов подаде оставка. Преди да заеме поста, Крусев пет години се занимава с транспорт, изготвил е плана за устойчивост на градската мобилност в София.", "date": "2018.12.06", "title": "Фандъкова решава кой ще заеме поста на Евгени Крусев"}
{"url": "https://www.novinite.bg/articles/168253/111-dushi-prenoshtuvaha-v-Krizisniya-centar-v-Sofiya", "text": "111 души са нощували в Центъра за кризисно настаняване на бездомни хора в София, предаде Фокус, цитирайки директора на центъра Йорданка Темелкова.Тя обясни, че нощта е преминала спокойно, без инциденти и проблеми.„Единственото, което ме притеснява е, че двама наши потребители се нуждаят от медицинска помощ, но те отказват да се лекуват. Днес при нас ще идва свещеник и се надявам той да бъда по-убедителен от нашите социални работници, да успее да ги вразуми и да бъдат настанени в болница. Други притеснения към момента нямаме,“ посочи oще директорът на заведението.", "date": "2018.12.06", "title": "111 души пренощуваха в Кризисния център в София"}
{"url": "https://www.novinite.bg/articles/168262/Priklyuchi-razsledvaneto-na-avtobusnata-katastrofa-na-magistrala-Trakiya", "text": "Окръжна прокуратура-София приключи разследването на тежката катастрофа между автомобил и автобус на магистрала „Тракия, при която загинаха 6 пътници, а други 17 бяха ранени. Инцидентът стана на 13 април, когато при изпреварване лек автомобил се удари в предната гума на автобуса, в резултат на което той се преобърна край пътя. Обвинение получи управлявалата лекия автомобил Цвета Таскова, която може да бъде осъдена на между 3 и 12 години затвор.От събраните доказателства е установено, че катастрофата става при сухо асфалтово покритие, слънчево време, много добра видимост и продължително прав участък. Автобусът се е движил със скорост от 100 км/ч, а автомобилът се е опитал да го изпревари със скорост около 120 км/ч. „По време на изпреварването, Таскова е предприела завиване вдясно, при което лекият автомобил с челната си дясна част се е ударил в лявата странична част на автобуса в областта около задната ос. Последвало е приплъзване, при което с дясната си предна гума автомобилът е достигнал предната част (пред предна ос) на ляво предно колело на автобуса. При това предната лява гума на автобуса се е спукала и е била блокирана. В резултат от вклиняването на лекия автомобил в автобуса, последният се е наклонил надясно. За водача на автобуса е било невъзможно контролирането му. Част от пътуващите в пътническото помещение на автобуса, следствие на инерционните сили, са счупили с телата си десните стъкла на автобуса и са изпаднали извън автобуса по затревеното пространство. Автобусът е навлязъл в крайпътното пространство /канавка/ и се е обърнал на дясната си страна”, обясняват от прокуратурата. Пътно транспортното произшествие е било предотвратимо, ако Таскова при извършването на маневрата „изпреварване“ е осигурила минималната странична дистанция, смята обвинението.На 30.11.2018 г. на Таскова е предявено прецизно обвинение за това, че на 13.04.2018 г. на АМ „Тракия“, управлявайки лек автомобил “Рено Меган“, при извършване на маневра „изпреварване“ е нарушила правилата за движение по пътищата по чл. 42, ал. 2, т. 1 : „ Водач, който изпреварва, е длъжен по време на изпреварването да осигури достатъчно странично разстояние между своето и изпреварваното пътно превозно средство“, в резултат на което е настъпил удар между лекия автомобил и автобуса и по непредпазливост е причинила смъртта на шестима пътници и средни телесни повреди на останалите седемнадесет лица.Предстои предявяване на материалите от разследването на обвиняемата и пострадалите лица, и внасяне на делото с обвинителен акт в Окръжен съд- София.", "date": "2018.12.06", "title": "Приключи разследването на автобусната катастрофа на магистрала „Тракия”"}
{"url": "https://www.novinite.bg/articles/168261/Doncho-Barbalov-e-noviyat-vremenno-izpalnyavasht-dlajnostta-zam-kmet-po-transporta-na-Sofiya", "text": "Дончо Барбалов е новият временно изпълняващ длъжността зам.-кмет по направление „Транспорт и транспортни комуникации“ в София. Това съобщи кметът на София Йорданка Фандъкова по време на редовно заседание на СОС. Припомняме ви, че Евгени Крусев подаде във вторник оставка като зам. - кмет по транспорта заради ремонтите на столичния \"Граф Игнатиев\".", "date": "2018.12.06", "title": "Дончо Барбалов е новият временно изпълняващ длъжността зам.-кмет по транспорта на София"}
{"url": "https://www.novinite.bg/articles/168264/Minalata-godina-vazduhat-v-Sofiya-bil-po-mrasen", "text": "В сравнение с миналата година замърсяването на въздуха в София е по-малко. Миналата година по същото време само станциите на \"Павлово\" и \"Младост\" имат близки стойности като тази година, на другите места нивата на замърсяване са по-ниски, а никъде няма по-високи стойности, заяви министърът на околната среда и водите Нено Димов пред bTV. По думите му обаче, това не означава, че хората няма за какво да се притесняват.Основните замърсители са автомобилният транспорт и битовото отопление, заяви министърът. По думите му безспорно у нас има подновяване на автомобилния парк, което е съвсем естествено. Битовото отопление допринася над 50% за замърсяване с фини прахови частици и той е основният източник за замърсяване, заяви той. Според Димов дървата, въглищата и брикетите са част от материалите, които не са достатъчно качествени, а вредят най - много на чистотата на въздуха.Световната банка има две предложения за справяне с този проблем - дървата да се продават на обем, тъй като влагата тежи повече, и другото е дървата да не бъдат изсичани в последния момент, за да може да има по - дълъг период на изсушаване. Този проблем обаче има огромна социална роля, тъй като няма как да накараме хората дали да избират да дишат чист въздух, или да стоят на топло, каза министърът.Той отбеляза, че основната тежест при мерките срещу замърсяването на въздуха е върху местната власт. \"Почти всички общини имат програми, но не всички постигат резултати. Трябва да има санкционен механизъм. Не можем да говорим, че има панацея\", коментира министърът", "date": "2018.12.06", "title": "Миналата година въздухът в София бил по-мръсен"}
{"url": "https://www.novinite.bg/articles/168257/Zapochva-proverka-na-zavod-Arsenal", "text": "Специализираната прокуратура възложи на началника на служба „КОС“ при ГДНП проверка в завод „Арсенал“ в Казанлък. Тя е свързана с иззетите на 4 декември в област Стара Загора 17 автомата „Калашников“, 15 пистолета „Макаров“ и 12 цеви за същия пистолет, за които има основания да се предполага, че са произведени в завода и незаконно са изнесени оттам.В рамките на един месец службата трябва да представи обобщен доклад, в който да се отразят направените констатации, в това число има ли извършени нарушения на нормативни актове, какви са били предприетите мерки и действия за отстраняване на закононарушенията, има ли последици от тези мерки, както и санкционирани ли са виновните лица, съобщиха от прокуратурата.Рекордно количество незаконно оръжие беше разкрито при две отделни акции на спецполицаите. Намереният боен арсенал е способен да въоръжи няколко роти. Арестувани са общо 8 души. В хода на проверката стана ясно, че част от автоматите, картечниците и пистолетите са изнасяни нелегално от завод „Арсенал” в Казанлък.Близо 11 000 души работят в казанлъшката оръжейница.  Всяко изделие, произвеждано завода, е със сериен номер и може да бъде проследено. От дълги години в Казанлък не се произвеждат автомати „Калашников”, а автомати \"Арсенал\". Въпреки това ръководството на завода е готово да съдейства по всякакъв начин, за да се уточни как и къде са били произведени намерените оръжия, съобщи NOVA.. Дружеството е частно, мерките за сигурност са на световно ниво и изнасянето на оръжие е по-скоро невъзможно. Официално становище на ръководството на компанията обаче ще има, когато нейни експерти проверят дали заловените оръжия са правени в Казанлък.„По време на стрелбата в зала „Батаклан” във Франция се появиха много статии в големи медии, че оръжието на терористичната атака е от България и е било произведено в „Арсенал”. Оказа се, че връзката е доста по-дълга и това бяха обезопасени калашници, които не могат да стрелят с бойни патрони. Впоследствие този тип оръжия могат да бъдат възстановени за употреба като бойни. Има такава версия, но тя трябва да бъде коментирана от експертите, аз мисля, че има изнасяне на части от казанлъшкия завод, съдейки по намерените части и хората, които са арестувани”, коментира Тихомир Безлов от Центъра за изследване на демокрацията.„Вчера беше проведена една перфектна операция на ГДБОП. Тук става дума за един огромен обем от информация, който няма да бъде разкрит в момента, още повече, че има риск за хората, които са участвали в операцията”, заяви Кирил Радев, бивш директор на Службата за борба с организираната престъпност.", "date": "2018.12.06", "title": "Започва проверка на завод \"Арсенал\""}
{"url": "https://www.novinite.bg/articles/168248/Poveche-ot-160-uchastnici-na-Mejdunarodniya-panair-na-knigata", "text": "Повече от 160 участници от България и чужбина ще има на 46-ото издание на Международния панаир на книгата в София. Събитието ще бъде официално открито на 11 декември от 11 часа в Централното фоайе на Националния дворец на културата.  Посетителите ще могат да видят много премиери на най-новите български заглавия, ще имат възможност да се срещнат с наши и чуждестранни автори и издатели, пишеЛитературни срещи са организирани още от първия ден на изложението. Събития ще има и за най-малките, срещи с актьори, музиканти, както и изложба.  По традиция Софийският международен панаир на книгата е домакин и на наградата за най-добър издателски проект „Златен лъв“.   За шеста година панаирът посреща Софийския международен литературен фестивал. Акцентът на тазгодишното издание е върху немскоезичната литературата на държавите Германия, Австрия, Швейцария и Лихтенщайн. Българската публика ще може да види 11 гостуващи чуждестранни автори и над 70 български, в различни формати - срещи с автори, дискусии, изложби и детска програма, както и новите Бързи литературни срещи и Тайно поетическо четене на сцената на Мраморно фоайе, ет. 2 на Националния дворец на културата.  Организирането на събитието е с подкрепата на Министерството на културата на България и Столична община и е част от културните събития на Столична община за 2018 г. Изложението ще бъде на разположение на читателите до 16 декември.  ", "date": "2018.12.06", "title": "Повече от 160 участници на Международния панаир на книгата"}
{"url": "https://www.novinite.bg/articles/168270/Otkrivat-nova-avtobusna-liniya-ot-Manastirski-livadi-do-Lyulin", "text": "Нова автобусна линия ще се открие в Столичния градски транспорт от началото на 2019 г. Тя ще тръгва от кв. Манастирски ливади, ще минава през Лозенец и центъра, и ще стига до Люлин. Това каза кметът на София Йорданка Фандъкова днес на сесията на СОС. Откриването на автобусната линия е част от мерките на Столична община за качеството на въздуха. Сравнително новият квартал Манастирски ливади, който попада в два общински района - Триадица и Витоша, все още няма добри транспортни връзки. Повечето от живеещите там ползват личните си автомобили. Именно затова там ще се пусне автобусна линия, която да бъде и довеждащ транспорт до спирките на метрото. Столичният кмет днес отговари на въпроси на общинский съветници относно качеството на въздуха, в началото на сесията. Следващата седмица ще бъдат пуснати още 20 нови автобуси, които са екологични. А през 2019 г. в столицата ще се движат общо над 162 нови рейса, които са екологично чисти и съобразени с изискванията за по-чист въздух,пише ", "date": "2018.12.06", "title": "Откриват нова автобусна линия от Манастирски ливади до Люлин"}
{"url": "https://www.novinite.bg/articles/168273/Zelen-bilet-shte-se-puska-pri-prognoza-za-magla-i-inversiya", "text": "Столична община ще пуска зелен билет когато има прогнози за метеорологични условия за повишаването на замърсяването на въздуха в столицата. Това обяви кметът на София Йорданка Фандъкова на сесията на СОС днес. Досега зеленият билет се въвеждаше ден след повишаване на концентрацията на фини прахови частици, тъй като условието бе да има среднонощни температури. Така мярката се прилагаше след дъжд качулка. С новата промяна билетът ще се пуска в деня, за който има прогноза, обясни столичният кмет, пише Тя спешно внесе доклад за промяната на условията, при които ще се прилага мярката \"Зелен билет\". След одобрените от СОС промени зелен билет ще се въвежда при прогноза за жълт код за мъгла, температурна инверсия, ниско атмосферно налягане и др. метеорологични предпоставки за задържане на фините прахови частици над София. \"Темата за въздуха е изкушаваща за политически атаки. Докладът е много конкретен и засяга една малка промяна, в една от над 100-те мерки, които заложихем в началото на годината. Подкрепям Лорита Радева, че си струва работната група да продължи работа, защото всички мерки, които се въвеждат, имат нужда от анализ и отчитане. Нищо не е прието веднъж завинаги. Няма как само една мярка да доведе до промени във въздуха. Въвеждането на зелен билет не е панацея. Това е една от много мерки да стимулираме на хората и да ги насърчим да ползват обществения транспорт. Тази мярка е въвеждана два пъти за тази години. Идеята се приема добре и макар с бавни стъпки хората се възползват не колкото заради цената, а заради кампанията и призива\", коментира кметът Фандъкова Тя е категорична, че от въвеждането на зва пъти зелен билет, няма как да се направят анализи, но е добре работната група да продължи да работи, да събира данни и да прави анализи, за да се види ефектът. \"Промяната е много малка и конкретна. Мярката предполага определени условия. Преди 2 - 3 дни условието не ми позволи да въведа зелен билет още в понеделник. И аз бях гневна, пуснахме зеления билет едва във вторник. В ресора на зам.-кмета Йоанна Христова работи сериозен екип и денонощно стоят и изчисляват среднодневната концентрация от 0 часа до 0 часа\", обясни Фандъкова. Чухме за инверсиите, но нямах законов механизъм да обява за понеделник и го направих за вторник. Затова помолих от екипа на Христова да ми предложат по адекватен и бърз механизъм. Мерките които обсъждаме да получават консенсусна подкрепа, когато не са популистки, допълни столичният кмет.", "date": "2018.12.06", "title": "Зелен билет ще се пуска при прогноза за мъгла и инверсия"}
{"url": "https://www.novinite.bg/articles/168251/Izslushvat-Temenujka-Petkova-v-Komisiyata-po-energetika", "text": "Енергийният министър ще предостави на депутатите информация за процедурата по избор на стратегически инвеститор за изграждане на АЕЦ „Белене\" и възможности за структуриране на проекта. До момента към строежа на атомната централа интерес са проявили китайска, френска и корейска компания. Разговори бяха проведени и с инвеститори от Черна гора.", "date": "2018.12.06", "title": "Изслушват Теменужка Петкова в Комисията по енергетика"}
{"url": "https://www.novinite.bg/articles/168275/Bezplatni-konsultacii-v-Sofiya-s-vodesht-ortoped-ot-chujbina", "text": "Проф. д-р Ерден Ертюрер, специалист по ортопедия и травматология от високотехнологичната Liv Hospital в Турция, ще гостува в София на 17 декември 2018 г.Специалистът ще консултира безплатно у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до последните достижения в медицината, като си партнират с едни от най-добрите лечебни заведения и специалисти от цял свят.Проф. д-р Ерден Ертюрер е един от водещите специалисти в Турция в областта на хирургия и микрохирургия на ръка, ставни заболявания и артропластика, спортни травми и гръбначна хирургия. Завършил е Медицинския факултет на Университета Cerrahpaşa през 1990 г. и от тогава досега е работил в едни от най-добрите лечебни заведения в южната ни съседка. Проф. Ертюрер има български корени и споделя, че се вълнува от всяко посещение у нас и възможността да помогне на български пациенти.Подобно на другите сфери в медицината, ортопедията претърпя бурно развитие през последните години. За пациентите това означава по-добри възможности за диагностика и избягване на ненужни процедури благодарение на съвременните технологии; иновативни методи и минимално инвазивни операции, когато се налага хирургична намеса; по-високо качество и дълъг живот на имплантите и протезите, когато се стигне до тяхната употреба.Така наречената макопластика (Makoplasty) при ендопротезиране на колянна става е само един от примерите за развитието в тази сфера, а проф. Ерден Ертюрер е един от първите, които го прилагат в Турция. Това е роботизиран метод, въведен неотдавна в САЩ и Европа при операции на коляното. Той позволява по-бързо възстановяване на пациентите след хирургичната намеса. Освен това ендопротезите, които се използват при този метод, максимално наподобяват костната структура и са анатомични. По този начин след ендопротезиране с макопластика, ендопротезираната става развива пълен обем движения и максимална разтегливост и стабилност. В сравнение с оперираните по класическите методи, прациентите много по-рано стават на крака, могат да вървят, да бягат, дори да спортуват съвсем спокойно и без оплаквания.Желаещите да се възползват от възможността за безплатна консултация с  проф. Ерден Ертюрер в София на 17 декември трябва да се запишат предварително на тел. 0879 977 401 или 0879 977 402, както и да предоставят на място всички медицински документи, с които разполагат до момента.", "date": "2018.12.06", "title": "Безплатни консултации в София с водещ ортопед от чужбина"}
{"url": "https://www.novinite.bg/articles/168272/Prez-dekemvri-mojete-da-izberete-nov-lichen-lekar", "text": "Декември е един от двата месеца, в които може да направите избор за нов личен лекар и да смените стария. Новият ще може да ви лекува от датата на подписване на формуляра за избор, каза за предаването \"Хоризонт до обед\" Петя Сотирова – началник отдел \"Информационен център\" в НЗОК. Самите формуляри могат да се вземат по няколко начина, но най-удобният е от сайта на Здравната каса. Хората могат да сменят личния си лекар и през юни, припомни Сотирова:„За да направи избор, лицето трябва да отиде при новоизбрания лекар със своята здравноосигурителна книжка и формуляр за постоянен избор на личен лекар. Формулярът може да бъде закупен от книжарница за медицински формуляри, а може да бъде свален и от сайта на Здравната каса\".Проверка на „Хоризонт“ установи, че в част от книжарниците не знаят откъде се вземат формулярите за личен лекар, а също и по какъв ред могат да ги продават. Повечето търговци обясниха, че са чували, че такъв формуляр има само в 22-ри ДКЦ.Внимавайте кога и колко пъти сменяте личния си лекар в един от законовите месеци. Не е необходимо да се уведомява нито лекарят, който сменяте, нито РЗОК, обясни Сотирова. Тя уточни, че формулярите могат да бъдат три типа според избора на пациента. ", "date": "2018.12.06", "title": "През декември можете да изберете нов личен лекар"}
{"url": "https://www.novinite.bg/articles/168259/Tri-sluchaya-na-virusen-hepatit-sa-registrirani-v-Pernishko", "text": "Три случая на вирусен хепатит са регистрирани в област Перник през изминалата седмица. Болните са от Земен, Перник и село Рударци и се лекуват в инфекциозно отделение на Пернишката болница и в Специализираната болница по инфекциозни и паразитни болести „Проф. Иван Киров“ в София, предаде БНР. Няма епидемична връзка между случаите, съобщават от РЗИ.На общопрактикуващите лекари са връчени предписания за предприемане на необходимите противоепидемични мерки за предотвратяване разпространението на заболяването. Контактните лица са поставени под наблюдение в рамките на инкубационния период.", "date": "2018.12.06", "title": "Три случая на вирусен хепатит са регистрирани в Пернишко"}
{"url": "https://www.novinite.bg/articles/168269/Otkriha-kontrabandni-lekarstva-na-Kapitan-Andreevo", "text": "Хванаха контрабандни лекарства при проверка на автобус с българска регистрация на ''Капитан Андреево''.На 4 декември шофьорът и пътниците заявили, че не внасят нищо за деклариране. Превозното средство е селектирано за щателна митническа проверка, при която в двойно дъно на куфар, собственост на един от пътниците, са открити 110 опаковки  по  100 таблетки лекарствен продукт „Tiromel\" и четири кутии с инжекционен разтвор „Humatrope 12 mg“. Лекарствените препарати, с пазарна стойност около 6000 лева, съдържат хормон на растежа като „Tiromel\", който според специалистите, регулира обмяната на веществата, забързва метаболизма и се употребява за отслабване, а ампулите „Humatrope 12 mg“ се използват за забавяне процесите на стареенето.Контрабандно пренасяните медикаменти са иззети. Съставен е акт за нарушение на Закона за митниците срещу български гражданин, 32-годишен с инициали  Х.Ю.По случая ще бъде образувано административнонаказателно производство.", "date": "2018.12.06", "title": "Откриха контрабандни лекарства на ''Капитан Андреево''"}
{"url": "https://www.novinite.bg/articles/168286/Ekspert-Namerenite-nezakonni-orajiya-predstavlyavat-zaplaha-za-nacionalnata-sigurnost", "text": "Намерените незаконни оръжия представляват заплаха за националната сигурност. Това каза експертът по международна сигурност Димитър Гърдев в ефира на „Плюс-Минус. Коментарът след новините.”„Всяко едно незаконно струпване на оръжия, експлозивни и взривни материали по този начин, по който е представен в момента и от разследващите органи, представлява скрито въоръжаване, което е с престъпна цел и това е подготовка за извършване на някакво престъпление. Дори и самият износ на подобен арсенал, продажбата му на черния пазар, е изключително обезпокоително”, каза още той.Според експерта съвсем скоро може да се очаква навлизане към Балканите на привърженици на ИДИЛ и връщането им към местата, от където те са отишли в Сирия и наличието на скрити складове с оръжия представляват опасност. „Голяма част от тях могат да използват и Балканския маршрут и да използват и естествено Европа в последствие за укриване, но това не означава, че те ще променят достатъчно рязко своята идеология и наличието на скрити такива складове и запаси от сериозно стрелково оръжие, представляват изключителна опасност”, обясни Гърдев.Необходимо е да се разкрие цялата верига, смята експертът и обясни: „Къде са сглобявани тези оръжия, дали са сглобявани на части и те са изнасяни поетапно от заводи, където се произвеждат, или представлява някакъв скрит канал”.Той добави, че конфликтът в Украйна също представлява една сериозна дестабилизираща точка, където контрабандата, черната търговия, търговията с оръжията и престъпността могат също да бъдат елемент на заплаха за националната сигурност.„Конфликтът в Украйна е притеснително за сигурността на Черно море събитие. То е от 4 години. Това, което се случи в последната седмица с инцидентите между военноморските сили на Украйна и на Русия също вдигна много сериозно градуса на напрежение в Черно море. Като ответна мярка е искането на САЩ, отправено към Турция”.", "date": "2018.12.06", "title": "Експерт: Намерените незаконни оръжия представляват заплаха за националната сигурност"}
{"url": "https://www.novinite.bg/articles/168266/Kontrabandata-na-cigari-se-e-uvelichila-prez-tretoto-trimesechie-na-godinata", "text": "Ръстът е от 4,7% на 5,3 на сто. Увеличава се и обема на незаконни цигари по отделни градове. Абсолютен рекорд в контрабандата държи Свиленград, където тя достига 32%.Контрабандата на цигари отново е нараснала, показват данните на тютюневите компании, които следят пазара. Така през третото тримесечие на годината незаконната търговия на тютюневи изделия достига до 5,3%, при 4,7 на сто три месеца по-рано. Най-високо ниво на контрабандата проучването отчита в Перник, Видин и Хасково - 16%, 14,7% и 10,7% съответно.В столицата нивото на контрабандата възлиза на 3,1%, което е увеличение с над един процентен пункт за тримесечие. Изследването на тютюневите компании се провежда четири пъти в годината като се използва метода на преброяване на празните опаковки в кофите за боклук. Проучването се прави едновременно в 28 града в страната.Най-високо ниво на контрабандата в момента отчитат в Свиленград - 32% от изпушените цигари са били незаконни. Въпреки това от тютюневите компании изтъкват, че все пак се запазва тенденцията за борба с контрабандата, която остава приоритет на правителството. Оттам са категорични, че продажбата на незаконни цигари е \"добре организирана престъпна дейност\".Тенденция, която продължава е, на пазара да се предлагат цигари с неясен произход и марки. От тютюневите компании приветстват законодателната инициатива на прокуратурата, с която ще се забрани поставянето на цените на цигарите върху бандеролите и ще се прехвърли на кутиите. Освен това в момента тече процедура по организиране на пълно проследяване на цигарените кутии с баркод. Производителите са готови, чака се осигуряването на системата от Агенция \"Митници\".", "date": "2018.12.06", "title": "Контрабандата на цигари се е увеличила през третото тримесечие на годината"}
{"url": "https://www.novinite.bg/articles/168263/Dneven-horoskop-za-chetvartak", "text": "Вдъхновението ще ви връхлети днес и най-накрая ще ви покаже какво искате от живота си. Последвайте сърцето си и се наслаждавайте на живота, който се подрежда точно така, както сте искали.Днес можете да постигнете чудеса, ако споделите на колегите или приятелите си какво възнамерявате да правите. Чувствате се много по-уверени от обикновено и знаете, че ще успеете.Хората имат нужда да чуят вашите идеи, не им обръщайте гръб. Вие сте на точното място, в точното време, но трябва да поемете риска да бъдете неразбрани.Представителите на останалите зодиакални знаци могат да намерят дневния си хороскоп ", "date": "2018.12.06", "title": "Дневен хороскоп за четвъртък"}
{"url": "https://www.novinite.bg/articles/168284/Obvinyavat-Banevi-za-7-prestapleniya", "text": "На 7 декември Специализираната прокуратура ще поиска от съда вземане на най - тежката мярка за неотклонение „задържане под стража“ спрямо Евгения и Николай Баневи, съобщиха от прокуратурата.В рамките на разпореденото прокурорско задържане до 72 часа, в присъствието на защитниците им, на Николай и Евгения Баневи ще бъде предявено прецизно обвинение.Наказателната отговорност на Николай Банев и Евгения Банева се ангажира за 7 престъпления от общ характер - за ръководене от Николай Банев на организирана престъпна група и за участие на Евгения Банева в същата престъпна група; за длъжностно присвояване на пари и вещи, собственост на „Полимери“ АД, „Елма“ АД, “Химически завод Панайот Волов“ АД и „Топлофикация Казанлък“ АД в общ размер на 84 682 896 лв.; за избягване установяване и плащане на данъчни задължения в размер на 231 052 лв. на като управляващи „Полимери“АД, в размер на 1 515 235 лв. като управляващи на „Партнърс комерс“ ЕООД и в размер на 2 623 816 лв. като в управляващи „Елма“АД; за пране на пари в особено големи размери - 589 811 132 евро и 225 000 лева; за държане на огнестрелни оръжия и боеприпаси.", "date": "2018.12.06", "title": "Обвиняват Баневи за 7 престъпления"}
{"url": "https://www.novinite.bg/articles/168252/CNN-SASht-se-gotvyat-da-izpratyat-voenni-korabi-v-Cherno-more", "text": "Съединените щати са пристъпили към подготовка за изпращане на свои военни кораби в Черно море, съобщи телевизия Си Ен Ен, цитирана от ТАСС. Си Ен Ен се позовала на трима представители на американските власти, според които въоръжените сили на САЩ са поискали от Държавния департамент да уведоми Турция за тези планове. Съединените щати се готвят за такава мярка \"в отговор на действията на Русия против Украйна в Керченския проток\". На 25 ноември Русия задържа там три украински бойни кораба и техните екипажи. На 24-мата задържани украински моряци бяха повдигнати обвинения в незаконно пресичане на руската граница, по които може да бъдат осъдени на до 6 години затвор. Те ще останат в ареста поне до 25 януари в съответствие със съдебно решение, припомня ТАСС. От Държавния департамент са отказали коментар по въпроса. Съгласно Конвенцията от Монтрьо Съединените щати трябва да уведомят Турция най-малко 15 дни предварително за предстоящо преминаване на свои военни кораби през Босфора и Дарданелите в Черно море. В мирно време бойни кораби на нечерноморски държави могат да останат в Черно море не повече от 21 дни, отбеляза телевизия Си Ен Ен, цитирана от ТАСС. Командващият украинските военноморски сили адмирал Игор Воронченко междувременно предложи да бъде разменен за 24-мата свои сънародници, предаде ДПА. \"Сърцето ми се къса, когато гледам моите войници незаконно задържани от Русия\", каза той за в. \"Билд\".", "date": "2018.12.06", "title": "CNN: САЩ се готвят да изпратят военни кораби в Черно море"}
{"url": "https://www.novinite.bg/articles/168271/Zadarjaha-trima-avtokradci-vav-Varna", "text": "Задържаха трима крадци на автомобили за 24 часа във Варна. Те действали предимно в центъра на града, съобщава \"24 часа\".По данни на полицията триото е задигнало една лека кола, няколко акумулатора и други вещи от различни автомобили. И тримата са с богати криминални досиета. Главатар на групата е 31-годишен мъж от Провадия, а съучастниците му са две момчета – единият е на 19 години, а другият непълнолетен.Крадците са арестувани след подаден сигнал на 3-и декември, че е откраднат лек автомобил Фиат, който бил паркиран на ул. \"Христо Самсаров\" в морската столица. Разследващите бързо сигнали до тях, но при разпитите се оказало, че тримата са извършители на серия кражби на акумулатори и други вещи и части от автомобили, паркирани на територията на Първо РУ на МВР във Варна.По случая има образувано досъдебно производство, материалите са докладвани на прокурор от Районна прокуратура. На 31-годишния мъж вече е повдигнато обвинение. Работата по случаите продължава.", "date": "2018.12.06", "title": "Задържаха трима автокрадци във Варна"}
{"url": "https://www.novinite.bg/articles/168268/Sadat-na-ES-shte-postanovi-reshenie-za-Brekzit-na-10-dekemvri", "text": "Съдът на Европейския съюз заяви, че в понеделник ще постанови дали Великобритания може едностранно да се откаже от своето решение да напусне ЕС, предаде Ройтерс.Съдът, който действа с необичайна спешност, ще обяви своето решение в 8 ч. по Гринуич на 10 декември, ден преди британският парламент да гласува дали да приеме договореното от министър-председателката Тереза Мей споразумение за Брекзит.Великобритания може да прекрати едностранно БрекзитаГенералният адвокат на съда представи във вторник мнение по въпроса, според което Великобритания може да спре процеса на Брекзит, без да търси одобрението на останалите държави членки на ЕС. Съдиите обикновено се вслушват в подобни мнения", "date": "2018.12.06", "title": "Съдът на ЕС ще постанови решение за Брекзит на 10 декември"}
{"url": "https://www.novinite.bg/articles/168280/Desislava-Ivancheva-ostava-v-aresta", "text": "За втори път спецапелативният съд отказва да пусне от ареста бившата кметица на кв. \"Младост\" Десислава Иванчева и заместничката й Биляна Петрова, обвинени в подкуп, съобщи БТА.С определение от днес съдебният състав отново отмени освобождаването на двете под \"домашен арест\".Съдиите Веселина Вълева, Димчо Георгиев и Даниела Росенова са отказали да си направят отвод по делото. Съдиите отричат да са били предубедени. Освен това според тях не е бил нарушен срокът, в който е трябвало да се поизнесат по делото.Съдебният състав не е съгласен с изводите на първата инстанция, че в условията на ареста Иванчева и Петрова не могат да се запознават с всички материали, както и да организират правото си на защита.Според апелативния спецсъд здравословното състояние на Биляна Петрова не пречи тя да остане в ареста. От съдебно-медицинска експертиза се установява, че то се подобрява.Макар вещите лица да твърдят, че Десислава Иванчева трябва да се лекува в дома си, а не в ареста, съдебният състав смята, че тези заключения са необосновани, а освен това в местата за лишаване от свобода имало кой да оказва контрол за здравословното състояние на арестуваните.Съдиите са категорични, че престоят на Иванчева и Петрова в ареста не накърнява правото им на защита, тъй като и двете имат висококвалифицирани адвокати.", "date": "2018.12.06", "title": "Десислава Иванчева остава в ареста"}
{"url": "https://www.novinite.bg/articles/168246/Oblachno-s-temperaturi-mejdu-2-i-7", "text": "Днес от запад облачността ще се разкъсва и намалява и около обяд над повечето райони на страната ще е предимно слънчево. Вятърът в почти цялата страна ще се ориентира от север-североизток и с него дневните температури слабо ще се понижат; максималните ще са предимно между 2° и 7°, за София - около 4°Над планините от запад облачността ще се разкъсва и намалява до предимно слънчево, най-късно в източните райони. Вятърът ще е умерен до силен от север-североизток и с него ще продължи да нахлува по-студен въздух. Максималната температура на височина 1200 метра ще е около 0°, на 2000 метра – около минус 5°.По Черноморието в сутрешните часове все още на отделни места ще е със слаб валеж от дъжд, но след обяд облачността ще се разкъсва и намалява. Ще духа умерен до силен вятър от север. Максималните температури ще са от 2° в северните райони, до 5° в южните. Температурата на морската вода е 9-10°. Вълнението на морето ще бъде 4 бала, в заливите – 3 бала.", "date": "2018.12.06", "title": "Облачно с температури между 2° и 7°"}
{"url": "https://www.novinite.bg/articles/168278/Banevi-veche-sa-v-Balgariya", "text": "Арестантката Евгения Банева кацна в 13:19 часа на летище София с полет от Мюнхен Тя бе отведена с кола на Съдебна охрана, информира Канал 3. С друг полет от Франкфурт в 13:39 часа пристигна и мъжът ѝ Николай Банев. Припомняме ви, че Баневи бяха задържани във френския град Ница в края на октомври след издадена от българските власти европейска заповед за арест. Заповедта е във връзка с разследване на приватизацията на девненския завод „Полимери”, укриване на данъци, финансови машинации и сговор за престъпления в чужбина. Миналата седмица френският съд разреши екстрадицията им.", "date": "2018.12.06", "title": "Баневи вече са в България"}
{"url": "https://www.novinite.bg/articles/168247/Praznuvame-Nikulden", "text": "Никулден е! Над 2 милиона българи празнуват. Имениците са около 200 000, но Свети Никола е и покровител на моряците, пътешествениците, търговците и банкерите. По традиция на трапезата присъства ястие от риба - пълнен шаран или рибник. В деня на Свети Никола на масата слагаме и постни ястия. Честито на всички именици!", "date": "2018.12.06", "title": "Празнуваме Никулден!"}
{"url": "https://www.novinite.bg/articles/168279/Obmislyat-zatvaryane-na-krachmi-v-koito-se-dimi", "text": "Един милион българи, половината от пушещите 2,2 милиона, се очаква да умрат преждевременно поради заболявания, свързани с употребата на тютюневи изделия, твърдят изследвания.Пълната забрана от 2012 година вече не е актуална, каза Снежана Поповска, главен експерт в Дирекция \"Промоция и профилактика на болестите и зависимостите\" към Министерството на здравеопазването.Тя съобщи, че се мисли за промени - собствениците на заведения да носят отговорност за системно нарушаване на забраната, като дори тези обекти да могат да бъдат затваряни. Освен това няма яснота в определението \"закрито обществено място\".Неправителствени организации ще внесат предложение в Министерството на здравеопазването и Министерството на икономиката да се забрани външната реклама и рекламата на тютюневи изделия в местата, в които се продават. Крайната цел е пълна забрана, предаде БТА.За разлика от страни като Азербайджан, България не може да отчете ново законодателство в насока тютюнопушенето, каза д-р Михаил Околийски от Световната здравна организация.Той цитира доклад, според който не може да се говори за по-малко вредни продукти. Почти всички токсични вещества в конвенционалните цигари се срещат и в тютюневите нагреваеми изделия, посочи той.Новите продукти се рекламират основно сред млади хора, посочи Околийски и припомни, че в много държави има забрана за рекламиране на всички тютюневи изделия.Общественото здраве у нас изостава, каза Околийски и отчете, че в България няма здравно образование.", "date": "2018.12.06", "title": "Обмислят затваряне на кръчми, в които се дими"}
{"url": "https://www.novinite.bg/articles/168288/Chastni-ohraniteli-i-policiya-shte-si-pomagat-za-sigurnostta-na-studentskiya-praznik", "text": "Управители на охранителни фирми в заведения и екипите на СДВР са си разменили телефонните номера, за да се търсят при проблеми по време на студентския празник. Това обясни началника на „Охранителна полиция” към СДВР Борислав Муеров. Той допълни, че идеята била на полицията, тъй като всеки знае, че подаването на сигнали на 112 ставало по-трудно. По случай студентския празник на 8 декември е организирано засилено полицейско присъствие. Освен в София, служители на МВР ще има и по главните пътища в страната, около големи заведения, както и в курортите, в които се очаква да има голям брой празнуващи. Полицейски екипи ще имат готовност да реагират и проверяват и хижи в природен парк „Витоша”, в които има заявени резервации от студенти.Началникът на „Охранителна полиция” към СДВР Борислав Муеров обясни, че понеже на 112 сигнали се подават по-трудно, служителите на районните управления са си разменили телефонните номера с управителите на охранителните фирми в заведенията. Засилено полицейско присъствие ще има както на 8 и 9 декември. От МВР призовават шофьорите да бъдат внимателни, да проверят дали автомобилите им са изправни и да не се качват зад волана след употреба на алкохол или наркотични вещества.", "date": "2018.12.06", "title": "Частни охранители и полиция ще си помагат за сигурността на студентския празник"}
{"url": "https://www.novinite.bg/articles/168254/VSS-reshava-zakonna-li-e-proverkata-po-kazusa-Ivancheva", "text": "Пленумът на Висшия съдебен съвет решава законосъобразна ли е проверката по казуса \"Иванчева\".Върховният съд прати инспектори да проверят спецапелативните магистрати дали спазват правата на обвинената в подкуп бивша кметица на Младост - Десислава Иванчева.До нея се стигна след като в рамките на ден спецсъдът освободи под домашен арест Иванчева и заместничката й Петрова, а по-горната апелативна инстанция отмени решението.", "date": "2018.12.06", "title": "ВСС решава законна ли е проверката по казуса „Иванчева”"}
{"url": "https://www.novinite.bg/articles/168276/Valeri-Simeonov-Uchastak-ot-okolo-30-40-metra-ot-ogradata-s-Turciya-e-otnesen", "text": "\r\nУчастък от около 30-40 метра от оградата с Турция е отнесен, работи се по възстановяването ѝ. Това каза лидерът на НФСБ и депутат от „Обединени патриоти“ Валери Симеонов във връзка с публикуваните снимки във „Фейсбук“ от депутата от БСП Николай Цонков, показващи паднала оградата на границата с Турция, съобщи Агенция „Фокус“.\r\n\r\n\r\n\r\n\r\n\r\n\r\n\r\n\r\n", "date": "2018.12.06", "title": "Валери Симеонов: Участък от около 30-40 метра от оградата с Турция е отнесен"}
{"url": "https://www.novinite.bg/articles/168287/Futbolno-shestvie-zatvori-bul-Carigradsko-shose", "text": "Шествие на привържениците на ЦСКА затвори днес бул. \"Цариградско шосе\". В 17.30 ще има мач между ЦСКА и \"Лудогорец\". Полицейското присъствие в района е засилено. Има и части на жандармерията, пътна полиция регулира движението.", "date": "2018.12.06", "title": "Футболно шествие затвори бул. \"Цариградско шосе\""}
{"url": "https://www.novinite.bg/articles/168277/Bez-debati-Parlamentat-pusna-sporazumenieto-s-Kanada", "text": "Парламентът пусна търговското споразумение между ЕС и Канада.Ратификацията мина без дебати, въпреки че още през миналата година червената шефка Корнелия Нинова обяви споразумението за вредно за икономиката и суверенитета на България.А всъщност от 21 септември 2017 г , влезе в сила временното прилагане на търговското споразумение между ЕС и Канада. Документът беше одобрен от държавите-членки на ЕС и от Европейския парламент.Той ще влезе в сила изцяло и окончателно едва когато приключи ратифицирането му от всички държави в общността.По силата на споразумението се премахват е (тарифните линии), с които ЕС търгува с Канада. Създадени са и нови възможности за европейските земеделски стопани и производители на храни, като в същото време изцяло ще бъдат защитени чувствителните за ЕС сектори.ЕС допълнително отвори пазара си за някои конкурентни канадски продукти по един ограничен и балансиран начин, като успоредно с това е подобрен достъпът до канадския пазар за важни европейски експортни продукти, посочват от ЕК. Става дума за сирене, вино и спиртни напитки, плодове и зеленчуци, както и преработени продукти. ВИТС също така ще защити 143 географски означения на ЕС в Канада, отнасящи се до висококачествени регионални хранителни продукти и напитки.Споразумението укрепва всеобхватния, дългосрочен и стратегически характер на партньорството между ЕС и Канада, обясняват и от правителството, което е вносител на ратификацията.Целта на споразумението от една страна е да разшири политическите връзки между ЕС и Канада, особено в областта на външната политика и сигурността, а от друга - да съдейства за развитие на сътрудничеството в области извън търговските и икономически отношения. Споразумението за стратегическо партньорство е подписано на 30 октомври 2016 г.", "date": "2018.12.06", "title": "Без дебати: Парламентът пусна споразумението с Канада"}
{"url": "https://www.novinite.bg/articles/168255/Planira-se-po-barzo-vavejdane-na-zelen-bilet-v-Sofiya", "text": "Много по-бързото въвеждане на мярката „зелен билет“ в дните с мръсен въздух ще бъде обсъдено в Столичния общински съвет (СОС), заяви днес пред БНР Лорита Радева - председателят на екокомисията.По думите ѝ кметът ще може да предприема мярката, без да се налага да се изчакват два последователни дни със замърсен въздух над нормата.„Ако Националният институт за метеорология  и метеорология обяви жълт код за мъгла, или инверсия, или безветрие, или ниско атмосферно налягане, които ще доведат до задържане и натрупване на атмосферни замърсители в ниските слоеве на атмосферата, може да бъде въведена мярката „зелен билет“, тоест няма да чакаме“, каза Лорита Радева в предаването „Преди всички“ на „Хоризонт“.Досега изчаквахме 4 станции на Изпълнителната агенция по околната среда да покажат над 200 µg/m3 или в два последователни дни по 200 µg/m3 на две станции, обясни тя и призна, че са станали обект на много критики за забавянето.Лорита Радева заяви, че очаква днес мярката да бъде одобрена на заседание на постоянната комисия по опазване на околната среда, земеделие и гори в СОС, която оглавява, а след това и от общинския съвет.Тя припомни, че доклад на Европейската сметна палата, анализиращ състоянието на въздуха в 6 европейски града сочи, че през 2009 г. в София дните с превишаване на нормите са били 171. През 2016 г. в резултат на предприети мерки те са 71.  „Има резултат от това, което се прави, но очакванията са за още и още, и ако може нито един ден такъв (с превишени норми)“, каза Лорита Радева. ", "date": "2018.12.06", "title": "Планира се по-бързо въвеждане на „зелен билет в София"}
{"url": "https://www.novinite.bg/articles/168267/Prieha-Zakona-za-lichnata-pomosht", "text": "Парламентът прие на второ четене Закона за хората с увреждания.Законът е в отговор на протестните действия на майките на деца с увреждания от инициативата „Системата ни убива“, които от месеци настояват за реформа в социалната сфера. Близо половин година те са на палатков лагер пред парламента, с настояване законът да бъде изработен и приет нормативен акт, който да урежда условията и реда за предоставянето и ползването на лична помощ от хора с увреждания.Така, според закона, държавната политика за лична помощ на хора с увреждания ще се осъществява от Министерството на труда и социалната политика, а предоставянето ѝ – от доставчици на лична помощ. Това ще става само въз основа на изготвена индивидуална оценка на потребностите.Изпълнителният директор на Агенцията за социално подпомагане ще планира, разпределя, контролира и отчита средствата за финансирането на личната помощ. Той ще има задължението и за издаване на задължителни методически указания за предоставянето на помощта, както и да осъществява контрол за предоставянето на лична помощ и изразходването на отпуснатите средства. Директорите на дирекции „Социално подпомагане“ към Агенцията ще организират изготвянето на индивидуалните оценки на потребностите от лична помощ.Ще бъде воден публичен регистър на юридическите лица, предоставящи услугата лична помощ.Неин ползвател може да бъде всеки човек с увреждания, довели до ограничения в способността му за самостоятелно обслужване в ежедневието и до зависимост от чужда помощ. Той ще може да избира асистенти, да договаря тяхната заетост съобразно потребностите си и да подписва месечния му отчет за отработените от него часове. За конфликт с асистента човекът с увреждания ще може да уведомява писмено доставчика на личната помощ.", "date": "2018.12.06", "title": "Приеха Закона за личната помощ"}
{"url": "https://www.novinite.bg/articles/168281/Nad-440-proverki-izvarshi-Agenciyata-po-ribarstvo-predi-Nikuden", "text": "Във връзка с празника Никулден, Изпълнителна агенция по рибарство и аквакултури (ИАРА) засили проверките на територията на страната. Проверяват се водни обекти, търговската мрежа и пътищата за нерегламентиран улов, превоз и търговия с риба и рибни продукти.Над 440 са проверките само за последната седмица, при които инспекторите на агенцията установиха 14 нарушения на Закона за рибарството и аквакултурите. С актове и констативни протоколи са иззети 1750 м мрежи и 523 кг риба, от която са дарени 340 кг от видовете шаран и каракуда. Останалата риба е пусната обратно във водоемите.До края на ноември за 11-те месеца на годината самостоятелно и съвместно с представители на други държавни органи инспекторите на Агенцията по рибарство извършиха общо 17 700 проверки на територията на страната -  във вътрешни водоеми, по Черно море и река Дунав, в търговската мрежа и по пътищата на страната. Установени са 1070 нарушения със 764 издадени наказателни постановления. Иззетата риба е над 7 тона, от която по-голямата част е върната във водоемите, а 1300 кг са дарени. Иззети са и над 80 000 метра незаконни риболовни мрежи. През текущата година Изпълнителна агенция по рибарство и аквакултури е извършила повече проверки, в сравнение с предходната година. Същевременно според анализите на агенцията, се очертава положителна тенденция за намаляване броя на нарушенията, което се приема като показател за добрия превнативен ефект на засиления контрол.През 2017 г. са извършени 16 745 проверки при установени  1172 административни нарушения, за които са издадени 986 наказателни постановления. Иззети са 117 200 метра мрежи и 13 500 кг риба, от която 6000 кг е дарена, а останалата - върната във водоемите.Интензивният контрол по язовирите, речните и морски акватории, търговската мрежа и пътищата продължава и в момента.", "date": "2018.12.06", "title": "Над 440 проверки извърши Агенцията по рибарство преди Никуден"}
{"url": "https://www.novinite.bg/articles/168283/Indiya-pauar-Iskame-balgarskite-aktivi-na-ChEZ", "text": "Индийската компания \"Индия пауър\" потвърди пред \"Хоризонт\", че работи по сделката за българските активи на ЧЕЗ.Компанията е вторият класиран кандидат след \"Инерком\", но след като в края на миналия месец от българската компания не успяха да осигурят финансиране, от централата в Прага потвърдиха, че започват преговори с втория класиран кандидат.В позицията си до БНР от индийската компания казват, че по стратегически причини няма да коментират още каквото и да било развитие по сделката, но се надяват скоро да има какво да кажат.", "date": "2018.12.06", "title": "\"Индия пауър\": Искаме българските активи на ЧЕЗ"}
{"url": "https://www.novinite.bg/articles/168265/Sadat-KZK-tryabva-da-se-proiznese-po-sdelkata-na-ChEZ-i-Inerkom", "text": "\r\nВърховният административен съд постанови, че незаконно антимонополната комисия е отказала да образува второ производство по сделката за продажба на доставчика на ток в Западна България.\r\n\r\n\r\n\r\n\r\n\r\n\r\n\r\n", "date": "2018.12.06", "title": "Съдът: КЗК трябва да се произнесе по сделката на ЧЕЗ и \"Инерком\""}
{"url": "https://www.novinite.bg/articles/168282/V-AEC-Belene-shte-moje-da-uchastvat-i-kupuvachi-na-tok", "text": "\r\nМинистърът на енергитиката Теменужка Петкова представи проектът за конкурс за избор на инвеститор във втората атомна пред енергийната комисия в парламента\r\n\r\n\r\n\r\n\r\n\r\n\r\n\r\n\r\n\r\n", "date": "2018.12.06", "title": "В АЕЦ “Белене” ще може да участват и купувачи на ток"}
{"url": "https://www.novinite.bg/articles/168285/AEC-Belene-moje-da-bade-izgradena-za-9-mlrd-evro-za-okolo-8-godini", "text": "Предложение от стратегически инвеститор на стойност под 9 млрд. евро и срок до 8 години за изграждането на АЕЦ \"Белене\" ще бъде оценено най-високо. Това каза министърът на енергетиката Теменужка Петкова, която представи днес пред парламентарната енергийна комисия информация за процедурата по избор на стратегически инвеститор/и за изграждане на атомната централа и възможностите за структуриране на проекта. От енергийното министерство смятат, че този срок за изграждане на централата е реалистичен, защото проектът е в напреднала фаза, тъй като той притежава необходимата лицензионна процедура.Освен това има изградена площадка и оборудването за атомната централа се намира в България.Стойността, която е поставена като максимална за изграждането на АЕЦ \"Белене\", е до 10 млрд. евро, а максималният срок за реализация е до 10 години, добави министър Петкова.Участието на българската страна ще стане само и единствено с апортиране на всички относими активи, които България притежава във връзка с този проект, заяви енергийният министър. Най-удачен вариант за структура на проекта е участие в отделна проектна компания с всички активи, които са относими към проекта АЕЦ \"Белене\" и съответно тези активи ще бъдат оценени и самото апортиране на тези активи в новата проектна компания ще стане паралелно с разговорите с потенциалните инвеститори. От енергийното министерство смятат, че най-оптималният вариант за реализацията на такъв тип проекти е за 20 процента собствен капитал и 80 процента привлечен капитал.Министърът по енергетиката подчерта, че проектът ще трябва да бъде реализиран изцяло на пазарен принцип, без предоставяне на държавна гаранция, без предоставяне на корпоративна гаранция, без включването на дългосрочни договори за изкупуване на електрическа енергия от страна на държавата.Предложение за над 30 процента участие на български компании в реализацията на проекта ще бъде с предимство, допълни министър Петкова.От техническа точка бъдещият инвеститор трябва да се придържа към проекта, който е нотифициран от Европейската комисия през 2007 г. Това означава, че трябва бъде използвано изцяло оборудването, което е произведено за този проект, както и да бъдат използвани всички лицензии, уточни Теменужка Петкова.Процедурата, свързана с избор на стратегически инвеститор за изграждането на АЕЦ \"Белене\", е предвидено да премине през 9 етапа. Началото й може да бъде дадено в началото на 2019 г., посочи енергийният министър.", "date": "2018.12.06", "title": "АЕЦ \"Белене\" може да бъде изградена за 9 млрд. евро за около 8 години"}
