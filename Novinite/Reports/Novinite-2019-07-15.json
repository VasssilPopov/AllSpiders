{"url": "https://www.novinite.bg/articles/178130/SASht-zapochva-operaciya-sreshtu-nelegalnite-imigranti", "text": "Съединените щати започнаха серия операции срещу нелегални имигранти. Властите задържат семейства без документи. Това е част от плана на Доналд Тръмп за депортиране на хиляди незаконни имигранти. Операциите ще продължат няколко дни, ще обхванат 10 града и ще засегнат стотици семейства, за които има съдебна заповед за депортиране.Целта е да се ограничи засиленият приток на хора от Централна Америка, които търсят убежище в Съединените щатизаяви директорът на Имиграционна и митническа охрана на САЩ Кен Кучинели. поясни представителят на митническите и гранични служби Марк Морган.", "date": "2019.07.15", "title": "САЩ започва операция срещу нелегалните имигранти"}
{"url": "https://www.novinite.bg/articles/178138/Jena-dade-4000-lv-na-alo-izmamnici", "text": "Жена от Свищов даде 4000 лв. на ало измамници, съобщиха от полицията.Телефонната измама е извъшена по схемата \"съдействие на полицията за задържане на телефонни измамници\". На 13 юли, съдействие в полицията потърсила 69-годишна жена.От разказа й станало ясно, че извършителите са действали по добре познатия сюжет и я убедили да остави всичките си налични пари на входната врата на жилището си, след което да се прибере в дома си и да не се показва. Така жената се е простила с 4000 лв. По случая е започнато досъдебно производство.", "date": "2019.07.15", "title": "Жена даде 4000 лв. на ало измамници"}
{"url": "https://www.novinite.bg/articles/178140/Stroitelstvoto-na-Turski-potok-prez-Balgariya-shte-se-zabavi", "text": "Строителството на Турски поток през България ще се забави. Върховният административен съд окончателно е забранил на \"Булгартрансгаз\" да подмени строителя на продължението на \"Турски поток\" през българска територия.\"Булгартрансгаз\" трябваше да подпише договор със свързаното с руската ТМК обединение \"Газово развитие и разширение в България\". Подписването няма са стане докато не приключи спорът за отстраняването на саудитския консорциум \"Аркад\". Определението на съда потвърждава решението на Комисията за защита на конкуренцията, която отмени решение на \"Булгартрансгаз\" да подмени избрания строител на \"Турски поток\" през българска територия.В края на май държавната компания декласира саудитския консорциум \"Аркад\" и обяви, че една от най-големите инфраструктурни поръчки – на стойност над 2 млрд. лв. - отива при втория претендент - обединение \"Газово развитие и разширение в България\". \"Аркад\" бе определен за победител за строежа на 474-километровото трасе от турско-българската до българо-сръбската граница, тъй като единствен влизаше в стойността на поръчката. ГЕРБ предложи по-висока цена.Изненадващо, \"Булгартрансгаз\" реши да декласира \"Аркад\" с мотива, че не е подал навреме изискваните документи за сключване на договора. Точно когато изтекъл крайният срок за внасянето им, конкурентът ГРРБ подобрил значително офертата си и тя паднала под цената на \"Аркад\". Така газовият оператор сметна, че \"Аркад\" се отказват от поръчката и реши да я даде на ГРРБ.Според КЗК това решение е незаконосъобразно и договорът трябва да бъде възложен на \"Аркад\".В края на юни Комисията за защита на конкуренцията вече определи действията на \"Булгартрансгаз\" като неправомерни и остави в сила класирането от април, според което обществената поръчка следва да се възложи на \"Аркад\".", "date": "2019.07.15", "title": "Строителството на Турски поток през България ще се забави"}
{"url": "https://www.novinite.bg/articles/178125/Katastrofa-na-Severnata-tangenta-kam-AM-Hemus-dvijenieto-e-v-edna-lenta", "text": "Временно движението при км 0 на Северна скоростна тангента в посока АМ \"Хемус\" се осъществява в една лента поради пътно-транспортно произшествие, съобщава БНР.Шофьорите да се движат с повишено внимание, като спазват указанията заявиха от АПИ.", "date": "2019.07.15", "title": "Катастрофа на Северната тангента към АМ \"Хемус\", движението е в една лента"}
{"url": "https://www.novinite.bg/articles/178117/Predstavyat-proekta-za-nov-zdravnoosiguritelen-model", "text": "Проектът за нов здравноосигурителен модел ще бъде официално представен. Министър Кирил Ананиев предлага край на монопола на Здравната каса.Идеята е с нея да се конкурират частни застрахователи. А всеки българин да може да избира къде да внася осемте си процента за здравна застраховка. Частните фондове ще трябва да са специализирани в здравни дейности и няма да могат да правят друг вид застраховки. При частните застрахователи е предвидено да плащаме и потребителска такса. Официално все още не е ясно дали става дума за процент от стойността на здравната услуга, или за фиксирана сума.", "date": "2019.07.15", "title": "Представят проекта за нов здравноосигурителен модел"}
{"url": "https://www.novinite.bg/articles/178142/Dva-pati-po-visoki-prodajbi-za-BTL-Industries-prez-parvata-polovina-na-2019-g", "text": "BTL Industries, eдин от най-големите производители на медицинска апаратура в света, регистрира продажби в размер на 101 024 405 лв. за първите шест месеца на 2019 г. Това е почти 2 пъти повече в сравнение със същия период на предходната година, когато продажбите възлизат на 51 121 342 лв. Компанията отчита и друго значимо постижение – от януари до юни 2019 г. в България са произведени над 12 000 високотехнологични медицински уреда. За сравнениe – техният брой през първото шестмесечие на 2018 г. е 9 230.САЩ е пазарът, на който BTL бележи най-висок ръст в продажбите на апарати от началото на годината, а най-голям брой уреди са продадени в Румъния. Компанията се развива успешно и на други международни пазари, сред които Полша, Германия, Франция, Италия, Чехия, Мексико, Индонезия, Чили, Южна Корея.  „Първата половина на годината беше изключително ползотворна за BTL. Продължаваме да се разрастваме и да увеличаваме производителността си. Успоредно с това постоянно разширяваме и екипа в производствената ни база в Пловдив, както и в R&D центъра ни в София. Търсенето на нашите продукти на ключови международни пазари расте непрекъснато, което ни стимулира и занапред да се развиваме със същото високо темпо“, коментира Георги Петков, изпълнителен директор на BTL България.Друго значимо постижение от последните седмици е силното представяне в ежегодната класация на в. „Капитал“ „Най-големите компании в България“. BTL Industries е на 22-ро място по рентабилност и на 30-о по ръст на приходите. Компанията се изкачва и до 24-тa позиция в категория „Топ 40 в сектор машини и оборудване“, като отчита близо четири пъти по-голям ръст от средния за първите 40 в бранша.", "date": "2019.07.15", "title": "Два пъти по-високи продажби за BTL Industries през първaта половина на 2019 г."}
{"url": "https://www.novinite.bg/articles/178143/Verijna-katastrofa-zatrudnyava-dvijenieto-v-Ajtosko", "text": "Верижна катастрофа затруднява движението по отсечката Айтос-Зетьово. Пътният инцидент е станал между пет автомобила, уточниха от полицията.​​​​При инцидента няма пострадали хора, сочат първоначалните данни. Движението се регулира. Автомобили се пропускат само в една пътна лента. ", "date": "2019.07.15", "title": "Верижна катастрофа затруднява движението в Айтоско"}
{"url": "https://www.novinite.bg/articles/178146/38-ulici-i-ploshtadi-v-Staro-Tarnovo-sa-s-nova-viziya", "text": "38 улици площади в старата част на Велико Търново са с нова визия, след като Общината реализира големия проект за градска среда, финансиран по Оперативна програма „Региони в растеж“ 2014-2020. Инвестиционното намерение обхвана и голяма част от инфраструктурата и в квартал „Чолаковци“, която също бе цялостно подобрена, включително и пешеходната връзка с кв. „Бузлуджа“.Успешния финал на проекта белязаха три символични церемонни, по време на които бяха представени новите визии на два знакови обекта в Стария град – площад „Съединение“ пред музей „Възраждане и Учредително събрание“ и Самоводската чаршия, както и на градската среда в кв. „Чолаковци“. В откриванията участваха заместник-кметът на старопрестолния град проф. Георги Камарашев, представители на общинската администрация и на фирмите изпълнители. С новата си визия улиците в Старо Търново са още по-привлекателни както за местните жители, така и за туристите. Такова широкомащабно и комплексно обновяване на подземна и наземна инфраструктура на тази част от града не е извършвано в съвременната ни история.Автентичната визия на алеите в кв. „Варуша“ е запазена чрез пренареждане на калдъръмените настилки. Това може да се види както по емблематичните за града улици „Гурко“ и „Георги С. Раковски“ – Самоводската чаршия, така и по „Митрополит Панарет Рашев“, „10-и Февруари“, „Пролет“, „Силвестър Пенов“ и още много други. Обновяването на инфраструктурата включва също изграждане нови тротоарни настилки, реконструкция на стълбища в Стария град, монтиране на парапети, поставяне на нови пейки и кошчета за смет, озеленяване и залесяване, монтаж на енергоспестяващо улично осветление.С нов и атрактивен вид за изгледните площадки на улица „Стефан Стамболов“, реставрирани са и старинните сграфитопана до тях. В подножието на Царевец бе създаден обществен паркинг с близо 100 места за автомобили и автобуси. Изцяло преасфалтирани са улиците „Михаил Кефалов“, „Читалищна“ и „Крайбрежна“, изградени са пет повдигнати пешеходни пътеки от паваж. В квартал „Чолаковци“ са обновени над 7400 квадратни метра тротоари и пешеходни алеи, подменени са уличните бордюри, положена е нова асфалтова настилка с площ над 2800 кв. метра. Монтирани са нови пейки, беседки, съдове за смет, указателни табели. Междублоковите пространства са облагородени – засадени са 15 иглолистни и 67 широколистни дървета, над 2000 декоративни храсти и цветя. Оформени са над 120 нови паркоместа. Основно ремонтирана бе и пешеходната алея към квартал „Бузлуджа“, където са оформени също кътове за отдих, монтирани са осветление и видеонаблюдение. Общият размер на цялата инвестиция по проект „Привлекателна и съхранена автентична градска среда в град Велико Търново“ надхвърля 11 милиона лева изцяло безвъзмездна финансова помощ. С дейностите се постига надграждане на вече реализирани проекти, спечелили европейско финансиране в предния програмен период.", "date": "2019.07.15", "title": "38 улици и площади в Старо Търново са с нова визия"}
{"url": "https://www.novinite.bg/articles/178144/Katastrofa-s-TIR-i-kola-na-E-79-mejdu-Mezdra-i-Botevgrad", "text": "Катастрофа е станала преди минути на международния път Е-79 между Мездра и Ботевград, съобщи очевидец за агенция BulNews. Инцидентът е станал на \"Копяновец\" и в него участват ТИР и лек автомобил \"Фиат Пунто\". Колата е пътувала в посока Враца, когато поднесла на мокрия асфалт и идващият насреща камион я ударил в предната лява част. За щастие мъжът и жената, които пътували във италианското возило са се отървали без наранявания, но има значителни материални щети по \"Фиат\"-а.  На мястото на катастрофата все още не е пристигнала полиция и по тази причина минаването е затруднено. От двете страни на пътя вече са се образували около 3-километрови опашки от камиони и леки автомобили. Очаква се през следващия 1 час минаването през този участък да е затруднено, затова шофьорите е необходимо да се въоръжат с търпение.", "date": "2019.07.15", "title": "Катастрофа с ТИР и кола на Е-79 между Мездра и Ботевград"}
{"url": "https://www.novinite.bg/articles/178131/Varnenka-pochina-v-tejka-katastrofa-dete-e-s-frakturi-i-v-reanimaciya", "text": "Варненка е загинала снощи в зловеща катастрофа след удар в дърво, а детето й е в реанимация с тежки травми, съобщи Varna24.bg.Снощи, около 20:20 часа е получено съобщение за възникнало ПТП по главен път I-9 в района на град Каварна. На място е установено, че лек автомобил \"Мерцедес\" с варненска регистрация, управляван от 46-годишен мъж, се блъска в крайпътно дърво. Вследствие на инцидента е пострадало 9-годишно момче, което е настанено в реанимация на МБАЛ \"Св. Анна\" с вътрешни травми и фрактури, без опасност за живота. На място е починала возещата се на задна седалка жена на 44-години от град Варна. Водача на МПС е с охлузни рани, освободен за домашно лечение. По случая е образувано досъдебно производство.", "date": "2019.07.15", "title": "Варненка почина в тежка катастрофа, дете е с фрактури и в реанимация"}
{"url": "https://www.novinite.bg/articles/178149/Prez-2019g-Sofiya-investirala-20-mln-lv-v-izpolzvane-na-mineralnite-vodi", "text": "\r\nСтоличната община е инвестирала 20 млн. лв. през тази година в използването на минералните води в града. Това обяви кметът на София Йорданка Фандъкова, след като инспектира ремонта на минералната баня в Банкя.\r\n\r\nСредствата са освен за реставрацията на банята в Банкя, но и за тази в „Овча купел“, както и за изграждането на първия общински аквапарк с минерална вода в парк „Възраждане“. Фандъкова констатира, че строителните дейности в Банкя текат по график. “Очакваме следващата година по това време банята в Банкя да заработи. Възраждаме знакови бани и обекти. Най-знаковият от тях и като архитектурна стойност е в Банкя. Над 8 млн. лв. е инвестицията в този обект“, каза Фандъкова.\r\nПо думите на Фандъкова вече има процедура за избор на изпълнител за възстановяването на банята в кв. „Овча купел“ и в Горна баня. „Държавата ни ги прехвърли, за да се погрижим за тях“, коментира столичният кмет. „Целта ни е да инвестираме в реставрация на сградите и възстановяване на балнеолечебната и СПА дейност в басейните“, допълни тя.\r\nСтроителството пък на първия аквапарк в София започна в края на януари и се очаква да приключи през ноември. Ще бъдат изградени 5 открити басейна – три, от които детски, един развлекателен с дълбочина 140 см и хидромасажен. Проектът предвижда 2 водни пързалки тип „ролба“ с по 1 улей и 1 пързалка с 3 успоредни улея в северната част на комплекса, предназначени за лица с ръст над 130см. В зоната ще има закрит басейн и SPA център с ползване на минералната вода от находището „Баталова воденица“. Водният атракцион ще може да приеме до 500 посетители. В обслужващата сграда ще бъде разположено и заведение за бързо хранене. В зелените площи пък е предвидено поставянето на 130 пейки, шезлонги и 2 чешми.\r\n", "date": "2019.07.15", "title": "През 2019г.: София инвестирала 20 млн. лв. в използване на минералните води"}
{"url": "https://www.novinite.bg/articles/178145/Nad-123-hilyadi-dushi-sa-si-namerili-rabota-prez-parvite-shest-meseca-na-2019-g", "text": "Над 123 410 безработни, регистрирани в бюрата по труда, са започнали работа през първите шест месеца на 2019 г. За този период броят на реализираните на пазара на труда спрямо броя на регистрираните безработни е нараснал с 1.1 процентни пункта в сравнение с първото полугодие на предходната 2018 г.Постъпилите на работа през юни са  като 82,2 на сто от тях са заели работни места в реалната икономика. Други от групата на пенсионерите, учащите и заетите също са намерили своето ново работно място.Същевременно тенденцията за понижаване на регистрираната безработица в страната се запазва и през юни, като в средата на годината равнището се установява на 5,2 процента. Отчита се спад от 0.1 процентни пункта спрямо предходния месец и от 0.5 процентни пункта на годишна база. Новорегистрираните безработни през юни са 21 404, като от тях 1708 са били неактивни. чрез организиране на информационни събития, срещи със завършващите образование в кариерните центрове, както и чрез работата на младежки, ромски, трудови медиатори и др.В резултат от изпълнението на активните мерки за насърчаване на заетостта сред безработните от рисковите групи на пазара на труда, на субсидирани работни места през месеца са устроени 3536 лица, информират от Агенцията по заетостта.", "date": "2019.07.15", "title": "Над 123 хиляди души са си намерили работа през първите шест месеца на 2019 г."}
{"url": "https://www.novinite.bg/articles/178135/Okonchatelno-Lekar-osadi-prokuraturata-po-sluchaya-s-bebeto-ot-frizera", "text": "Лекар, набеден за убийството на новородено, окончателно осъди прокуратурата за 40 хил. лева обезщетение. При случая, станал известен преди 9 години като „бебето от фризера”, четирима лекари от болницата в Горна Оряховица бяха показно арестувани и публично обвинени за смъртта на новородено. Тогава без разследване МВР и Прокуратурата единодушно обявиха, че бебето е било живо близо денонощие след раждането, а четиримата медици опитали да укрият тялото му във фризер. Тогавашният вътрешен министър Цветан Цветанов дори разсекрети и публично чете от парламентарната трибуна разпечатки от записани със СРС техни разговори. 3 години по-късно разследването бе прекратено заради липса на престъпление, а деветорна съдебна експертиза доказа, че лекарите са действали правилно в ситуацията и бебето е било мъртвородено. На последна инстанция Върховният касационен съд пък потвърди изцяло обезщетението от 40 хил. лева за лекаря Михаил Милатович заради непремерени изказвания на определени прокурори, както и заради публичното огласяване на разговорите. През ноември 2010-а 17-годишна родилка прави спонтанен аборт в 22-ата седмица в Горнооряховската болница. Бебето е обявено за мъртво, по-късно лекарите се заблудили, че плодът може да е още жив заради епизодични движения, които деветорната експертиза впоследствие доказа като имитация на жизнена дейност. Заблудата на лекарите обаче става причина за цинични разговори между тях. Разговорите се оказаха записани чрез СРС по друго досъдебно производство и впоследствие бяха публично прочетени на брифинг на прокуратурата.Лично наблюдаващият прокурор по делото Светослав Калчев поискал от тогавашния вътрешен министър Цветан Цветанов да премахне поверителността от записите. Цветанов пък го направи незабавно и също прочете разпечатките от парламентарната трибуна. Четиримата лекари - Стефан Лазаров, Катя Гецова, Михаил Милатович и Димитър Сотиров, бяха арестувани показно пред колегите си в болницата. До обвинения срещу тях така и не се стигна, а чак три години по-късно разследването срещу тях беше прекратено заради липса на престъпление. Милатович заведе дело с иск за обезщетение, а в края на миналата година Софийският апелативен съд му присъди 40 хил. лева обезщетение. С решение от 3-и юли тази година Върховният касационен съд отказва касационно обжалване, с което присъдата на втората инстанция е окончателно потвърдена. Според съда вредата за Милатович е особено тежка, тъй като авторитетна институция като прокуратурата без сериозно разследване и проведени експертизи е обявила публично, че новородено бебе е убито от лекари. По този начин е нарушена презумпцията за невиновност и без каквито и да е доказателства е създадено общественото убеждение, че Милатович е престъпник. В иска си до съда Милатович твърди, че и до ден днешен доверието на хората в него не е възстановено, а много негови колеги са започнали да поставят под съмнение както невинността, така и професионалната му компетентност. Дълго време дори появата му на обществени места предизвиквала шушукания и коментари, допълва Милатович. От свидетелски показания на негови колеги става ясно, че допреди инцидента лекарят бил един от най-търсените специалисти в областта. След обявеното по медиите обаче вече никой не искал да ходи в болницата, а лекарите там били наричани „убийци”. Затова допринесло и публичното огласяване на записите. Съдът допълва, че няма право и задължение да преценява доколко то е незаконно, но заявява, че определено представлява противоправно поведение. ", "date": "2019.07.15", "title": "Окончателно: Лекар осъди прокуратурата по случая с „бебето от фризера“"}
{"url": "https://www.novinite.bg/articles/178129/Vnoskata-za-zdrave-ostava-8-no-se-osiguryavame-i-vav-vtori-fond", "text": "\r\nЗдравно осигурителната вноска остава 8%. Освен нея обаче българите ще трябва да се осигуряват и допълнително в здравно осигурителен фонд.\r\n\r\nТова стана ясно по време на кръгла маса за бъдещето на здравеопазването в България и въвеждането на нов здравно осигурителен модел, който здравният министър представя днес. Ако човек не се осигурява допълнително във фонд, за някои от медицинските услуги ще трябва да плаща на ръка. Цените на медицинските дейности, независимо дали са клинични пътеки или манипулации от доболничната помощ, ще се договарят пряко между фондовете и лечебните заведения или центрове, предвижда още моделът.\r\n \r\n ", "date": "2019.07.15", "title": "Вноската за здраве остава 8%, но се осигуряваме и във втори фонд"}
{"url": "https://www.novinite.bg/articles/178128/Hari-i-Megan-Markal-byaha-specialni-gosti-na-kralskata-premiera-na-Car-Lav", "text": "На 14 юли в емблематичния кинотеатър Odeon theatre на Leicester square в Лондон се състоя кралската галапремиера на Цар Лъв. Събитието категорично прикова вниманието на всички медии и фенове. Вечерта не само приветства една от най-грандиозните продукции, емблема за лято 2019, но и се превърна в своеобразна арена на славата.Премиерата бе домакин както за всички почитатели на вечната класика на Дисни и нейната нова, впечатляваща версия, така и за някои от най-големите световни звезди, отделили време и ентусиазъм, за да станат част от автентичната атмосфера. Един от най-бляскавите моменти на вечерта бе кралската двойка в лицето на херцога и херцогинята на Съсекс принц Хари и Меган Маркъл.Със зашеметяваща визия, съвсем в духа на представителната им функция като част от кралския двор, те грееха на дизайнерския жълт килим в унисон с цветовете на продукцията и уважиха много свои фенове с автографи и внимание. Освен в знак на уважение към актьорите и филма, Хари и Меган, използваха повода да запознаят повече хора с дейността на Кралската фондация и мисията й за опазване на изчезващи и застрашени видове на планета. Срещата между тях и звездата на вечерта Бионсе беше изключително емоционална и зарадва всички гости със своя приятелски характер.Самата Бионсе пък буквално озари галапремиерата с феноменален тоалет, достоен единствено за поп- икона от такава висота. Тя и съпругът й Джей Зи бяха също една от най-вълнуващите двойки по време на събитието. Друг легендарен артист, отдал своята почит към завръщането на Цар Лъв, е уникалният певец и композитор Елтън Джон, който е неразделна част от класиката Цар Лъв.Типично за неговата аристократична осанка, той искрено поздравяваше както актьорския състав, така и професионалистите от творческия екип на продукцията. Фарел Уилямс, който участва в новия аранжимент на песните от емблематичния саундтрак на филма, също бе изключително добре посрещнат, а екстравагантната му визия – оценена подобаващо. По „червения“ килим на европейската премиера преминаха и много от артистите, вдъхнали нов живот на Цар Лъв чрез гласовете си. Сред тях бяха Сет Рогън (Пумба), Кийгън-Майкъл Кий (Камари), Чиуетел Еджиофор (Скар), Флорънс Касумба, Били Айхнер (Тимон), режисьорът Джон Фавро, авторът на музиката Ханс Цимър и др. Вин Дизел, половинката му Палома и трите им деца , Гай Ричи и цялото му семейство, Натали Емануел (Игра на тронове) и много други звездни имена също бяха част от изненадата на вечертаТакова посрещане е достойно само за единствения цар! Нека и ние станем част от историята в кината от 19 юли на 2D, 3D, IMAX 3D и 4DX в дублирана и субтитрирана версия. И предпремиерно в избрани кина от 18 юли! Билетите са в продажба.", "date": "2019.07.15", "title": "Хари и Меган Маркъл бяха специални гости на кралската премиера на \"Цар Лъв\""}
{"url": "https://www.novinite.bg/articles/178118/Nova-porciya-losho-vreme-v-Garciya", "text": "Нова порция лошо време в  Гърция. Синоптиците предупреждават за мощни гръмотевични бури с проливни дъждове.Магистралата към южния град Патра е била залята от кал и вода. Автомобилисти са били блокирани в тунел заради наводнения път.В района на островната група Циклади е валял пороен дъжд с мощна градушка в продължение на 20 минути. Наводени са били улици, а хората панически са избягали от плажовете. Лошото време ще обхване централната и северната част на страната, включително и полуостров Халкидики, където миналата седмица бурите нанесоха огромни щети и взеха жертви.Заради силните ветрове е възможно във вторник да има смущения в работата на фериботите до островите.", "date": "2019.07.15", "title": "Нова порция лошо време в  Гърция"}
{"url": "https://www.novinite.bg/articles/178122/Otkriha-za-parvi-pat-meso-zarazeno-s-afrikanska-chuma-vav-Velikobritaniya", "text": "Месо, заразено с aфриканската чума по свинете, е засечено от пристанищните власти в Северна Ирландия. Това е първият случай на вируса в Обединеното кралство, съобщава вестник The Gardian. Служителите на митницата са конфискували над 300 кг незаконни месни и млечни продукти от багажа на пасажерите. Пробите, тествани от Института по земеделие, храни и биологични науки в Белфаст, потвърждават следи от вируса, който е силно заразен и може да оцелее няколко месеца в обработено месо. Според Министерството на земеделието, околната среда и селските райони откриването на „ДНК фрагменти“ на вируса не представлява значителна заплаха за здравето на животните в Северна Ирландия, нито променя статута на страната, свободна от болестта. Но Зоуи Дейвис от Националната асоциация по свиневъдство заяви, че този сектор на Обединеното кралство е много уязвим към инфекцията с африканска чума. Министерството на околната среда, храните и селските райони обяви, че ще увеличи контрола на АЧС в пристанищата и летищата и ще стартира нова кампания с информационни табла, насочени към пътници от засегнатите от африканска чума по свинете региони, с предупреждения за внасянето на месни продукти в страната. На този етап АЧС е безвредна за хората, но учените предупреждават, че заради физиологичните прилики между прасетата и хората бъдещите мутации на вируса могат да станат опасни. Според Световната организация за здравето на животните (OIE), в световен мащаб са засечени над 6000 огнища на африканска чума по свинете. АЧС може да се предава чрез пряк контакт със заразени животни и да се разпространява чрез насекоми, например кърлежи. Вирусът може да живее няколко години в замразено месо, така че месните продукти представляват особен риск за трансграничното пренасяне на болестта. Заболяването опустоши свиневъдния сектор в Китай, където е най-голямата популация от прасета в света. Една трета от свинете в страната са унищожени. Разпространението на заболяването в Европа също води до паника и безпокойство. Заболяването бе открито в Белгия миналата година, а датското правителство изгражда стена, за да предотврати влизането на АЧС в страната чрез дивите свине. ", "date": "2019.07.15", "title": "Oткриха за първи път месо, заразено с aфриканска чума във Великобритания"}
{"url": "https://www.novinite.bg/articles/178121/Dneven-horoskop-za-ponedelnik", "text": "Чувствате се доста силни и това може да означава, че е време за промяна. И това не означава просто да смесите нещата на случаен принцип, използвайте главата си!Някой ще ви даде уважението, което заслужавате. Това е човек, който не очаквате да ви уважава. Денят е подходящ да покажете кой сте всъщност. Опитайте да прекарате малко време насаме със себе си. Всичко друго може да почака. Днес сте леко мрачни, така че няма да ви бъде трудно да останете сами. Вижте повече на: ", "date": "2019.07.15", "title": "Дневен хороскоп за понеделник"}
{"url": "https://www.novinite.bg/articles/178147/Noviyat-Evroparlament-zapochna-vtorata-si-sesiya-v-Strasburg", "text": "\r\nВ Страсбург започна втората сесия на новоизбрания Европейски парламент. Най-важната точка в дневния ред е гласуването утре вечер на кандидатурата на германката Урсула фон дер Лайен за председател на Европейската комисия.\r\n\r\n\r\n\r\n\r\n\r\n\r\n\r\n", "date": "2019.07.15", "title": "Новият Европарламент започна втората си сесия в Страсбург"}
{"url": "https://www.novinite.bg/articles/178116/Dnes-oblachnostta-shte-e-promenliva", "text": "Днес облачността ще е променлива. На места главно в следобедните часове ще има превалявания от дъжд, възможно е и да прегърми. Ще продължи да духа предимно умерен северозападен вятър. Максималните температури ще са между 22° и 27°, в София - около 23°Над планините облачността ще е по-често значителна. На места главно в следобедните часове ще има превалявания от дъжд. Ще духа умерен северозападен, по най-високите върхове – западен вятър. Максимална температура на 1200 метра – около 16°, на 2000 метра – около 9°.Над Черноморието ще преобладава слънчево време, с временни увеличения на облачността. На места след обяд, главно в северните райони, краткотрайно ще превали. До обяд вятърът ще е умерен от северозапад, а след пладне ще духа бриз. По-топло с максимални температури между 24° и 27°, малко по-високи от температурата на морската вода. Вълнението на морето ще е 2 бала.", "date": "2019.07.15", "title": "Днес облачността ще е променлива"}
{"url": "https://www.novinite.bg/articles/178133/Novi-shareni-kontejneri-se-poyaviha-v-Plovdiv", "text": "Млада пловдивска художничка преобрази контейнери в квартал Смирненски.  С помощта на платформата за чиста градска среда „АЗ, ТИ, ПЛОВДИВ!, дамата с псевдоним Flash, разкраси сивите кофи за боклук, за да напомни на гражданите да се замислят за това къде и как изхвърлят своите отпадъци. Само преди няколко седмици контейнери в Кичук Париж бяха трансформирани от други местни артисти от Goldhorn (Златорог), известни с графити рисунките си в Капана. Акцията бе изключително положително приета от гражданите и продължава да се разраства, като предстоят и нови творчески изяви из целия град. Този уикенд в района на МОЛ Пловдив, художничка разкраси първите контейнери в квартала, а до края на седмицата ще се сформира мини-галерия от „експонати“.„Вярвам в заразяващата сила на добрия пример. Вярвам, че малките стъпки водят до големи промени и че чрез изкуството можем да въздействаме на хората и да ги провокираме да се замислят“, споделя младата артистка. „В дните когато рисувам при мен се спираха майки с деца, както и по-възрастни хора, за да ме поздравят и да разпитат какво се случва, кой и защо го прави. Всички те бяха много позитивно настроени към идеята и споделиха, че има нужда от повече подобни акции. През целия ден ме наблюдаваха граждани от своите балкони, а в края на следобеда слезнаха, за да ме поздравят с усмивка на лица“. Flash често рисува в градска среда и преобразява различни елементи от нея, за да ги направи по- цветни и по този начин в нетипичен за традиционното изкуство контекст директно да провокира ежедневните минувачи. „Обичам града си и искам той да е по-приятен за живеене”, казва художничката и вярва, че наистина успява да го направи малко по-добър.„АЗ, ТИ, ПЛОВДИВ!“ е платформа, която обединява усилията на активисти, доброволци, граждани, артисти и представители на различни организации, с цел да бъде променено отношението на хората в Пловдив към отпадъците. За да живеем в по-чист град #БезОтпадъци и за да привлече вниманието на пловдивчани към темата за чистотата в града, през последните два месеца платформата подпомогна разделното събиране на опаковките от храна и напитки на близо 20 мащабни събития в града, създаде насоки как да се организира чисто събитие и проведе няколко публични акции, сред които и представянето на т. нар. Траш патрул, изрисуване на контейнери в различни квартали, почистване на градски пространства. Повече за “АЗ, ТИ, ПЛОВДИВ!”: Проектът „Аз, Ти, Пловдив“ се осъществява с финансовата подкрепа на The Coca-Cola Foundation. „АЗ, ТИ, ПЛОВДИВ!“ е инициатива на пловдивското сдружение БГ Бъди активен и работи в четири направления. Под мотото #ПразнувамеЧисто доброволци на платформата провеждат обучения за организатори на събития и ги насърчават да събират разделно отпадъците по време на големи мероприятия. Във втората линия на платформата #Рециклираме2019 се създават образователни ресурси и практически съвети, с които гражданите да бъдат мотивирани да намалят и да събират разделно отпадъците си. Като трета насока в „АЗ, ТИ, ПЛОВДИВ!“ се организира почистване на различни зони и публични инициативи за насърчаване на чистотата в града под наслов #ПочиствамеЗаедно. Под мотото #ПроменямеЗаедно в края на годината с гражданско участие ще бъдат обновени 2 зони в града. Целта е те да се превърнат в модерни места за срещи или спорт за местната общност. В допълнение, срещу събраните и предадени за оползотворяване опаковки от всички инициативи и събития през годината, на няколко места в Пловдив ще бъдат създадени модерни кътове за сядане.", "date": "2019.07.15", "title": "Нови шарени контейнери се появиха в Пловдив"}
{"url": "https://www.novinite.bg/articles/178137/Goreshtnicite-prez-2019-ta-hladni-i-dajdovni", "text": "Днес е първият ден от т.нар. Горещници, които се отбелязват в чест на огъня и за предпазване от огнени стихии. Макар че дните между 15 и 17 юли се считат за едни от най-горещите, тази година те ще бъдат хладни и дъждовни. Сред народа Горещниците са известни още с названията Чурлига, Пърлига и Огнена Марина. През първия ден от този период старите българи са загасяли огъня в огнището. Той се пали едва в последния ден от Горещниците. За времето от 15 до 17 юли народът е спазвал и множество забрани за полска и домашна работа - не се ходи на нива и не се жъне, вършее, коси и копае, не се возят снопите и не се впряга кола, не се пере, не се мие, не се меси и пече хляб, не се готви, не се преде, тъче и шие. Вярвало се е, че в противен случай ще бъдат предизвикани пожари и запалване на реколтата, дома или лош късмет. Така в разгара на лятото, земеделците отпочиват от тежкия труд и гадаят за времето през зимните януари, февруари и март.Пече ли силно слънце през трите горещника - топли, без сняг и виелици ще бъдат и зимните януарско-мартенски дни. Според поверието, ако човек се изкъпе в топли минерални извори през тези дни, ще бъде здрав през цялата година. Горещниците са свързани и със сватбената обредност на старите българи, както и с християнската вяра.В първия ден от Горещниците църквата почита светите мъченици Кирик и Юлита. Житието на св. Юлита разказва, че тя е живяла в град Икония със своя тригодишен син Кирик. Юлита била предадена на Христовата вяра и научила на това своя син. Кирик и Юлита загиват като мъченици на Христовата вяра. Те са жертва на гоненията срещу християните при император Диоклетиан. Част от мощите им се намират в Охрид в църквата \"Св. Богородица\". На 15 юли се почита паметта и на свети равноапостолен княз Владимир.Астрономическите горещници се отбелязват на 28, 29 и 30 юли.", "date": "2019.07.15", "title": "Горещниците през 2019-та: хладни и дъждовни"}
{"url": "https://www.novinite.bg/articles/178126/V-Starozagorsko-tokovi-udari-sasipaha-bitovata-tehnika-na-horata", "text": "Жители на няколко села от Старозагорско вече втори месец са притеснени от честото прекъсване на тока. Електрозахранването във Винарово, Стоян Заимово и Могилово прекъсва поне по 6 пъти дневно. В село Винарово дори водят дневник с токовите удари. Над 140 души са се подписали в протестна подписка с искане проблемът да бъде отстранен. Подписка е направена и в селата Стоян Заимово и Могилово. За проблеми с тока съобщават и от селата Яздач, Яворово и Ракитница. От токовите удари изгаря техниката на хората. От ЕVN признаха за проблема и го обясниха с комплексни причини -метереологичното обстановка и планови ремонти. Уверенията на компанията са, че го края на седмицата казусът трябва да бъде разрешен. Според Вида Мариева от с. Винарово фризерът й е изгорял, а сега предстои да ремонтира и телевизора си, който също е пострадал от токови удари. Нейната съседка в с. Винарово - Делка Пенева, разказа, че заради честите спирания на тока цялата храна в хладилника й се е развалила.", "date": "2019.07.15", "title": "В Старозагорско токови удари съсипаха битовата техника на хората"}
{"url": "https://www.novinite.bg/articles/178119/Djambazki-za-nominaciyata-za-shef-na-EK-Tova-e-bezprincipna-sdelka-mejdu-dvulichni-hora", "text": "„Безпринципна политическа сделка между двулични хора” – така евродепутатът от ВМРО Ангел Джамбазки определи издигането на кандидатурата на Урсула фон дер Лайен за председател на Европейската комисия. И допълни, че е скептичен към избирането й на поста.„Много критикуваме българските политици за безпринципност, но сега виждаме такава и в Европа”. Меркел предаде водещия си кандидат Манфред Вебер и го замени за някаква сделка, в която няма политическа логика и чистоплътност. Тези хора се пазарят като на битака”, категоричен бе Джамбазки.Той разкри още, че при срещите си с отделните групи в Европарламента Урсула фон дер Лайен е обещала „всичко на всички”.Джамбазки коментира и раздорите в малката коалиция в родния парламент. „Ако някой иска да я напусне, има начини това да стане”, заяви евродепутатът.", "date": "2019.07.15", "title": "Джамбазки за номинацията за шеф на ЕК: Това е безпринципна сделка между двулични хора"}
{"url": "https://www.novinite.bg/articles/178120/Zapochva-procedurata-za-izbor-na-nov-glaven-prokuror", "text": "Пленумът на Висшия съдебен съвет (ВСС) ще проведе заседание, на което ще бъде открита процедурата за избор на наследник на главния прокурор Сотир Цацаров.Програмата, предложена от самия Цацаров, беше одобрена от прокурорската колегия на ВСС.До 29 юли Пленумът на ВСС ще проведе четири заседания за внасяне на предложения за кандидатури за главен прокурор. Предложения могат да правят не по-малко от трима от членовете на Прокурорската колегия, както и министърът на правосъдието.На 29 юли ще станат ясни имената на издигнатите кандидати. След това започва да тече 14-дневен срок, в който кандидатите да представят концепциите си. Крайният срок за концепциите е 12 август. На 12 септември Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор.Пленумът на Висшия съдебен съвет ще изслуша кандидатите и ще проведе избор за главен прокурор на 24 октомври., предвижда приетия времеви график /хронограма/ за провеждане на процедурата.Решението за избор на кандидат се приема с мнозинство не по-малко от седемнадесет гласа от членовете с явно гласуване. Главният прокурор се назначават и освобождават от президента по предложение на пленума на Висшия съдебен съвет за срок от седем години без право на повторно избиране. Възможно е също президентът Румен Радев да не одобри предложения кандидат, но пленумът на ВСС може да го прегласува.Мандатът на Сотир Цацаров изтича на 10 януари 2020 г. и най-ранната възможна дата за откриване на процедурата по избор на нов главен прокурор е 10 юли, а най-късната – 10 септември.", "date": "2019.07.15", "title": "Започва процедурата за избор на нов главен прокурор"}
{"url": "https://www.novinite.bg/articles/178127/Kiril-Ananiev-Ne-iskam-da-nalagam-silovo-koya-sistema-da-se-izbere", "text": "„Здравноосигурителната система е за бъдещите поколения и не искам да налагам силово и административно един или друг вариант. Нека заедно се обединим в насока за промяна. Само така ще има резултат“, заяви министърът на здравеопазването Кирил Ананиев, който откри национална кръгла маса. На конференцията представители на законодателната и изпълнителната власт, заедно с пациентски организации, директори на лечебни заведения и различни експерти обсъждат бъдещето на здравеопазването в България и необходимите промени в здравноосигурителния модел, предаде БГНЕС.В началото на изказването си Ананиев подчерта, че до този момент в дебатите се чуват доста противоречиви мнения – от запазването на здравната система, до нейната пълна промяна. „Разбирането на запазването също не бе еднозначно. Едни казваха, че запазването трябва да премине през преструктуриране, други – само че са необходими допълнителни средства. Пълната промяна на системата се разбираше също по различен начин. Едни предлагаха заместващо финансиране, други допълнително, а трети – допълващо или комбинация от тези варианти. Истината, която се потвърди и от разговорите с моите колеги от държавите-членки на ЕС, че нито една здравна система не е съвършена“, категоричен е Ананиев.Подложеният на обсъждане модел предвижда още запазване на здравната вноска в размер на 8%, а всички хора, които не са избрали изрично фонд, да бъдат осигурени в НЗОК или преразпределени служебно. Частните здравни фондове ще бъдат задължени да записват всички желаещи се лица и няма да се допуска те да правят подбор на базата на някакъв признак или здравен статус. При изпадане на фонд в несъстоятелност пациентите автоматично се прехвърлят към Здравната каса. Лицата ще могат да сменят фонда не по-често от веднъж годишно.„Средствата от здравни вноски ежемесечно ще се разпределят към здравните фондове от НАП. Размерът на средствата ще е равен на броя на записани във всеки фонд осигурени лица, умножен по осреднения размер на здравната вноска. Няма да има значение кой е платецът на вноската и за чия сметка е осигурено лицето“, обясни още министър Ананиев.Според Кирил Ананиев така предложеният модел ще доведе до подобряване на ефективността на лечението на пациентите и ще елиминира нерегламентираното заплащане на медицински услуги.„Това, което предлагам, не е крайно решение. Очаквам конструктивни предложения. Искрено се надявам да чуя конкретни идеи, но е време да даваме отговори, а не да поставяме единствено въпроси“, призова Ананиев всички участници на дискусията и увери, че здравното министерство ще отчете всички рискове и предложения, за да внесе в парламента най-добрия модел.", "date": "2019.07.15", "title": "Кирил Ананиев: Не искам да налагам силово коя система да се избере"}
{"url": "https://www.novinite.bg/articles/178150/D-r-Ivan-Madjarov-s-komentar-za-noviya-zdraven-model", "text": "“Категорично заявявам, че задължително основният пакет от медицински дейности трябва да бъде придружен с рамково договаряне за основни минимални цени, които трябва да бъдат осигурени на доставчиците на медицински услуги. Недопустимо е да се предлага отделни лекари – общопрактикуващи, лекари от специализираната медицинска помощ и отделни болници, да се договарят самостоятелно с много по- мощни от тях структури, каквито са застрахователните фондове.” Това заяви председателят на БЛС д-р Иван Маджаров след представянето на проекта за нов здравен модел. На дискусията присъстваха и зам.-председателят на БЛС д-р Николай Брънзалов и главният секретар на съсловната организация д-р Стоян Борисов. Новият здравен модел предвижда частни застрахователни фондове да се конкурират със Здравната каса.Увеличение на здравната вноска не се предвижда - тя остава 8%. Пациентите обаче ще могат да избират къде да отиват парите им – в Здравната каса или в частен фонд. Проектът предвижда частните фондове да се конкурират с държавната здравна каса (НЗОК) и за основния пакет на лечение, който се покрива от задължителните осигурителни вноски. Предвижда се, че за да бъде лицензиран един фонд той да трябва да събере минимум 500 хил. осигурени. “При условие, че всички застрахователи и Касата ще получават равна вноска, т.е. конкуренция по отношение на това - кой, какви пари носи на фондовете няма да има, явно се надяваме, че всеки застраховател, добре управлявайки своите средства, контролирайки разхода и това дали наистина е било необходимо даденото лечение, ще бъде по-ефективен от НЗОК и съответно ще може да предложи по-добри условия на своите пациенти. Това обаче не трябва да става за сметка на изкуствено занижаване и на сега ниските цени”, коментира председателят на БЛС и добави: “ Нали не си представяте, че може да осигурим по-добро качество като подложим доставчиците на медицинска помощ на още по-ниски цени дори от сегашните недофинансирани такива?”Председателят на БЛС беше категоричен, че свободният избор на пациента кой да го лекува не може да бъде заместен от избора кой да финансира лечението му. “Това са неща, които не трябва да бъдат противопоставяни. Това е отстъпление от вече завоювано право на пациентите.”, добави д-р Маджаров. Д-р Маджаров изтъкна, че все пак в предложената концепция за нов здравен модел има и нещо положително: “ Признава се, че пакетът, който твърдим, че се покрива с тази вноска и със средствата, които осигурява НЗОК е твърде обемен, твърде разширен и това, което очаквахме да се каже пред обществото - дано вече стане ясно - българските лекари, доставчиците на медицински услуги са принудени да осигуряват този пакет за своя сметка.Това е едно от положителните неща. Другото е, че заговорихме за конкуренция не само в лечебните заведения, но и за конкуренция при финансиращите органи.“, каза д-р Маджаров. Председателят на БЛС припомни, че преди две години БЛС е изготвил система за оценяване на базата на коефициенти, нямащи нищо общо с обявяването на минимални базови цени. “Коефициентите служат за класифициране на тежестта на труда и на дейностите между самите изпълнители на медицинска помощ. Тази система сме я предоставили на Министерството на здравеопазването, тя е сложна, не може да се въведе за една година, но трябва да се работи и по нея\", завърши изявлението си председателят на БЛС.", "date": "2019.07.15", "title": "Д-р Иван Маджаров с коментар за новия здравен модел"}
{"url": "https://www.novinite.bg/articles/178132/Zapochna-dezinfekciya-sled-evtanaziyata-na-prasetata-v-Sozopol", "text": "Започна дезинфекцията на созополското село Зидарово, където преди ден бяха умъртвени 107 домашни прасета, предаде БГНЕС.Дезинфекцията се извършва в трикилометровата рестриктивна зона около село Зидарово, в което беше потвърдено първото за Бургаска област огнище на африканска чума при домашни свине.Обеззаразяването се извършва от служители на Агенцията по безопасност на храните и ще приключи в рамките на три дни. Ще бъдат напръскани всички площи, улици и дворове, както и пътищата, водещи към селото. Дезинфекциращата течност убива всякакви вируси и бактерии, които биха могли да причинят заболяване по животните и се разпръсква от противопожарен автомобил. Директорът на Бургаската териториална дирекция на Агенцията по храните д-р Георги Митев заяви, че няма опасност за хората и домашните животни, както и за растенията.Днес е приключило и вземането на кръвни проби от всички прасета в десеткилометровата санитарна зона около Зидарово, в която попадат още седем села от Созополска и Бургаска общини. Резултатите от кръвните проби се очакват да излязат в късния следобед утре. ", "date": "2019.07.15", "title": "Започна дезинфекция след евтаназията на прасетата в Созопол"}
{"url": "https://www.novinite.bg/articles/178123/Pravitelstvoto-odobri-parite-za-iztrebitelite-F-16", "text": "Правителството одобри парите за изтребителите F-16 на извънредно заседание, на което беше гласувана промяната в бюджета. Законопроектът беше изготвен във връзка с придобиването на нов тип бойни самолети от въоръжените ни сили.Договорите за закупуване на осем изтребителя F-16 от САЩ бяха подписани в четвъртък от военния министър Красимир Каракачанов. 1.256 е общата сума за машините и въоръжението за тях, които се очаква да бъдат доставени поетапно до 2023 г.Финансовият министър Владислав Горанов вече изчисли, че така дефицитът в бюджета за тази година ще набъбне до около 2%. Последна дума за покупката обаче има Народното събрание.", "date": "2019.07.15", "title": "Правителството одобри парите за изтребителите F-16"}
{"url": "https://www.novinite.bg/articles/178141/Mareshki-nyama-da-podkrepi-sdelkata-za-zakupuvane-na-F-16", "text": "\r\n\"Воля\" няма да подкрепи в пленарна зала сделката за закупуване на 8 бойни самолета F-16, съобщиха от пресцентъра на партията. Сделката трябва да бъде внесена за ратификация от парламента до края на тази седмица\r\n\r\n\r\n\r\n\r\n\r\n", "date": "2019.07.15", "title": "Марешки няма да подкрепи сделката за закупуване на F-16"}
{"url": "https://www.novinite.bg/articles/178148/Ninova-Startirame-kampaniya-za-dopitvaniya-do-grajdanite-za-mestni-temi", "text": "„Продължаваме с изнесените заседания на Изпълнителното бюро - днес сме във Варна. Обсъждахме с общински председатели от областта проблемите и решенията, както и тези във Варна. Проблемите, които откроихме и съответно предложенията за решения, са свързани с чистотата на въздуха в града и отражението му върху здравето на жителите и гостите на Варна. Друг проблем е тежкото състояния на инфраструктурната система. Канализацията – при по-обилен дъжд, Варна се превръща в езеро.Сметопочистването в някои райони, където не се извозва боклукът – Приморско, Младост, Владиславово. Един от най-важните въпроси – малък и среден бизнес. Варна е град с големи, но неоползотворени възможности за икономиката. Пред нас стои въпросът за изграждане на индустриална зона. В областта се очертава демографския проблем, здравеопазването и поминъка. Оттук ще стартираме една национална кампания – подписки за допитване до жителите по местни проблеми”. Това заяви председателят на БСП Корнелия Нинова във Варна. Тя уточни, че с подписките по важни за хората в общината въпроси се цели да си кажат мнението, да се изготвят решенията и тези решения да залегнат в платформата на левицата за изборите. Корнелия Нинова коментира и вътрешнопартийните теми, засегнати по време на заседанието. „Взехме нелеко решение, което е подчинено на едно желание – обновление, промяна на статуквото. Когато искаш прoмяна в страната, първо трябва да покажеш промяна в себе си. Борислав Гуцанов от днес е със свалено политическо доверие от ИБ като председател на градската организация.До конференцията през септември длъжността ще изпълнява Христо Боев”- председателя на район Одесос\", обяви Нинова. Председателят на БСП коментира и обявения нов здравен модел, предложен от правителството на Борисов. „Ние сме подготвили нашите предложения във „Визия за България” още преди година”, отбеляза тя. Лидерът на левицата припомни, че алтернативният модел съдържа няколко основни неща – акцент върху държавно и общинско здравеопазване, наредба за определяне на заплатите на специалистите и лекарите, изграждане на здравния модел на регионален принцип, където се обединяват спешна помощ, доболнична и болнично лечение. Запазване на статута на НЗОК. Тя беше категорична, че предложенията на левицата са в противовес с модела, лансиран от правителството.", "date": "2019.07.15", "title": "Нинова: Стартираме кампания за допитвания до гражданите за местни теми"}
{"url": "https://www.novinite.bg/articles/178134/Jotova-ne-ochakva-spekulacii-pri-izbora-na-nov-glaven-prokuror", "text": "\"Не очаквам да има спекулации при избора на нов главен прокурор. Нямам опасения, че процедурата няма да бъде прозрачна“, обяви вицепрезидентът на България Илияна Йотова във Велико Търново.Тя добави, че ще има възможност всички дебати и дискусии да бъдат наблюдавани от широката общественост. \"Мисля че вече си направихме своите изводи и сме наясно с това, че колкото по-прозрачен е този процес, толкова по-добре ще бъде и за самата професионална гилдия\", допълни Йотова.ВСС почва с процедурата за избор на нов главен прокурор\"Разбира се, президентът е този, който трябва да бъде осведомен за различните тенденции при избора на главен прокурор, но аз съм привърженик преди всичко на разделението на властите, така както повелява българската конституция. Нека в един спокоен диалог да бъде избран най-подготвеният човек. От полза за нас е изборът да бъде сполучлив и успешен\", каза още вицепрезидентът.Илияна Йотова коментира и искането за отмяна на машинното гласуване. \"Законът ми е дал правото да гласувам и машинно. Нито един аргумент на тези, които искат в момента неговата отмяна, не е убедителен за мен - нито грешките, нито финансовата страна на въпроса. И като гражданин не искам да ми бъде отнето това право\", посочи Йотова.По думите й дали ще има президентско вето по този въпрос е решение на президента и неговия юридически екип.", "date": "2019.07.15", "title": "Йотова не очаква спекулации при избора на нов главен прокурор"}
{"url": "https://www.novinite.bg/articles/178124/Nacionalniyat-savet-za-tristranno-satrudnichestvo-obsajda-predlojeniya-na-BSP", "text": "Националният съвет за тристранно сътрудничество ще обсъди законопроект на БСП за преизчисляване на старите пенсии за трудов стаж със средния осигурителен доход за 2015 г. По изчисления на Националния осигурителен институт, това ще увеличи пенсиите на 74 процента от възрастните хора. Само от септември до декември обаче ще са необходими 560 милиона лева допълнително, а за следващата година още 1 милиард и 700 милиарда лева.Държавата, бизнесът и синдикатите ще обсъдят и друго предложение на БСП - при раждане на второ и трето дете да се отпуска двукратна помощ - 10 минимални работни заплати, ако родителите са били осигурени 24 месеца преди раждането на детето. Предлага се също помощта за бедните семейства в началото на учебната година да се изплаща не само за първокласници, но и за децата от 2 до 4 клас. От БСП изчисляват, че за тази година мярката би струвала 90 млн. лева допълнително.И промени в Закона за българските лични документи ще обсъди тристранният съвет. Предвижда се въвеждане на карта за лица от български произход, която ще дава достъп до нови социални и образователни права, без да е необходимо лицата да притежават българско гражданство. Картата ще улесни пребиваването в страната на хора от историческите общности, родени извън територията на страната ни, както и родените в България, но напуснали по икономически причини и които не могат да имат двойно гражданство. ", "date": "2019.07.15", "title": "Националният съвет за тристранно сътрудничество обсъжда предложения на БСП"}
{"url": "https://www.novinite.bg/articles/178139/Avtomatichni-globi-za-pretovareni-kamioni-po-patishtata", "text": "След въвеждането на тол системата у нас глобите за претоварени камиони ще се издават автоматично, без да е необходимо спиране на автомобила. Камери и лазерни скенери на новите рамки в синхрон с интегрираните в пътната повърхност сензори ще ловят нарушителите по време на шофиране.Това стана ясно от отговор на Агенция „Пътна инфраструктура“ на въпроси на „Монитор“ за бъдещото интегриране на новата система. Стационарните контролни точки (рамки), които в момента се изграждат по пътищата, са оборудвани с камери, класифициращи 8+1 класа пътни превозни средства, с лазерни скенери за детайлна класификация на превозните средства и със сензори за измерване на теглото в движение, което помага за определяне на натоварването на всяка ос на пътното превозно средство с тегло над 3,5 тона.Затова информацията, генерирана от камерите, е полезна не само за нуждите на таксуването, но също и за контрол на претоварването на превозните средства, за движението на извънгабаритни товари, както и за контрол на трафика и движението на стоки и товари, поясняват от пътната агенция. Генерираната информация за преминаването на дадено превозно средство може да бъде обработвана и с цел измерване на средна скорост на движение В момента се обсъжда разработването на методика за метрологично сертифициране на изходната информация от видеозаснемането, която Националното тол управление да подава към МВР и други заинтересовани институции, за да може тези данни да се използват за целите на санкционирането, уточниха от АПИ. Системата вече работи в много европейски държави, като определя размера на превозното средство и натоварването на осите. Освен това камерите регистрират регистрационния номер, страната на произход на превозното средство, броя на осите и категорията на превозното средство. На фона на тези данни се определя и размерът на глобата в случай на претоварване. За какво още ще се ползва тол системата В момента е-системата за таксуване на база време и на база изминато разстояние е в процес на интеграция с Агенция “Митници”, с МВР, с Националната агенция по приходите и с Изпълнителната агенция “Автомобилна администрация”. Интеграцията с Агенция “Митници” е обвързана с произтичащите задължения на агенцията съгласно Закона за движение по пътищата.Агенция “Митници” е контролиращ и правоприлагащ орган по отношение на пътните такси. С МВР е на две нива – на първо място обмен на данни за собственика на пътното превозно средство без платена пътна такса с цел санкциониране, когато нарушителят не може да бъде глобен на място. Второто ниво е обмен на информация за текущите нарушения с цел контрол и правоприлагане от страна на МВР. Интеграцията с НАП цели да бъдат обменяни данни за претоварени пътни превозни средства и за влезли в сила и подлежащи на принудително събиране наказателни постановления, издадени от наказващия орган Агенция “Пътна инфраструктура”. С Изпълнителна агенция “Автомобилна администрация” интеграцията е обвързана с проверка от тяхна страна на влезли в сила, но неплатени глоби (наказателни постановления). От гледна точка на правоприлагането и контрола за платени пътни такси интеграцията с Агенция “Митници” вече е готова. Митническите служители правоприлагат на граничните контролнопропускателни пунктове.", "date": "2019.07.15", "title": "Автоматични глоби за претоварени камиони по пътищата"}
{"url": "https://www.novinite.bg/articles/178136/Fandakova-Maya-Manolova-e-kandidatat-na-BSP-za-kmet-na-stolicata", "text": "Изборите са най-важният изпит за всички политици. Това заяви пред журналисти кметът на София Йорданка Фандъкова след проверка на работата по възстановяване на сградата на минералната баня в Банкя.\"В момента вървят номинации в почти всички партии. Започват номинациите и в ГЕРБ. Септември месец ще имаме резултати\", посочи тя.Фандъкова добави, че е запозната с номинациите и на БСП. ,,Номинират Мая Манолова като знаково лице на БСП\", допълни столичният градоначалник.Тя заяви още, че засега е съсредоточена върху ангажиментите, които е поела за устройството на града, а не толкова върху това дали ще се кандидатира отново за кмет на София. Йорданка Фандъкова допълни, че в Столична община получават сигнали за нередности по изпълнение на проектите и ги проверяват, като се стараят да ги отстранят.", "date": "2019.07.15", "title": "Фандъкова: Мая Манолова е кандидатът на БСП за кмет на столицата"}
