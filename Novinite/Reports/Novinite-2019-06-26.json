{"url": "https://www.novinite.bg/articles/177478/Obmislyat-Chervena-zona-za-parkirane-v-centara-na-Sofiya", "text": "Столичната община обмисля въвеждане на Червена зона за паркиране в центъра на София. Това става ясно от план за устойчива градска мобилност на кметството с хоризонт до 2035 г., който ще бъде гласуван от общинския съвет утре. В него са заложени мерки, които общината смята да предприеме в следващите години, за да намали използването на автомобили за сметка на придвижването пеша и с велосипед, както и да стимулира живущите в града да се качат в градския транспорт.Предлага се новата зона за паркиране да е с по-рестриктивни условия спрямо синята – по-висока цена и максимален престой до 1 час. Червена зона трябва да обхване най-представителната част от центъра на града с най-голяма концентрация на административни, културни и обществени обекти. Отделно пък Синята зона да бъде разширена извън сегашните си предали Зелената зона също може да нарасне по места, в които се наблюдава засилен натиск от паркирали автомобили по уличното платно. Цената за паркиране пък е възможно да скочи при запълняемост на местата в зоните над 85%. Според общината това е индикатор за необходимостта от увеличаване на цената. Обмисля се и създаване на „жълти места“ за платено краткотрайно паркиране в близост до здравни, обществени, културни и други сгради и обекти, където е необходимо да бъдат осигурени допълнителни места за колите. „Центърът за градска мобилност има възможности и ресурс да осигури контрола на тези места включително с използването на съвременните технологии или чрез дислоциране на служители“, се посочва в плана.Предвидено е още и поскъпване на данъка за дизелови коли след 2025г. Както и въвеждане на ограничения за автомобили с по-замърсяващи двигатели, които се ползват за доставки и логистика. Влизането на товарните автомобили в центъра също ще става под контрол. Идеята е да се забрани движението на товарни коли над 4 тона в централната част от 7 до 21 часа, същото се отнася и за автобусите с над 22 пътнически места. Увеличаване на транспортно-успокоената зона с ограничение на скоростта до 30 км/ч в цялата централна градска част и въвеждането на такива зони в жилищните комплекси също е част от мерките. Общината ще се опита да стимулира и използване на велосипеди, чрез изграждането на велоалеи.Удобството на пешеходците също намира място в плана, чрез по достъпно преминаване - повече тротоари, повдигане на пешеходните пътеки, както и подобряване на уличното осветление в пешеходните зони и публични пространства. Изграждане на буферни паркинги при станции на метрото и скоростните трамвайни трасета също е сред заложените мерки на общината. За осъществяването на плана са необходими 3.869 млрд. лв. Близо 1.6 млрд. лв. ще са нужни за доизграждането на третата линия на метрото и разширение на първите две линии. В наземния транспорт се предвижда да бъдат вложени 1.646 млрд. лв. Софиянци пътуват по 64 минути на ден Средно всеки жител на столицата прекарва в пътуване 64 минути на ден, се посочва в плана за устойчива градска мобилност. Пешеходното придвижване се избира при по-къси разстояния, като 1 пътуване е средно 17 минути. За пътуващите с автомобил едно пътуване отнема 26 минути, а за използващите обществен транспорт -29 минути. С автомобил пътуват основно работещите и домакините, докато градският транспорт е основно средство за придвижване на студентите. Пеша се придвижват основно пенсионерите. Основните причини да не се ползва по-широко пешеходното движение за извършване на различни видове придвижвания в делничен ден, са големите разстояния и липсата на време, както и задръстените с леки автомобили тротоари.", "date": "2019.06.26", "title": "Обмислят Червена зона за паркиране в центъра на София"}
{"url": "https://www.novinite.bg/articles/177429/Manolova-Bez-zakon-za-chastniya-falit-ubivame-predpriemchivostta-na-grajdanite", "text": "\r\nОмбудсманът Мая Манолова беше домакин на дискусия, посветена на проекта на закон за гражданската несъстоятелност. Какво се чу по време на тази дискусия - вижте отговорите от Мая Манолова, която гостува в Сутрешния блок на БНТ1.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.26", "title": "Манолова: Без закон за частния фалит убиваме предприемчивостта на гражданите"}
{"url": "https://www.novinite.bg/articles/177435/Bojko-Borisov-i-Zoran-Zaev-se-sreshtat-v-Plovdiv", "text": "Премиерите на България и Северна Македония се срещат в Пловдив. Вторият икономически форум в града ще събере на едно място Бойко Борисов и Зоран Заев.Двамата ще се видят след обострянето на отношенията между двете страни заради исторически спорове около фигурата на Гоце Делчев.Скопие предложи паметта на революционера да бъде чествана заедно от двете държави на 7-ми октомври - датата, на която костите му са предадени от комунистическата власт в България на тогавашна Югославия.София категорично отхвърли това предложение и заяви, че ще повдигне нерешените исторически въпроси по време на преговорите за членство на Северна Македония с Европейския съюз.", "date": "2019.06.26", "title": "Бойко Борисов и Зоран Заев се срещат в Пловдив"}
{"url": "https://www.novinite.bg/articles/177436/Korneliya-Ninova-Nadvzetite-pari-shte-ni-badat-udarjani-ot-sledvashtata-subsidiya", "text": "Надвзетите пари ще ни бъдат удържани от следващата субсидия, заяви в кулоарите на парламента лидерът на БСП Корнелия Нинова, предаде  БГНЕС.Министерството на финансите вече преизчисли годишната държавна субсидия, отпусната на политическите партии и коалиции за периода от 26 май 2016 г. до влизането в сила на Закона за изменение на Закона за политическите партии – 31 март 2019 г. За този период партиите и коалициите трябва да възстановят общо 14 463 706,00 лв. ГЕРБ вече погаси дълга си от 5 613 724 лв., а левицата трябва да върне в бюджета 4 299 690 лв.„Ние, за разлика от ГЕРБ, не си държим парите на влогове за лихви“, заяви Нинова. Тя припомни, че по данни към месец декември миналата година левицата е разполагала с 6 млн. лв., но от тогава досега е имала много разходи. Около 2 млн. лв. са отишли за кампанията на европейските избори, а стартът на партийната телевизия е струвал на БСП около 1,5 млн. лв. От тази сума били преведени и средства за издръжка на партийните структури.„Към момента ние не разполагаме с тези пари“, обясни Нинова. Лидерът на левицата допълни, че БСП ще участва в консултациите за намаляването на партийната субсидия, което бе гласувано на първо четене в парламента, но впоследствие бе отложено. „Най-разумното е да седнем и с аргументи и без емоции да обсъдим въпроса в две посоки – да не допускаме –частни интереси да си купуват партии и да диктуват политиката на България, но да намалим субсидията така, че обществото да се успокои, че партиите на харчат излишни пари, уточни тя.", "date": "2019.06.26", "title": "Корнелия Нинова: Надвзетите пари ще ни бъдат удържани от следващата субсидия"}
{"url": "https://www.novinite.bg/articles/177437/Otlojiha-politicheskite-konsultacii-v-NS-za-razmera-na-partijnata-subsidiya", "text": "Политическите консултации за размера на партийната субсидия се отлагат и няма да се проведат днес. Това е било решено на Председателския съвет в Народното събрание. Причината е отсъствието на представители на ръководството на ГЕРБ. Новината съобщи в кулоарите на Народното събрание лидерът на БСП Корнелия Нинова.", "date": "2019.06.26", "title": "Отложиха политическите консултации в НС за размера на партийната субсидия"}
{"url": "https://www.novinite.bg/articles/177438/Valeri-Simeonov-Nyamame-problem-da-varnem-nadvzetata-subsidiya", "text": " Това каза лидерът на НФСБ Валери Симеонов пред журналисти във връзка с надвзетите партийни субсидии, предаде Агенция \"Фокус\".Според него това бързане и непрекъснатото медийно говорене усложнява намирането на решение по въпроса за субсидиите, когато става въпрос за позиции на различни партии.\"Ще ви информираме\", уточни още Симеонов.На въпрос дали ще е проблем, ако до края на юли не се вземе решение, Симеонов обясни, че партньорите са се разбрали да бъде взето такова дотогава.\"За мен решението може да се вземе и за една седмица. Ще се постарая да намерим сравнително бързо решение. Въпросът не е чак толкова сложен\", каза още лидерът на НФСБ.", "date": "2019.06.26", "title": "Валери Симеонов: Нямаме проблем да върнем надвзетата субсидия"}
{"url": "https://www.novinite.bg/articles/177440/Dvama-novi-deputati-v-BSP-smenyat-Joncheva-i-Vitanov", "text": "Двама нови законотворци се заклеха в сряда и седнаха на депутатските банки.Анна Славова зае мястото на Петър Витанов от БСП, а Смиляна Нитова – Кръстева седна в стола на Елена Йончева.Депутатите решиха през миналата седмица да прекратят пълномощията като депутати на Елена Йончева и Петър Витанов, защото двамата ще бъдат евродепутати в новия европейски парламент.", "date": "2019.06.26", "title": "Двама нови депутати в БСП, сменят Йончева и Витанов"}
{"url": "https://www.novinite.bg/articles/177485/BABH-izvarshi-1-153-proverki-v-stranata-na-predlaganite-maslinovi-i-rastitelni-masla", "text": "1 153 проверки на предлаганите маслинови масла и растителни масла смес, с вложено в състава им маслиново масло, извърши дирекция „Контрол на храните“ към Българската агенция по безопасност на храните (БАБХ) на територията на всички области в страната.Контролните органи на БАБХ осъществиха извънредна тематична проверка на посочените хранителни продукти, която включва обекти за производство и/или бутилиране на маслинови масла и смеси от растителни масла с вложено в състава им маслиново масло, супермаркети и хранителни магазини, продаващи маслинови масла, складове за търговия на едро и дребно, и централни складове на търговските вериги в страната. 22 са издадените предписания за възбрана на реализацията на неотговарящи на стандартите за търговия маслинови масла. Съставени са 3 акта за установяване на административно нарушение.Възбранените от продажба количества маслинови масла, в бутилки от 0.5 литра и от 1 литър, са общо 2 542 броя. Извънредната тематична проверка констатира, че на българския пазар се предлагат десетки видове маслинови масла с произход предимно от Гърция, но също така и от Испания, Италия и Португалия, доставени от търговски фирми – разпространители. При анализа на резултатите ясно се очертава тенденцията за голямо разнообразие на българския пазар, като преобладаващи са продажбите на „Маслиново масло от маслиново кюспе“ и „Маслиново масло, съставено от рафинирани и необработени маслинови масла“. Предлагат се и висококачествените „Маслиново масло Екстра virgin“ и „Маслиново масло Virgin“.Обобщените резултати показват, че има значително подобрение по отношение на съответствието на маслиновите масла в търговската мрежа с изискванията на европейското законодателство, и по конкретно със Стандартите за търговия с маслиново Вследствие на упражнявания официален контрол от БАБХ, свързан със спазването на изискванията към маслиновите масла от отговорните стопански субекти, включително и относно етикетирането, издадените предписания във връзка с предлагани неотговарящи продукти са намалели значително (22 броя), в сравнение с констатираните несъответствия и издадени предписания по време на извършената тематична проверка през 2017 година – общо 183 броя. Най-често констатираните несъответствия са свързани с етикетирането – не е налична категорията на маслиновото масло, липсва информация на етикета на български език, не са посочени данни за произход, производител или дистрибутор. Установено бе и предлагане на пазара на така наречените „Салатени миксове“ с неразрешени съставки. При проверките бе констатирано наличие на смеси от зехтини и слънчогледово олио с вложени оцветители, консерванти и ароматизанти. За установените несъответствия хранителните продукти са изтеглени от пазара, върнати са в производствените обекти и са пренасочени за нехранителни цели, включително и унищожаване. Проверките се правят с цел установяване спазването на законодателството за храните.Във връзка с констатациите от тематичната проверка БАБХ, като контролен орган, ще продължи проверките в обектите с установени нарушения с цел проследяване на изпълнението на издадените предписания, изтегляне и връщане на несъответстващите продукти към доставчиците.", "date": "2019.06.26", "title": "БАБХ извърши 1 153 проверки в страната на предлаганите маслинови и растителни масла"}
{"url": "https://www.novinite.bg/articles/177441/Ninova-Da-ne-dopuskame-chastni-interesi-da-si-kupuvat-partii-i-da-diktuvat-politikata-v-Balgariya", "text": "\"Надвзетите пари ще ни бъдат удържани от следващата субсидия. Към края на  миналата година имаме 6 млн. лв., но ние, за разлика от ГЕРБ, не си държим парите на влогове за лихви”. Това каза председателят на НС на БСП Корнелия Нинова пред журналисти в парламента.Тя добави, че  тези пари  са похарчени за европейската кампания - 2 млн. лв. , старта на Българска свободна телевизия - около 1, 5 млн. лв. и средствата  за издръжка на структурите. Корнелия Нинова припомни, че БСП е инициирала срещи с другите парламентарни партии за определяне на размера на партийните субсидии още преди седмица, но ГЕРБ и ОП отказаха  и добави, че представители на левицата ще участват в бъдещите разговори. „Смятаме, че това е разумно - да седнем, с аргументи и без емоции да обсъдим в две посоки.Да не допускаме частни интереси да си купуват партии и да диктуват политиката в България, но и да намалим субсидията, така че обществото да се успокои, че партиите не харчат излишни пари”, заяви лидерът на левицата.  Тя коментира, че разговорите е трябвало да бъдат днес, но на председателски съвет е уточнено, че няма да има такива, защото представителите на ГЕРБ ги няма.   \"Ние внесохме предложение за намаляване на ДДС за храни и лекарства затова не приемаме, че такова няма да има\", каза още Корнелия Нинова и обърна внимание, че тези мерки са добра европейска практика. Лидерът на социалистите подчерта, че левицата ще продължава да отстоява  тази политика. \"Ще продължаваме да внасяме това предложение, ще го аргументираме и в бюджета за 2020 г., когато отворим отново данъчните закони през октомври\", коментира още Нинова.", "date": "2019.06.26", "title": "Нинова: Да не допускаме частни интереси да си купуват партии и да диктуват политиката в България"}
{"url": "https://www.novinite.bg/articles/177487/Medicinsko-za-domashno-nasilie-za-30-min-no-samo-v-Pirogov", "text": "От 1 юли болница \"Пирогов\" започва съвместен проект с Националната полиция и неправителствената организация \"Деметра\" в помощ на жертвите на домашно насилие. Проектът е със срок 6 месеца.При този вид престъпление – домашното насилие, е важно институциите да реагират в първите часове след извършването му, каза изпълнителният директор на \"Пирогов\" проф. Асен Балтов.\"Никога не е имало пълно обхващане на тези пациенти. Обикновено те минават и казват: \"Ние сега трябва да отидем в \"Съдебна медицина\", да си издадем едно съдебно медицинско свидетелство\" и след това евентуално да търсят помощ по някакъв начин. Всичко това ще бъде свършено в рамките на 15 до 30 минути с от нас подготвени хора, които ще бъдат буквално на разположение 24 часа 7 дни в седмицата\", отбеляза проф. Балтов.Новият проект на Асоциация \"Деметра\", съвместно със спешния институт \"Пирогов\" и други институции, цели да предложи един координиран отговор към домашното насилие чрез въвеждане на пакет от услуги, заяви пред БНР Мария Иванова от асоциацията.\"Този проект цели да събере всички институции, Националната полиция участва също в проекта, а той самият е подкрепен и иницииран от Министерство на правосъдието\", каза тя.Подобен кабинет има в Многопрофилната болница в Бургас, но за жертви на сексуално насилие, който, по думите на Иванова, е уникален по рода си в България за момента.", "date": "2019.06.26", "title": "Медицинско за домашно насилие за 30 мин., но само в \"Пирогов\""}
{"url": "https://www.novinite.bg/articles/177484/Regionalnata-komisiya-v-NS-othvarli-vetoto-na-prezidenta-varhu-Zakona-za-Chernomorskoto-krajbrejie", "text": "Парламентарната комисия по регионална политика, благоустройство и местно самоуправление отхвърли ветото на президента върху последните промени в Закона за устройство на Черноморското крайбрежие. В подкрепа на ветото гласуваха само от БСП с аргумента, че така обществото ще бъде успокоено. Държавният глава Румен Радев върна закона с мотива, че с новите изменения режимът за диво къмпингуване става по-рестриктивен. По-рано в деловодството на Народното събрание е постъпило ветото на държавния глава Румен Радев върху закона.", "date": "2019.06.26", "title": "Регионалната комисия в НС отхвърли ветото на президента върху Закона за Черноморското крайбрежие"}
{"url": "https://www.novinite.bg/articles/177469/Cenko-Chokov-dojde-v-sada-v-invalidna-kolichka", "text": "Бившият кмет на село Галиче пристигна в инвалидна количка на днешното изслушване в Апелативния специализиран наказателен съд на пледоариите по делото срещу него. На 10 май 2019 г. той беше осъден от специализирания наказателен съд на 4 години и половина затвор за отвличане, побой и палеж на автомобил, а синът му Мартин Чоков и още две момчета получиха присъда от по 4 години.Чоков беше придружаван от съпругата му. В залата влязоха синът му Мартин Чоков и частните му обвинители.Адвокатът на Чоков, Иво Найденов каза, че иска заседанието да се отложи, предаде БГНЕС. Същото искане направи и в зала, като се обоснова, че това се налага заради отсъствието на адвокат Илиян Василев.Найденов поиска и да бъде назначена и нова съдебно-медицинска експертиза, която да установи, тъжителят Веселин Тушинов дали му е причинена лека или средна телесна повреда, в следствие на нанесения му побой. Според адвоката на Чоков, двете експертизи си противоречат, тъй като в едната е посочено, че на Тушинов му е причинена лека телесна повреда, а във втората – средна.„Ако съдът ги уважи, следва друга дата. Ако не- следват пледоарии. Ние сме на финала на втора инстанция. Ние сме обжалвали присъдата, която е на първа инстанция. Има протест на прокуратурата, има наша жалба от наша страна“, заяви Найденов.Въпреки изложените факти, съдът отказа да отложи заседанието, както и да назначи нова съдебно-медицинска експертиза.Преди започването на четенето на пледоарии, Иво Найденов поиска тези на Ценко и Мартин Чокови да бъдат четени в друго заседание. Това искане беше прието от магистратите.", "date": "2019.06.26", "title": "Ценко Чоков дойде в съда в инвалидна количка"}
{"url": "https://www.novinite.bg/articles/177481/Kaloyan-Pargov-poiska-informaciya-za-navodneniyata-v-Sofiya-sled-poroya-v-ponedelnik", "text": "Лидерът на БСП - София и председател на групата на социалистите в СОС Калоян Паргов официално поиска информация за наводненията в столицата след пороя в понеделник. Той направи това по време на днешното заседание на Комисията по транспорт и туризъм към СОС. Предложението му беше още на следващото заседание на комисията ръководителите на Дирекция \"Аварийна помощ и превенция\" Красимир Димитров и на Дирекция \"Сигурност\" Кристина Лазарова, както и директорът на Столичния инспекторат Веска Георгиева да изнесат официална информация за ситуацията.\"Също така очаквам от тях и предложения за мерки. Какво ще предприемат оттук-нататък, за да не бъдат допускани повече наводнения по централните столични улици, а и не само по тях, каза Калоян Паргов. - В понеделник след пороя гневът на гражданите за пореден път се изля върху Столична община. И с право. А ние, като общински съветници, не бива да допускаме подобни проблеми. Какво значи продавачи в магазини да стоят на вратите и с четки и парцали да се борят с водата, за да не влезе вътре? А за шахтите и канализацията - да не говорим! Вярно, че отговорността за поддръжката им е разделена на три, включително и на \"Софийска вода\", но в края на юни да оправдават запушванията с листа - не е сериозно. Не сме в сезона на листопада\".", "date": "2019.06.26", "title": "Калоян Паргов поиска информация за наводненията в София след пороя в понеделник"}
{"url": "https://www.novinite.bg/articles/177433/Dneven-horoskop-za-sryada", "text": "Каквото и да се опитвате да постигнете днес, ще го постигнете - не се безпокойте за това. Може да не постигнете някакви велики неща, но ще свършите всичко, което трябва да свършите. Накарайте някой да се усмихне днес!Има една забавна мистерия, която можете да решите днес. За щастие, ще получите някои полезни, вълнуващи улики в началото на деня. Някой, когото обикновено не приемате много сериозно, ще каже нещо, което изглежда като дълбока истина.Днес силните и дълбоки мисли могат да ви накарат да се чувствате объркани, но това е напълно разбираемо.Вие се занимавате с много различни неща, което неизбежно води до объркване в един момент. Вижте повече на: ", "date": "2019.06.26", "title": "Дневен хороскоп за сряда"}
{"url": "https://www.novinite.bg/articles/177443/Pernishki-policai-izzeha-okolo-20-kilograma-nelegalen-tyutyun", "text": "Пернишки полицаи иззеха около 20 килограма нелегален тютюн. Акцията е проведена вчера, от служители на секторите „Противодействие на криминалната престъпност“ и „Противодействие на икономическата престъпност“ при ОДМВР – Перник. Спецполицаите проверили къща в гр. Трън, обитавана от 47-годишен местен жител. Вътре били намерени и иззети близо 20 килограма ситно нарязан тютюн за пушене без акцизен бандерол. Започнато е досъдебно производство по чл. 234, ал. 1 от НК и работата по случая продължава.", "date": "2019.06.26", "title": "Пернишки полицаи иззеха около 20 килограма нелегален тютюн"}
{"url": "https://www.novinite.bg/articles/177479/Glad-za-shivachki-v-Dupnica", "text": "Заради глад за шивачки масово дупнишки фирми подават заявления за наемане на работнички от Молдова. За целта има депозирани искания пред Бюрото по труда в града, съгласно Спогодба за регулиране на трудовата миграция между България и Молдова.\r\nОт своя страна работодателите ще осигурят на жените от Молдова безплатна квартира и храна и ще ги осигурява съгласно българското законодателство. “Възнаграждението на жените ще бъде в същия размер, както и на останалите. Определено се задава криза с работната ръка особено в тази сфера“, коментираха експертите.\r\nСпоред данните от средата на този месец само в Дирекция „Бюро по труда“ – Кюстендил има обявени над 100 свободни работни места в шивашката промишленост. Сред търсените кадри са както жени, така и мъже, които да произвеждат обувки и дрехи. Общо 48 са търсените работници за машинни оператори, а други 20 недостигат в ушиването на дрехи, като има свободни позиции и за гладачи.\r\nВ същото време нивото на безработицата в Дупница е рекордно ниско - 5,7%. Квалифицирана работна ръка липсва и в сферата на строителството, машиностроенето и ресторантьорството.\r\n„Вероятно недостигът на кадри се дължи на това, че голяма част от хората заминават през летните месеци на работа в чужбина или по морските курорти. Не са малко берачите на ягоди в Италия, други пък работят като спасители по Кипър. Масово младите през тази година търсят препитание по морето, където са примамени от доста по-високи заплати, с осигурена нощувка и храна“, коментират експерти от региона.\r\n", "date": "2019.06.26", "title": "Глад за шивачки в Дупница"}
{"url": "https://www.novinite.bg/articles/177476/Zadarjaha-trima-narkodilari-v-Targovishte", "text": " съобщават от ОД на МВР.При проверка на автомобил на главния път София-Варна е установено, че 25-годишният водач държи 2,85 грама бяло кристално вещество - метамфетамин. У него е намерена и 0,297 грама марихуана.В жилището в Търговище на пътувал в същата кола 26-годишен мъж от Омуртаг са намерени и иззети два грама метамфетамин и нерегистриран газов пистолет. допълниха за БТА. Установено е още, че шофьорът управлявал след употреба на наркотични вещества или техни аналози. Образувано е бързо полицейско производство. В дома му са открити и иззети 31 таблетки екстази, 0,5 грама амфетамин и 260 грама марихуана. Мъжът е задържан. По случая е образувано досъдебно производство.По време на полицейската операция са проверени 12 автомобила, 22 души и две жилища, уточняват от ОД на МВР.", "date": "2019.06.26", "title": "Задържаха трима наркодилъри в Търговище"}
{"url": "https://www.novinite.bg/articles/177467/Mahat-boksa-ot-Olimpijskite-igri", "text": "Международният олимпийски комитет (МОК) официално изхвърли бокса от програмата на Летните олимпийски игри в Токио 2020 и наказа Международната боксова федерация (АИБА), съобщава БГНЕС. МОК гласува единодушно „против“ участието на АИБА на Игрите в японската столица заради проблеми с финанси и управление, като наказа звеното до разрешаването на проблемите.АИБА изпитва затруднения със своите финанси и управление от години насам, като федерацията има дългове на стойност 16 млн. долара, както и битка за президентския пост, която раздели звеното вътрешно. Сръбският член на МОК Ненад Лалович, който ръководи работен екип на МОК за връзките в АИБА, по-рано в сряда предаде доклад на сесията на МОК, в който се казва, че асоциацията може да достигне дълг в размер на 29 млн. долара. В него се добавя, че от федерацията не са успели да направят реформи на върха на организацията.Президентът на АИБА Гафур Рахимов се отказа от поста си през март заради присъствието си в списък на Американския департамент за санкционирани лица за „осигуряването на материална подкрепа“ на криминална организация. Узбекистанецът отрече обвиненията по свой адрес. Присъствието на Рахимов в списъка със санкционирани лица изключително много навреди на репутацията на МОК, въпреки че той бе временно заменен от Мохамед Мустахсане. „Това излага МОК и неговите търговски партньори на неприемливи законови и финансови рискове“, каза той.Лалович добави, че дългът на АИБА означава, че парите няма да отиват за спорта и атлетите в бъдеще, и че организацията все още изпитва проблеми със съдийството. АИБА зависи много от приходи от Олимпийските игри, за да оцелява между Игрите, като започна да освобождава хора в резултат на изключването от програмата на Олимпиадата. От федерацията ще обсъдят решението на МОК на събрание на Управителния съвет в четвъртък. Японският член на МОК Моринари Уатанабе, президент на Международната федерация по гимнастика, ръководи работния екип да организира квалификации и състезанията по време на Игрите в Токио догодина.", "date": "2019.06.26", "title": "Махат  бокса от Олимпийските игри"}
{"url": "https://www.novinite.bg/articles/177451/Cipras-Sondajite-na-Turciya-vav-vodite-na-Kipar-sa-priznak-na-slabost", "text": "Гръцкият премиер Алексис Ципрас заяви, че турските сондажи във водите, над които Кипър има изключителни икономически права, са „признак на слабост“, съобщават МИА и БГНЕС. Ципрас предупреди за сериозни последици за Турция във връзка с ЕС, както и за регионалната стабилност, ако турското правителство продължи с тези действия.Турция извършва тези дейности на западния и източния бряг на Кипър. Лидерите на ЕС осъдиха Турция за сондирането за газ и я заплашиха със санкции.Гръцкият премиер е в Кипър на погребението на неотдавна починалия бивш президент на страната Димитрис Христофиас. ", "date": "2019.06.26", "title": "Ципрас: Сондажите на Турция във водите на Кипър са признак на слабост"}
{"url": "https://www.novinite.bg/articles/177442/Iliyana-Jotova-shte-bade-na-rabotno-poseshtenie-v-Cherna-gora", "text": "Вицепрезидентът Илияна Йотова заминава на работно посещение в Черна гора. На , четвъртък, в Подгорица Илияна Йотова ще участва в международна конференция „Геополитика в Западните Балкани: поглед от региона“. Вицепрезидентът ще направи основното изказване на форума, вкойто ще участват представители на черногорски институции и на дипломатическия корпус, както и експерти от България и други страни от Балканския регион. В петък, , Илияна Йотова ще проведе срещи с президента на Черна гора Мило Джуканович, с министър-председателя Душко Маркович и с министъра на външните работи Сърджан Дарманович.", "date": "2019.06.26", "title": "Илияна Йотова ще бъде на работно посещение в Черна гора"}
{"url": "https://www.novinite.bg/articles/177452/Severna-Koreya-nyama-da-otstapi-pred-sankciite-na-SASht", "text": "Северна Корея заяви, че няма да отстъпи пред санкциите на САЩ и обвини Вашингтон, че се опитва да я постави на колене, предаде Асошиейтед прес.Министерството на външните работи на КНДР обвини САЩ във враждебност към Пхенян и приведе като примери за това неотдавнашните американски доклади за предполагаем трафик на хора и религиозни репресии в Северна Корея. Цитирано бе и изявление на държавния секретар Майк Помпейо, че над 80 процента от севернокорейската икономика е под ударите на санкции.Министерството заяви, че всички това показва \"необузданото желание на САЩ да поставят Северна Корея на колене чрез санкции, а натискът не само че не намалява изобщо, а се засилва, и то още по-неприкрито\".Дипломатическото ведомство на Пхенян посочи, че КНДР \"не е страна, която ще отстъпи пред санкциите\".Това изявление напомня за пореден път, че Северна Корея продължава да изпитва недоверие към САЩ, въпреки че лидерът Ким Чен-ун и президентът Доналд Тръмп неотдавна си размениха писма, отбелязва Асошиейтед прес. Това показва, че двамата лидери се надяват да продължат дипломацията, макар че след провалилата се двустранна среща на върха в Ханой не е известно да е имало други официални срещи между двете страни.В събота Тръмп пристига на двудневна визита в Южна Корея.", "date": "2019.06.26", "title": "Северна Корея няма да отстъпи пред санкциите на САЩ"}
{"url": "https://www.novinite.bg/articles/177477/Samolet-kacna-avarijno-na-Letishte-Sofiya", "text": "Самолет  \"Боинг\" 737-800 на израелските авиолинии \"Ел Ал\" кацна аварийно на Летище София, пише  NOVA. Полетът е бил от София за Тел Авив. Продължил е само 41 минути до обратното кацане на софийското летище.По непотвърдена информация причината за извънредното приземяване е авария, предизвикана от ударила се птица в един от двигателите. Забелязан е дим в кабината на самолета. ", "date": "2019.06.26", "title": "Самолет кацна аварийно на Летище София"}
{"url": "https://www.novinite.bg/articles/177426/Dnes-nad-po-golyamata-chast-ot-stranata-shte-preobladava-slanchevo-vreme", "text": "Днес над по-голямата част от страната ще преобладава слънчево време, но още преди обяд ще се развива купеста и купесто-дъждовна облачност. Ще има краткотрайни валежи от дъжд, придружени с гръмотевици, на повече места и по-интензивни в Южна България, по старопланинското било и в Предбалкана. До полунощ валежите ще спрат и облачността ще се разкъса и намалее. Ще духа слаб до умерен североизточен вятър. Максималните температури в повечето райони ще са между 28° и 33°. Над планините ще се развива купесто-дъждовна облачност, ще има краткотрайни валежи, на места, главно в Стара планина, Родопите и Странджа, интензивни и с гръмотевични бури. Ще духа умерен до силен североизточен вятър. Максимална температура на 1200 метра около 21°, на 2000 метра – около 13°.По Черноморието ще преобладава слънчево време. Около и след обяд ще се развива купеста и купесто-дъждовна облачност, ще има валежи от дъжд, придружени с гръмотевици. Повече ще са валежите по южното крайбрежие. Ще духа до умерен североизточен вятърк. Максимални температури 28°-30°. Температурата на морската вода е 26-27°. Вълнението на морето ще бъде 2-3 бала.", "date": "2019.06.26", "title": "Днес над по-голямата част от страната ще преобладава слънчево време"}
{"url": "https://www.novinite.bg/articles/177473/Nov-vid-zamarsyavane-Plastmasovite-otpadaci-veche-se-inkrustirat-v-skalite", "text": "Учени идентифицираха нов вид замърсяване с пластмаса в морето - разтопени и инкрустирани в скалите отпадъци, съобщи Асошиейтед прес. Явлението е забелязано край Мадейра още през 2016 г. Сега замърсената по този начин зона се е увеличила, а пластмасовите петна са повече. Те са предимно сини и сиви, с различен размер. Учените ги нарекоха \"пластмасова коричка\". Изследванията показаха, че материалът е полиетилен - най-разпространената пластмаса в света. Инкрустациите по скалите се виждат, когато има отлив. Учените от португалския Център за науки за морето и околната среда казаха, че не знаят откъде идва пластмасата и как ще се отрази на морския живот.Учени идентифицираха нов вид замърсяване с пластмаса в морето - разтопени и инкрустирани в скалите отпадъци, съобщи Асошиейтед прес. Явлението е забелязано край Мадейра още през 2016 г. Сега замърсената по този начин зона се е увеличила, а пластмасовите петна са повече. Те са предимно сини и сиви, с различен размер. Учените ги нарекоха \"пластмасова коричка\". Изследванията показаха, че материалът е полиетилен - най-разпространената пластмаса в света. Инкрустациите по скалите се виждат, когато има отлив. Учените от португалския Център за науки за морето и околната среда казаха, че не знаят откъде идва пластмасата и как ще се отрази на морския живот.", "date": "2019.06.26", "title": "Нов вид замърсяване: Пластмасовите отпадъци вече се инкрустират в скалите"}
{"url": "https://www.novinite.bg/articles/177428/Protest-sreshtu-zastroyavaneto-na-zeleni-ploshti-v-stolicata", "text": "Жители на столичния кв. „Гоце Делчев” излизат на протест срещу застрояването на междублоковите пространства. Върху зелените площи ще започне изграждането на 5-етажен блок с 3-етажен подземен паркинг и голям магазин, по думите на протестиращите.„Притеснява ни това, че има проект за застрояване на  5-етажна жилищна сграда с три подземни етажа за гаражи. Тя ще дойде в много малко отстояние от блоковете. Сградите ще бъдат на такова разстояние, че повече няма да може да огрее слънце по никакъв начин. Ще бъде премахната и зелена площ, която трябваше да бъде облагородена”, коментира организатор на протеста.Главният архитект на община „Триадица” Иван Шишков заяви пред протестиращите, че сградата няма да бъде построена.„Няма да коментирам отстоянието на този проект, поради обстоятелството, че сграда няма да има. През 2011-та година има одобрен устройствен план, има и има възражения по него. Имотът е частен и след като се получи отказът да се строи, очевидно е, че хората ще имат претенции за отчуждаване, това е безспорно”, каза главният архитект на община „Триадица”.", "date": "2019.06.26", "title": "Протест срещу застрояването на зелени площи в столицата"}
{"url": "https://www.novinite.bg/articles/177471/Izzeha-kontrabandna-valuta-za-nad-210-000-leva-na-Kapitan-Andreevo", "text": "Недекларирани 110 000 евро откриха митническите служители от ГД „Митническо разузнаване и разследване“. Контрабандната валута с левова равностойност над 210 000 лева е била укрита на дъното на чанта за документи.Колата с турска  регистрация е пристигнала на МП \"Капитан Андреево\" на 24 юни, на трасе за входящи леки автомобили от Турция за България. Въпреки че водачът, който пътувал сам, не декларирал ценности или акцизни стоки, влизащият в страната автомобил е отклонен за митническа проверка.Митническите служители откриват на дъното на чанта за документи, укрити в две отделения, покрити с празни бели листове, пачки с евро в купюри от 50 и 100  евро. Откритите общо 110 000 евро с левовата равностойност на 215 141 лева са задържани. По случая е образувано бързо производство от разследващ митнически инспектор под надзора на Районна прокуратура-Свиленград. От началото на годината до момента митническите служители на МП \"Капитан Андреево\" са задържали недекларирана валута в левовата равностойност на над 1 милион лева.", "date": "2019.06.26", "title": "Иззеха контрабандна валута за над 210 000 лева на \"Капитан Андреево\""}
{"url": "https://www.novinite.bg/articles/177427/Spirat-dvijenieto-po-Kalotina-Slivnica", "text": "Движението по близо 5-километров участък от пътя Калотина – Сливница ще бъде спряно. Това ще продължи до 20 ноември, до когато трафикът ще преминава по стария път Калотина - София. Ограничаването се налага заради изграждането на отсечка от бъдещата автомагистрала „Европа“, която ще свързва София с граничния пункт, съобщават от Пътната агенция.От 10 до 15 ч. движението за Варна в тунел „Правешки ханове“ на АМ „Хемус“ ще минава само в изпреварващата лента, поради ремонтни дейности на антена на мобилен оператор в активната лента. Шофьорите да карат внимателно и със съобразена скорост, както пътната сигнализация, призовават от Пътната агенция.", "date": "2019.06.26", "title": "Спират движението по Калотина - Сливница"}
{"url": "https://www.novinite.bg/articles/177434/Ministar-Petkova-Nyama-kak-pravitelstvoto-da-okazva-vliyanie-varhu-sdelkata-za-ChEZ", "text": "Следим сделката за ЧЕЗ. По принцип правителството няма отношение към това на кого ще продаде своите активи ЧЕЗ. Има регулаторни органи в България, които ще преценят дали този купувач е приемлив с оглед на нашето законодателство. Това заяви енергийният министър Теменужка Петкова пред бТВ.Петкова припомни, че трите ЕРП-та са приватизирани, те са частна собственост.\"Това е сделка, която се реализира по чешкото законодателство, няма как българското правителство да оказва въздействие на подобен тип сделки, нека да се спре с тези спекулации\", призова енергийният министър.\"Регулаторните органи в България ще се обявят за сделката на ЧЕЗ. Комисията за финансов надзор вече прави проверка, следва да се произнесе Комисията за защита на конкуренцията и след това КЕВР. В Министерството на енергетиката имаме писмо от председателя на КЕВР Иван Иванов, той свиква работна група и в нейните рамки ще разработят критериите по закона за енергийното регулиране. Ще успеем да се справим с общи усилия\", подчерта Петкова.По думите на министър Петкова сме свидетели, че предишната сделка за ЧЕЗ не беше одобрена от КЗК, но мисли, че това вече е приключило.", "date": "2019.06.26", "title": "Министър Петкова: Няма как правителството да оказва влияние върху сделката за ЧЕЗ"}
{"url": "https://www.novinite.bg/articles/177439/11-migranti-zaginaha-pri-zverska-katastrofa-blizo-do-Balgariya", "text": "Най-малко 11 мигранти загинаха, а много други бяха ранени при зверска катастрофа в турския вилает Одрин, близо до България, предаде „Дейли Сабах“.Микробус, превозващ нелегални мигранти, се е забил в стена, след като шофьорът е загубил контрол над превозното средство. Поне 30 са пострадалите, настанени са в болница за лечение.Фаталният инцидент е станал в град Мерич. Част от мигрантския поток, тръгнал от Турция към Европа, преминава именно през областта Одрин, граничеща с България и Гърция.", "date": "2019.06.26", "title": "11 мигранти загинаха при зверска катастрофа близо до България"}
{"url": "https://www.novinite.bg/articles/177431/Dokladite-na-sadebnata-vlast-za-2018-g-vlizat-v-parlamenta", "text": "\r\n\r\nВ първото за седмицата пленарно заседание днес парламентът ще разгледа годишните доклади за дейността на органите на съдебната власт за 2018 г. Във фокуса на вниманието на депутатите първо ще попадне годишният доклад за дейността на Висшия съдебен съвет, който отчита постигнатото през първата година от мандата на настоящия му състав. Докладът отразява разделно дейността на Съдийската и Прокурорската колегии към ВСС, както и на постоянно действащите комисии към тях. След него депутатите ще преминат към доклада на Инспектората към ВСС за миналата година, в който е отбелязано, че за първи път от началото на дейността си през 2018 г. ИВСС е извършил комплексни планови проверки на Върховния касационен съд, Върховния административен съд, Националната следствена служба, както и специализираните съдилища и прокуратури. През 2018 г. броят на всички дела за разглеждане в съдебната система, без тези във ВКС, е бил 661 276, отчита доклада на съдилищата. През миналата година 462 810 дела са приключили със съдебен акт по същество, а прекратените производства са 81 594, като в края на отчетната година има 116 872 неприключили дела. За районните съдии извън областните центрове, средната натовареност е около 43 дела месечно, а за окръжните – около 13. Същевременно натовареността на Софийския градски съд е 25,39 дела месечно, а на Специализирания наказателен съд – 35,99 дела, разглеждани от един съдия на месец. Докладът на прокуратурата за 2018 г. пък е отчета намаление на престъпленията с 9.8% спрямо предходната година и със 7.3% спрямо 2016 г. Общият брой регистрирани престъпления в страната през 2018 г. са 96 187, като през 2017 г. те са 106 659, а през 2016 г. - 103 773. Разкритите престъпления през отчетния период са 44 294, през 2017 г. - 46 650, а през 2016 г. - 49 460.\r\n\r\n ", "date": "2019.06.26", "title": "Докладите на съдебната власт за 2018 г. влизат в парламента"}
{"url": "https://www.novinite.bg/articles/177480/Shefat-na-stroitelniya-kontrol-v-Sofiya-podade-ostavka", "text": "\r\nДва дни след като стана известно, че е отменил заповедта за събаряне на незаконните навеси на терасата на председателя на антикорупционната комисия Пламен Георгиев, шефът на строителния контрол в Столичната община арх. Влади Калинов напусна поста си. За оставката съобщи кметът на София Йорданка Фандъкова в пост профила си във \"Фейсбук\". Тя уточни, че е поискала и получила обяснения от Калинов за терасата, както и оставката му, която е приела.\r\n\r\n\r\n\r\n\r\n", "date": "2019.06.26", "title": "Шефът на строителния контрол в София подаде оставка"}
{"url": "https://www.novinite.bg/articles/177445/Severoiztochna-Balgariya-vodeshta-po-dobiv-na-med-v-stranata", "text": "Североизточният район е първи у нас по среден добив на мед от едно пчелно семейство, който през 2017 г. е 22,4 кг. С 2 888 тона мед той води и по годишен добив през 2016 година. През 2017 г. най-много мед е произведен в Северен централен район – 3 271 тона, а най-малко в Югозападния – 368. В Североизточния през същата година са добити 2 999 тона от пчелния продукт, съобщиха от Областния информационен център-Варна.През 2016 г. добивът на мед у нас е общо 10 218 тона, а през 2017 г. - 11 807. При всички райони се наблюдава тенденция на намаление на броя на пчелните семейства, с изключение на Северен централен, където те са се увеличили от 157 663 през 2016 г. на 174 890 през 2017 г. Докато през 2016 г. средната цена на килограм мед за крайния потребител е 6,76 лв., през 2017 г. тя е 7,30 лв.Данните бяха обявени по време на представянето на проекта BSB 136 - ITM BEE-BSB „Увеличаване на търговията и модернизацията на пчеларството и свързаните сектори в Черноморския басейн“. Той се финансира от Програмата за териториално сътрудничество “Черно море“ 2014-2020 г. и е с продължителност 24 месеца. Общият му бюджет е 758 303 евро.Партньори по проекта са организации от пет страни от Черноморския басейн – Румъния, Молдова, Украйна, Турция и България. Водеща е Асоциацията Технопол на Галац, а от българска страна по него работи Агенцията за икономическо развитие Варна.Неговата цел е да подпомогне развитието и модернизацията на пчеларския сектор и да насърчи стокообмена и партньорството в Черноморския басейн. В рамките на проекта ще бъде създадена мрежа от пчеларски производители в региона, чрез която да се даде тласък на трансграничната търговия. Стимулирането на растеж и конкурентоспособност, както и подобряването на уменията и знанията на пчеларите също са цел на проекта. Сред дейностите, които ще се изпълняват, са консултации, обучения, споделяне на опит между партньорите и създаване на контакти, разработване на каталог с всички пчелни продукти в Черноморския регион.Румъния е на второ място в Европейския съюз след Испания по брой пчелни семейства и на първо по производство на мед, заяви по време на срещата по проекта Лауренти Драсовеан от Асоциацията Технопол на Галац. Страната развива успешно сектора благодарение на финансовата подкрепа от европейските фондове и националния бюджет. Като слабост той изтъкна ниското потребление на мед в Румъния – едва 500 грама годишно на човек, както и навлизането на фалшиви продукти на пазара и липсата на стимули за производителите.Украйна е в топ 5 на производителите на мед в целия свят, отбеляза Олександ Савитски от Регионалната търговско-промишлена палата на Миколаив. Годишният добив на мед е 50 хил. тона. Сред проблемите в сектора са загубата на пчелни семейства, използването на вредни торове и др.Общият износ на мед на Молдова е 4 500 тона, сподели Анатол Небунц от Бизнес център – Кахул. Той изрази надежда, че реализацията на проекта ще доведе до цялостно развитие на сектора и подобряване на знанията чрез обмяна на опит между партньорите.Турция е вторият най-голям производител на мед в света след Китай с годишно производство от 110 000 тона, увери Мурат Аладаг от Агенцията за развитие на Източното Черноморие - Турция. Според него връзките между регионите, повишаването на производителността и конкурентоспособността, залегнали в проекта, ще доведат до силен тласък на сектора.Във Варненска област има пет пчеларски дружества, в които членуват 200 производители – собственици на около 2000 кошера, изтъкна техният председател Атанас Каракашев. По негови думи през последните години производството на мед намалява, а химизацията е тежък проблем за сектора.През 2016 г. пчеларите у нас са подпомогнати с общо 4 379 000 лв., като всеки производител, отговарящ на условията, е получил по 11 лв. на пчелно семейство. През 2017 г. Държавен фонд „Земеделие“ е превел 2 398 500 лв. на 4 348 пчелари, а размерът на ставката за едно пчелно семейство е 4,77 лева. 3 500 000 лв. са разпределени за 2018 г. Финансовата подкрепа се предоставя на сектора за справяне с последствията от неблагоприятните климатични условия, довели до ниски добиви на пчелен мед, добавиха от ОИЦ-Варна.", "date": "2019.06.26", "title": "Североизточна България - водеща по добив на мед в страната"}
{"url": "https://www.novinite.bg/articles/177446/Vremenno-spirat-vodata-na-chast-ot-Sofiya-v-chetvartak", "text": "\r\nНа 27 юни 2019 г. (четвъртък), във връзка с подмяна на уличен водопровод и спирателен кран на ул. „Крушево“ жк. „Света Троица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Илия Кушев“ от ул. „Дебелец“ до ул. „Чавдарица“, ул. „Крушево“ от ул. „Чавдарица“ до ул. „Иван Хаджиенев“.\r\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Крушево“ до бл. 117.\r\nНа 27 юни 2019 г. (четвъртък), във връзка с реконструкция на уличен водопровод на ул. „Жабокрек“ жк. „Лев Толстой“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Будинци“, ул. „Жабокрек“, бл. 64, бл. 68.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Жабокрек“ ъгъла с ул. „Будинци“.\r\nНа 27 юни 2019 г. (четвъртък), във връзка с подмяна на сградно водопроводно отклонение на ул. 40 кв. „Враждебна“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. 40  от ул. 8 до ул. 59.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 40 №15.\r\nНа 27 юни 2019 г. (четвъртък), във връзка с изграждане на уличен водопровод на ул. „Здравец“ вилна зона „Банкя“ гр. Банкя, се налага спиране на водоподаването от 09:00 до 21:00 часа на клиентите на „Софийска вода”, живеещи в района на:  ул. „Вихрен“; ул. „Здравец“ от ул. „Свобода“ до ул. „Вихрен“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Здравец“ ъгъла с ул. „Вихрен“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n", "date": "2019.06.26", "title": "Временно спират водата на част от София в четвъртък"}
{"url": "https://www.novinite.bg/articles/177448/Stolichna-obshtina-si-vrashta-Majmunarnika-i-Veseloto-selo", "text": "Кметът на София Йорданка Фандъкова е предложила на СОС да извади четири терена в Борисовата градина от активите на \"Софийски имоти\" и да ги актува като публична общинска собственост, пише webcafe.Въпросните обекти са площите, на които се намират заведенията \"Маймунарника\", \"Веселото село\", автокъщата \"Капитолия\" и бившето заведение \"Лодки\".Обектите се отдават под наем от общинската фирма, но идеята е да се върнат за стопанисване към Столична община, за да се включат в новия устройствен план на Борисовата градина.Целта на местната администрация е да освободи терените на \"Веселото село\" и паркинга на автомобилния търговец, за да се ползват по предназначение като част от градския парк. На мястото на \"Маймунарника\" ще се направи ново заведение, като ще се възстановят старите три дансинга.\"Софийски имоти\" води дела срещу фирмите, които стопанисват \"Веселото село\" и \"Капитолия\", но процесите все още не са стигнали до окончателно решение.\"За четирите описани по-горе имота, които ще бъдат върнати за управление на Столичната община, следва кметът на район \"Средец\" да състави актове за публична общинска собственост. За всички общински поземлени имоти, намиращи се в парк \"Княз Борисова градина\", кметовете на районите \"Средец\", \"Лозенец\" и \"Изгрев\" следва да съставят актове за публична общинска собственост съгласно одобрените кадастрална карта и кадастрални регистри\", се казва в доклада на Йорданка Фандъкова до СОС.Обсъждането му е насрочено за четвъртък.", "date": "2019.06.26", "title": "Столична община си връща \"Маймунарника\" и \"Веселото село\""}
{"url": "https://www.novinite.bg/articles/177432/Uchredyavat-Centar-za-bezopasno-dvijenie-zaradi-vojnata-po-patishtata", "text": "За да се справи със зачестилите катастрофи в началото на летния сезон у нас, правителството спешно създава Национален координационен център за безопасно движение по пътищата. Новото звено ще включва служители от шест държавни ведомства, които ще си взаимодействат 24 часа в денонощието, седем дни в седмицата, и ще реагират на сигнали, подадени на специална работна станция  към националната система „112”. Решението за създаването на поредната структура, която ще се бори за нула загинали и пострадали по българските пътища, ще бъде гласувано на днешното заседание на кабинета. Заради започналия почивен сезон, ограниченията на движението поради ремонтни дейности и увеличения брой на транзитно преминаващите граждани, МВР предлага създаването на новия координационен център за безопасно движение във възможно най-кратък срок. Нормативно това ще се случи днес, а в 20-дневен срок от обнародването на решението трябва да бъдат определени неговите служители и правилата, които ще работят те.Екипът ще бъде съставен от служители на „Националната полиция”, Пожарна безопасност”, Националната система „112”, АПИ, агенция „Автомобилна администрация” и наскоро създадената Държавна агенция „Безопасност на движението по пътищата”. Центърът ще бъде разположен в сграда на вътрешното министерство и денонощно ще реагира на сигнали за усложнени пътни и метеорологични условия, затруднено или блокирано движение, аварии, катастрофи. Сигналите ще бъдат събирани чрез работна станция на системата 112, на която операторите на спешния телефон ще предават информацията от обажданията, свързани с безопасното движение по пътищата. Центърът ще осигурява информация за медиите съобразно правилата за организация на дейността си. Според доклада на вътрешния министър Младен Маринов дейността на новата структура няма да натовари допълнително бюджета на държавата. ", "date": "2019.06.26", "title": "Учредяват Център за безопасно движение заради войната по пътищата"}
{"url": "https://www.novinite.bg/articles/177454/Zapoznajte-se-s-novite-geroi-ot-Igrata-na-igrachkite-Pateshestvieto", "text": "Уди винаги е бил сигурен в своето място на този свят и в това, че негов приоритет е да се грижи за детето, на което принадлежи, независимо дали това е Анди или Бони. Един ден Бони донася нова играчка в стаята си – направеният от нея Виличко, който определя себе си като „боклук“, а не като играчка. Уди се нагърбва с отговорната задача да му покаже защо трябва да приеме това, че е играчка. Когато Бони взима цялата банда на семейната екскурзия, Уди внезапно се отклонява, което му носи среща с отдавна загубената му приятелка – пастирката Бо Пийп.След годините, в които се е грижила сама за себе си, приключенският дух на Бо и животът, прекаран на пътя, вече не отговарят на деликатната ѝ порцеланова облицовка. Уди и Бо разбират, че вижданията им по отношение на живота като играчка са тотално различни, но скоро откриват, че това е последната им грижа.Режисиран от Джош Кули (Riley’s First Date?) и продуциран от Джонас Ривера (Отвътре навън, В небето) и Марк Нилсен (Отвътре навън) Играта на играчките: Пътешествието на Дисни и Пиксар идва в кината на 28 юни 2019.", "date": "2019.06.26", "title": "Запознайте се с новите герои от \"Играта на играчките: Пътешествието\""}
{"url": "https://www.novinite.bg/articles/177447/10-oblasti-s-jalt-kod-za-prolivni-valeji-i-gramotevichni-buri", "text": "Жълт код е обявен в 10 области на Южна и Централна България заради интензивни валежи и гръмотевични бури.Кодът е в сила за областите Пловдивска, Смолянска, Кърджалийска, Хасковска, Ямболска, Габровска, Ловешка, Великотърновска, Търговищка и Бургаска. В тези области ще има интензивни валежи, придружени от гръмотевици и усилване на вятъра.Количествата валеж за денонощието се очакват около 15-30 л/кв.м, а локалните извалявания се очакват да бъдат до 50 л/кв. м. За останалата част от страната обявеният код е зелен.Температурите през деня ще бъдат между 27 и 30 градуса, на места в южните райони до 35 градуса, в Североизточна България до 32-33 градуса.От 27-ми юни валежите навсякъде ще спрат и ще се установи слънчево време. Максималните температури ще достигат до 35 градуса в Южна България, за района на София около 30 градуса.", "date": "2019.06.26", "title": "10 области с жълт код за проливни валежи и гръмотевични бури"}
{"url": "https://www.novinite.bg/articles/177450/Evrohold-iska-sdelkata-za-ChEZ-da-priklyuchi-do-kraya-na-godinata", "text": "\"Еврохолд България\" е на финалната права преди финализирането на сделката за чешкото енергийно дружество ЧЕЗ, обслужващо по-голямата част от Западна България. В плановете на компанията влиза завършване на процеса до края на 2019 г., става ясно от страницата на Bloomberg TV Bulgaria.В телевизионно интервю, председателят на управителния съвет на холдинга Кирил Бошов разкри някои подробности около инвестицията, подчертавайки, че дори в краткосрочен план ЧЕЗ би донесла цялостен положителен ефект върху борсовата компания.\"Инвестицията несъмнено ще увеличи дълга на \"Еврохолд\", но цялостният ефект би бил влизане на 80 млн. евро чист капитал. (б. ред. от увеличението на капитала). Ще влезе и един актив със сериозен собствен капитал и активи с потенциал за реализиране на оперативна печалба. Тези два елемента изцяло неутрализират влиянието на дълга и нашите прогнози са, че задлъжнялостта на холдинга след сделката ще намалее\", коментира Бошов.", "date": "2019.06.26", "title": "Еврохолд иска сделката за ЧЕЗ да приключи до края на годината"}
{"url": "https://www.novinite.bg/articles/177453/Poroen-dajd-navodni-ulici-v-Ruse", "text": "\r\nНаводнени улици, паднали клони, запушени шахти след поройния дъжд, излял се снощи над Русе. Движението на автомобили по централните булеварди беше затруднено. Само за около час паднаха 35 л на квадратен метър.\r\n\r\n\r\n\r\n\r\n\r\n", "date": "2019.06.26", "title": "Пороен дъжд наводни улици в Русе"}
{"url": "https://www.novinite.bg/articles/177461/Otpuskat-se-250-965-lv-za-stipendii-na-uchenici-ot-darjavni-sportni-i-obshtinski-uchilishta-za-sportni-uspehi", "text": "Правителството одобри допълнителни разходи/трансфери за 2019 г. за изплащане на стипендии по Програмата на мерките за закрила на деца с изявени дарби от държавни, общински и частни училища през 2019 г., съобщиха от правителствената информационна служба. и четвърто тримесечие на 2018 г., както и за доизплащане на стипендии, отпуснати през 2018 г.Одобрените разходи са в рамките на разчетените за тази дейност в централния бюджет средства за 2019 г.", "date": "2019.06.26", "title": "Отпускат се 250 965 лв. за стипендии на ученици от държавни спортни и общински училища за спортни успехи"}
{"url": "https://www.novinite.bg/articles/177457/Hvanaha-shofor-s-417-promila-alkohol", "text": "33-годишен водач на лек автомобил с 4,17 промила алкохол в кръвта беше задържан от полицията във Враца, предаде .При проверката пробата за алкохол се оказала положителна и дрегерът отчел рекордните стойности.Преди дни полицията започна засилени проверки за нарушения по пътищата в цялата страна. Сред приоритетите е контролът на водачи, употребили алкохол и наркотични вещества.", "date": "2019.06.26", "title": "Хванаха шофьор с 4,17 промила алкохол"}
{"url": "https://www.novinite.bg/articles/177465/Malniya-padna-do-chovek-v-Montana", "text": "Мъж от Монтана бе отхвърлен от мълния, паднала на сантиметри от него в централния парк на града към 18:30 ч., вчера следобед, съобщава bTV.64-годишният Борислав Петков по чудо не е пострадал сериозно. Мълнията е успяла да повали гражданина на земята, туширайки го. Той е бил с парализирани крайници за няколко минути. Борислав е посетил болница, в която е бил прегледан и освободен без сериозни забележки за здравето му.Лошото време продължава да поражда неприятни инциденти в цялата страна.", "date": "2019.06.26", "title": "Мълния падна до човек в Монтана"}
{"url": "https://www.novinite.bg/articles/177444/Naj-chesto-studentite-zapochvat-da-upotrebyavat-narkotici-na-16-18-godini", "text": "26 юни е Световният ден за борба с наркоманията. На 26 юни 1988 г. за първи път се отбелязва обявеният от ООН Ден за борба с наркоманията. Датата е приета от Общото събрание на ООН през 1987 г. На този ден всички хора по света могат да изразят своята съпричастност и активна позиция в битката с разпространението на наркоманията.Според изследване на Националния фокусен център да наркотици и наркомании всеки четвърти студент (25.2%) e употребявал някога в живота си някакво наркотично вещество. Най-голям дял от тях са употребявали марихуана (22,9%), също хашиш (7,4%), амфетамини (4,8%), кокаин (4,1%), екстази (3,3%), метамфетамини (2,7%), синтетични канабиноиди (2,2%), а комбинация на две и повече вещества са посочили 2,1%. 12,3% от студентите отбелязват, че са употребявали някакво наркотично вещество 12 месеца преди провеждане на проучването, като най-голям дял са употребявали марихуана (10,7%), хашиш (2,7%), амфетамини (2,1%) и кокаин (2,0%).През последните 30 дни преди провеждане на проучването делът на употребявалите някакво наркотично вещество е 6,3%, като най-голям дял от студентите отбелязват употреба на марихуана (5,5%) и хашиш (1,2%), както и на синтетични канабиноиди (0,7%), кокаин (0,6%), амфетамини (0,6%) и екстази (0,5%).Най-висок процент от отговорилите посочват, че през последните 30 дни ежедневно или почти ежедневно са употребявали канабис (0,9%), както и синтетични канабиноиди (0,2%), метамфетамини (0,2%) и екстази (0,2%).Най-често студентите започват да употребяват наркотици на 16-18 години, като 11,9% от тях са посочили, че на тази възраст за първи път са употребили канабис, 2,8% – амфетамини, 1,9% – кокаин, 1,6% – екстази и 1,5% – метамфетамини.В по-ранна възраст (13-15 години), когато става дума за първа употреба на някакво наркотично вещество, отново изпъква употребата на канабис (5,0%), а също и на амфетамини (0,5%), синтетични канабиноиди (0,4%), кокаин (0,3%).Първата употреба на студентите на някакво наркотично вещество най-често се е случила на купон, парти(3,7%), както и в домашна обстановка у приятели, на улицата, в градинка, парк и в дискотека.Само 0,9% от студентите посочват, че са инжектирали наркотично вещество, а 2,8% са управлявали моторно превозно средство след употреба на наркотици. 22,9% предполагат, че има вероятност в бъдеще да употребят канабис, за 6,9% тази вероятност е голяма. По отношение на останалите вещества, вероятността за бъдеща употреба се оценява на 16,0%, като за 3,1% тя е голяма. За 61,1% от студентите в страната редовното пушене на канабис представлява голям риск за здравето, а само 5,1% са на мнение, че няма риск. 11,1% смятат, че няма риск за здравето и когато пушат редовно наргиле. Само 2,1% от студентите определят редовната употреба на кокаин като нерискова. 4,7% приемат употребата на екстази, а 1,8% – употребата на хероин.Според 82,0% от анкетираните употребата на наркотици е проблем за обществото ни, а само 7,4% са на противоположното мнение.", "date": "2019.06.26", "title": "Най-често студентите започват да употребяват наркотици на 16-18 години"}
{"url": "https://www.novinite.bg/articles/177468/Kralev-nagradi-medalistite-ot-Evropejskoto-parvenstvo-po-borba-za-kadeti", "text": "Министърът на младежта и спорта Красен Кралев награди с почетни плакети на ММС медалистите от Европейското първенство по борба за кадети, което се проведе от 17 май до 23 юни във Фаенца. В италианския град родните състезатели спечелиха 4 медала – 1 златен, 2 сребърни и 1 бронзов. Титла за България донесе Едмонд Назарян в категория до 51 кг при класиците. Това е второ европейско злато за сина на Армен Назарян, който през миналата година триумфира в по-долната категория до 45 кг.Със сребърни отличия се окичиха Георги Иванов (кат. до 110 кг класически стил) и Диана Павлова (кат. до 43 кг), а бронз в свободния стил завоюва Мирослав Емилов (кат. до 45 кг). Министър Кралев поздрави борците за постигнатите успехи и им пожела здраве и успешно представяне на бъдещите първенства. На българските състезатели им предстои подготовка за Световното първенство за кадети, на което нашата страната е домакин. Шампионатът ще се проведе от 29 юли до 4 август в столичната зала „Арена Армеец“. Почетни плакети от спортния министър получиха и треньорите на националните отбори за кадети Иван Цонов, Тодор Кънев, Мариян Бяндов, Румен Христов, Никоай Дачев, както и личните треньори на борците Огнян Григоров и Емил Иванов. На срещата присъстваха още президентът на Българската федерация по борба Христо Маринов и генералният секретар на централата Валентин Райчев.", "date": "2019.06.26", "title": "Кралев награди медалистите от Европейското  първенство по борба за кадети"}
{"url": "https://www.novinite.bg/articles/177459/Nedostig-na-lekari-v-Speshna-pomosht-Varna", "text": "\r\nОсем лекари не достигат в Центъра за спешна медицинска помощ във Варна. Това допълнително натоварва екипите, които в момента работят там. Липсата на медици се усеща най-вече през лятото, когато работата се увеличава.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.26", "title": "Недостиг на лекари в Спешна помощ - Варна"}
{"url": "https://www.novinite.bg/articles/177475/Agenciyata-po-vpisvaniyata-shte-raboti-izvanredno", "text": "Предвид изтичащия краен срок за подаване на заявления за обявяване на годишни финансови отчети в търговския регистър и регистъра на юридическите лица с нестопанска цел, Агенцията по вписванията ще работи извънредно с цел улесняване на гражданите. Всички офиси на Агенцията по вписванията в страната ще работят извънредно в събота, 29.06.2019г. с работно време от 09:00 до 15:30 часа.Така институцията цели да улесни подаването в срок на заявленията за обявяване на годишни финансови отчети. Законовият срок за подаване на заявленията е от 01.01.2019 г. до 30.06.2019 г. Агенцията по вписванията напомня, че освен на гише, документите могат да се подават и онлайн на сайта на Търговския регистър и регистъра на юридически лица с нестопанска цел (ТРРЮЛНЦ) – www.brra.bg. Таксата за подаване на заявления по електронен път е с 50 % по- ниска от тази на гише. Според статистика на институцията се наблюдава тенденция на нарастващ брой подавани заявления с електронен подпис. До момента в Агенцията по вписванията са постъпили 238775 заявления за обявяване на годишни финансови отчети. От тях около 80% са подадени по електронен път, а останалата част – на гише. На база подадените заявления от миналата година се очаква в следващите четири дни да бъдат внесени над 50 000 заявления.", "date": "2019.06.26", "title": "Агенцията по вписванията ще работи извънредно"}
{"url": "https://www.novinite.bg/articles/177458/Kandidat-studentite-plashtat-sami-zdravnite-si-osigurovki-prez-letnite-meseci", "text": "Всички ученици, които са завършили средното си образование тази година и са се дипломирали, но не са започнали работа веднага, трябва, напомнят от Национална агенция за приходите (НАП).Същото важи и за зрелостниците, които ще бъдат студенти редовно обучение. За месеците от завършване на средното до започване на висшето си образование те трябва да внесат здравните си осигуровки за своя сметка. Причината за това е, че те в нито една от двете категории - ученици или студенти, които се осигуряват за сметка на държавния бюджет. В тези случаи завършилите своето средно образование трябва да подадат декларация образец 7 – за възникване на задължение за внасяне на здравноосигурителните вноски. Документът се подава до 25-то число на месеца, следващ месеца, през който е възникнало задължението за осигуряване. Най-бързо и лесно декларацията се подава по интернет с персонален идентификационен код.В рубриката „Здравно осигуряване” на интернет страницата на НАП е поместена и информацията за попълване и подаване на декларация образец 7, както и образец на формуляра, който може да бъде изтеглен. Подаването на декларацията може да стане в офис на НАП,  по пощата с обратна разписка или по електронен път чрез Персонален идентификационен код /ПИК/, който се получава безплатно от офис  на приходната агенция.При допуснати пропуски във вноските за здраве, зрелостникът може да се окаже с прекъснати здравни права и да няма достъп до безплатни здравни услуги, осигурени от Националната здравноосигурителна каса. Повече от три неплатени вноски за последните три години водят до прекъсване на здравните права, напомнят още от НАП. Проверка дали  здравноосигурителните права са прекъснати може да се направи на място в салона за обслужване на офисите и териториалните дирекции на  НАП в страната или чрез електронната услуга на НАП - „Здравноосигурителен статус“ на страницата на НАП.  и се внася до 25-о число на следващия месец. За вноски, които не са направени в срок, се начислява законова лихва. Справка за размера на дължимите здравноосигурителни вноски и лихвите към тях може да се направи на страницата на НАП чрез електронната услуга „Здравноосигурителен калкулатор\". ", "date": "2019.06.26", "title": "Кандидат-студентите плащат сами здравните си осигуровки през летните месеци"}
{"url": "https://www.novinite.bg/articles/177449/Mustafa-Karadaja-Nyama-da-uchastvame-v-konsultacii-za-partijnite-subsidii-veche-kazahme-vsichko", "text": " Това каза пред журналисти председателят на ДПС Мустафа Карадайъ, предаде Агенция \"Фокус\".\"Това, което имахме да кажем по темата, го казахме и пред медиите, и с писмени предложения за промени в Закона, внесен от Министерски съвет, и на консултациите ни с БСП и с ГЕРБ\", каза още Карадайъ.\"Предложението идва от Министерски съвет, в който те участват. Ако те са решили да бламират своето правителство, това е тяхно решение\", уточни още Карадайъ.\"Сроковете за предложение между първо и второ четене са изтекли. След тези консултации какво ще се произведе? Може би Министерски съвет ще си изтегли закона, ще има нови предложения, ние нямаме яснота по тази тема\", посочи още той.Карадайъ припомни позицията на ДПС, че \"Ако няма да могат политическите партии да финансират дейността си чрез субсидии от държавата, то тогава трябва да има отворен, ясен, прозрачен модел за финансиране на политическите партии\", допълни Карадайъ.", "date": "2019.06.26", "title": "Мустафа Карадайъ: Няма да участваме в консултации за партийните субсидии, вече казахме всичко"}
{"url": "https://www.novinite.bg/articles/177455/DPS-kategorichno-otkaza-da-se-vklyuchi-v-novi-konsultacii-za-subsidiite", "text": "\r\nДепутатите отложиха парламентарните консултации за намаляване на субсидиите на реален избирателен глас. Причината - отсъствие на ключови фигури в Народното събрание.\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.26", "title": "ДПС категорично отказа да се включи в нови консултации за субсидиите"}
{"url": "https://www.novinite.bg/articles/177472/BDJ-izsvetlyava-obshtestvenite-si-porachki-s-registar", "text": "\r\nцел улеснен достъп до по-широк кръг от потенциални изпълнители и постигане на оптимални технически и финансови параметри, БДЖ публикува отделен пълен регистър на обществените поръчки на дружествата “БДЖ-Пътнически превози” ЕООД и “БДЖ-Товарни превози” ЕООД, съобщиха от дружеството.\r\n\r\nРегистърът съдържа както задължителната за публично оповестяване информация за процедури, покани, обяви и пазарни консултации, така и поръчки с директно възлагане, с финансови параметри до 30 000 лв., съгласно ЗОП, които по съществуващият ред се изпълняват с набиране на оферти от потенциални изпълнители.\r\nС реализирането на проекта БДЖ се стреми към максимална прозрачност при провеждане на обществените поръчки в двете дружества, като дава възможност за участие и предоставяне на оферти от всички заинтересовани лица.\r\n", "date": "2019.06.26", "title": "БДЖ изсветлява обществените си поръчки с регистър"}
{"url": "https://www.novinite.bg/articles/177456/Borisov-inspektira-stroitelno-remontnite-dejnosti-na-viadukti-na-avtomagistrala-Trakiya", "text": "Министър-председателят Бойко Борисов инспектира строително-ремонтните дейности на виадуктите на автомагистрала „Тракия“, разположени при 13-ия, 15-ия и 20-ия км.В инспекцията участваха вицепремиерът Томислав Дончев, министърът на финансите Владислав Горанов и заместник-министърът на регионалното развитие и благоустройството Николай Нанков.„На практика се правят нови мостове“, заяви премиерът Борисов след като строителните екипи му разказаха за хода на дейностите. Заместник-министър Нанков увери министър-председателя, че ще бъдат спазени определените срокове за завършване на ремонтите на трите съоръжения. Движението по виадукта при 20-ия км ще се възстанови на 30 юни, по съоръжението при 13-ия км – на 1 юли, а по това при 15-ия км – на 2 юли.„Каква строителна армия“, отбеляза премиерът Борисов при инспекцията, а работниците заявиха, че такива ремонти по виадуктите не са правени.Строително-ремонтните дейности на връхните конструкции на трите виадукта са идентични.Демонтажните дейности на трите виадукта включват фрезоване на асфалтобетонова настилка, разкъртване на замазка и бетонова плоча, и тротоарни конзоли, демонтаж на дилатационни фуги, демонтаж на оградни съоръжения и др.При монтажните дейности се извършва направа на изравнителна армирана стоманобетонова плоча над съществуващата бетоновата плоча, монтаж на нови дилатационни фуги, направа на нови гардбаластови стени, преходни плочи и насип, направа на отводнителна система, полагане на хидроизолация, осигуряване на нова асфалтобетонова настилка, монтаж на нови оградни съоръжения и маркировка.Планирани за ремонт са връхните конструкции на левите плътна на съоръженията. В зависимост от ремонтната програма на АПИ те ще бъдат извършени през есента или идната пролет. За виадуктите на 13-и и 15-и км са разработени и съгласувани с Института за пътища и мостове проекти за  ремонт на долното строене на съоръженията. Предстои възлагането им за изпълнение от АПИ през юли 2019 г. На виадукта на 20-и км се извършва ремонт на долно строене на дясно плътно. За лявото плътно е разработен и съгласуван проект и предстои възлагането му. По този начин ремонта на съоръженията няма да бъде прекъсван, а ще се извършва последователно през цялата година.", "date": "2019.06.26", "title": "Борисов инспектира строително-ремонтните дейности на виадукти на автомагистрала „Тракия“"}
{"url": "https://www.novinite.bg/articles/177463/Cacarov-Proiznasyaneto-na-KPKONPI-ne-moje-da-povliyae-na-proverkite-na-prokuraturata-po-Apartamentgejt", "text": "Произнасянето на КПКОНПИ за апартаментите не може да повлияе на проверките на прокуратурата. Това заяви главният прокурор Сотир Цацаров в Народното събрание във връзка със становището на КПКОНПИ, че няма конфликт на интереси с апартаментите по скандала \"Апартаментгейт\".На 19 юни КПКОНПИ приключи проверката по отношение на 11 души и не установи нарушение на закона. Сред тях бяха Цветан Цветанов, Цецка Цачева, Вежди Рашидов, Николина Ангелкова. \"Антикорупция\" не откри нарушение на закона и конфликт на интереси.\"По отношение на конфликта на интереси прокуратурата има една единствена съпричастност. Когато е започнала съответната проверка по отношение на Цветан Цветанов прокуратурата е отправила и сигнал до комисията за евентуален конфликт на интереси. Ние нямаме право да преценяваме такъв конфликт. Това може да го прави само комисията. Тя се произнесе по отношение на 10 или 11 лица. Но така или иначе произнасянето на комисията, както и това дали има или няма конфликт на интереси не може да повлияе по някакъв начин на проверките на прокуратурата\", разясни главният прокурор.По думите му това, което ще обуслови резултата от проверките на прокуратурата, са данъчните ревизии на НАП. \"Когато НАП приключи ревизиите и ги върне в Прокуратарата, ще стане ясно има или няма престъпления и на първо място данъчни“, уточни още Цацаров.Главният прокурор е в парламента, където с представляващия Висшия съдебен съвет (ВСС) Боян Магдалинчев, главният съдебен инспектор Теодора Точкова и двамата шефове на върховни съдилища Лозан Панов и Георги Чолаков представят годишни отчетни доклади на институциите, които ръководят.Във връзка с връщането на КПКОНПИ със сигнала за Лозан Панов, Цацаров обясни, че Антикорупционния орган няма право да се занимава с това дали има или няма конфликт на интереси по отношение на магистрати. По думите му единственият орган е Инспекторатът към ВСС.\"В този случай, за да бъдем абсолютно коректни, трябва да кажем следното: всяко твърдение, че за останалите преписките били приключени, а пък за Панов били пратени на Инспектората, е пълна спекула. Пратена е на Инспектората, защото той е компетентен. КПОКОНПИ не е компетентна. Според мен и в Инспектората решението за г-н Панов ще бъде същото – няма конфликт на интереси. Производствата по конфликт на интереси нямат нищо общо с проверките на прокуратурата“, подчерта още той.", "date": "2019.06.26", "title": "Цацаров: Произнасянето на КПКОНПИ не може да повлияе на проверките на прокуратурата по \"Апартаментгейт\""}
{"url": "https://www.novinite.bg/articles/177470/Borisov-za-Goce-Delchev-Geroite-na-Balkanite-stavat-yabalkata-na-razdora-vmesto-da-ni-obedinyavat", "text": "Земята на Балканите е пропита с кръв - нека да направим един прекрасен бизнес-климат тук, призова премиерът Бойко Борисов съседите ни от региона по време на икономическия форум в Пловдив. Заедно с него са и еврокомисарят Мария Габриел, както и министрите Томислав Дончев и Владислав Горанов.Борисов коментира българо-северномакедонския спор за Гоце Делчев и сравни революционера с Че Гевара, който въпреки че не е кубинец, се е борил за свободата на Куба.\"Вместо тези герои със своята саможертва да ни обединяват, стават ябълка на раздора\", възмути се министър-председателят. \"Това са хора, които са се жертвали за благото на всички хора в този регион\", констатира Борисов и обобщи, че на Балканите политиците са с разум и опит и ще преодолеят всички трудности.", "date": "2019.06.26", "title": "Борисов за Гоце Делчев: Героите на Балканите стават ябълката на раздора, вместо да ни обединяват"}
{"url": "https://www.novinite.bg/articles/177482/Komisar-Mariya-Gabriel-Vliza-v-sila-noviyat-reglament-za-kibersigurnostta", "text": "Преди по-малко от две години обявихме голям набор от мерки за укрепване на способностите на ЕС за противодействие на киберзаплахите. Утре ще влезе в сила новият регламент за киберсигурността, който е крайъгълният камък в тази сфера. Това обяви българският еврокомисар за цифровата икономика и общество Мария Габриел на пресконференция в Европейската комисия в Брюксел.   Регламентът включва нов, постоянен мандат с разширени правомощия и ресурси на Европейската агенция за киберсигурност ENISA. Целта е тя да осигурява по-добра подкрепа на държавите членки за справяне с кибератаките. В същото време, новата европейска рамка за сертифициране на продукти и услуги ще засили киберсигурността на онлайн услугите и устройствата. „Тези нови правила на ЕС за сертифициране ще помогнат на потребителите да проверят предварително на какво ниво на сигурност отговаря даден продукт по отношение на киберзаплахите и така да направят информиран избор. Що се отнася до предприятията, рамката за сертифициране ще им даде възможност да сертифицират своите продукти и услуги само веднъж и да получат удостоверения, валидни в целия ЕС. Така ще намалят съществено времето и разходите за получаване на тези документи. Рамката за сертифициране ще засили устойчивостта и конкурентоспособността на единния пазар в областта на киберсигурността“, заяви Мария Габриел.   Следващите седмици Европейската комисия ще отправи покана към всички заинтересовани страни за създаването на експертна група за сертифициране. Също така ще стартират консултации за изготвянето на работна програма на ЕС, в която ще бъдат определени приоритетите по отношение на сертифицирането за следващите години.  „Наред с новия закон за киберсигурността, продължаваме да работим за приемането на предложението ни за създаване на Европейски експертен център за киберсигурност. Политическо споразумение до края на октомври е възможнозаключи българският еврокомисар по цифровата икономика и общество Мария Габриел", "date": "2019.06.26", "title": "Комисар Мария Габриел: Влиза в сила новият регламент за киберсигурността"}
{"url": "https://www.novinite.bg/articles/177462/Odobriha-proekt-za-promeni-v-Zakona-za-merkite-sreshtu-izpiraneto-na-pari", "text": "съобщиха от правителствената информационна служба.С оглед изискванията на Директива (ЕС) 2018/843 се доразвиват част от мерките за превенция на използването на финансовата система за целите на изпирането на пари, които включват комплексна проверка на клиентите, събиране и изготвяне на документи и друга информация и тяхното съхраняване, оценка на риска от изпиране на пари, разкриване на информация относно съмнителни операции, сделки и клиенти, разкриване на друга информация за целите на закона, контрол върху дейността на задължените субекти и обмена на информация.С оглед промените в уредбата на мерките срещу изпирането на пари и въвеждането на изискванията на Директива (ЕС) 2018/843, са предвидени съответни промени и в Закона за мерките срещу финансиране на тероризма, ЗПриемането на предложения законопроект ще позволи на страната ни да прилага с повишена ефективност задълженията си към Европейския съюз, произтичащи от Директива (ЕС) 2018/843 и ще бъде изпълнена мярката от одобрения от правителството План за действие, включващ мерки за изпълнение на намеренията на Република България за присъединяване към Валутния механизъм II (ERM II) и към Банковия съюз.", "date": "2019.06.26", "title": "Одобриха проект за промени в Закона за мерките срещу изпирането на пари"}
{"url": "https://www.novinite.bg/articles/177486/Deputat-ot-VMRO-Navsyakade-v-Evropa-subsidiite-za-partiite-sa-ot-darjavata", "text": "За ВМРО субсидия от 1 лев за глас е безкрайно малка. С такива средства няма партия, която да може да си позволи да се издържа и да ходи на избори. В Европа няма никъде такава практика. Навсякъде субсидиите са от държавата, за да няма възможности фирми или олигарси да си купуват партии. Това каза депутатът от ВМРО Александър Сабанов в ефира на „Плюс-Минус. Коментарът след новините”.„Въпрос на преговори с коалиционния партньор ГЕРБ е какъв ще бъде размерът. Математически е възможно да се гласува предложението на ГЕРБ, ако ВОЛЯ и ДПС ги подкрепят. Не знам каква е позицията на ДПС, защото те отказаха да се срещат с нас. Да не забравяме, че на тях не им трябват субсидии. Те си имат обръчи от фирми от доста години, така че не виждам какъв е проблемът за тях”, каза той.Сабанов коментира и промяната в данъчните ставки за храни и книги. Той припомни, че в Коалиционното споразумение е записано, че данъчните ставки няма да бъдат променяни. По думите му идеята за социалната кошница на ВМРО за регулиране на максималните печалби на производители, продавачи и търговци е била отхвърлена веднъж, а сега ДПС експлоатира същата идея за намаляване на цените, но по други начини. На въпрос защо при предлагането на идеята от ВМРО, проблемът не е бил взет под внимание от ГЕРБ, а сега, предложена от ДПС, подлежи на обсъждане, Сабанов отговори: „Интересното е напоследък е как коалиционните партньори са доста отворени към предложенията на ДПС, за което и вчера е станало въпрос в разговора между лидерите. Да не говорим, че когато се предложи 1 лев субсидия, се консултира с ДПС, а не с „Обединени патриоти”. И при ДДС имаше подобна ситуация”.Според него е необходимо Коалиционния съвет да се свиква по-често. По повод на отсъствието на лидера на „Атака” Волен Сидеров от вчерашния Съвет, Сабанов коментира, че това е лично негово решение и добави: „По някаква странна за мен причина г-н Сидеров е решил, че ВМРО е враг Номер 1 на „Атака”. Той имаше по-малко нападки към ДПС и другите политически сили, отколкото към нас”.", "date": "2019.06.26", "title": "Депутат от ВМРО: Навсякъде в Европа субсидиите за партиите са от държавата"}
{"url": "https://www.novinite.bg/articles/177460/Pravitelstvoto-odobri-SETA", "text": "Българското правителство взе решение за одобряване и подписване на Всеобхватното икономическо и търговско споразумение между Канада и Европейския съюз и неговите държави-членки. Всеобхватното икономическо и търговско споразумение между ЕС и Канада открива нови възможности за търговия и инвестиции за икономическите оператори от двете страни на Атлантическия океан.Чрез него се слага край на ограниченията на достъпа до обществени поръчки, отворят се пазарите на услуги, предлагат се предвидими условия за инвеститорите, осигурява се по-добра защита на обектите на интелектуална собственост и традиционни продукти на ЕС, усъвършенстват се правилата за произход и др. Постоянният представител на Република България към Европейския съюз е упълномощен да подпише Споразумението от името на правителството на Република България при условие на последваща ратификация. Има и предложение до Народното събрание за ратифициране със закон на Всеобхватното икономическо и търговско споразумение между Канада и Европейския съюз и неговите държави-членки, подписано на 30 октомври 2016 г., в Брюксел, Белгия, съобщиха от правителствената пресслужба.", "date": "2019.06.26", "title": "Правителството одобри СЕТА"}
{"url": "https://www.novinite.bg/articles/177430/Vse-po-trudno-se-namirat-kadri-za-turizma-po-moreto", "text": "В разгара на летния сезон, все още трудно се намира обслужващ персонал за много от хотелите във Варна и курортите. От няколко години вакантните места се заемат предимно от молдовци и украинци, които са мотивирани да работят в България. Управата на хотелите се стреми да задържи добрите кадри по всякакъв начин и за следващи сезони, тъй като това спестява време и финансови инвестиции в обучението им.Всяка година най-много са свободните позиции за бармани, камериерки, готвачи и сервитьори. У нас не липсват желаещи да работят в туризма, но българите предпочитат да го правят в чужбина, привлечени от по-добрите условия и по-атрактивното заплащане.От бранша смятат, че ако не се вземат спешни мерки да бъдат задържани обучените в нашите училища кадри, няма как да се реши този проблем в дългосрочен план.Стоян Маринов, председател на Варненската туристическа камара: Започна да се случва, започна, аз наблюдавам как оферти за администратори, за бармани, за сервитьори започнаха с по 100, 150 до 200 лева от миналата, тази година да нарастват, дори по някой път вече и за дни става въпрос, за седмици една и съща фирма, която е търсила например сервитьор за 800 лева, вече пуска обява от порядъка на 900, сигурно, ако не може да намери ще повиши и над 1000 лева, така че има възможности, вярно не са големи заради краткия сезон и заради повишаващите се разходи, но работодателите трябва да намерят начин.Работодателите трябва да намерят начин и да осигурят целогодишна заетост на по-голяма част от ключовите хора, като например да бъдат прехвърлени в зимните курорти или пък да ги ангажират с допълнителни обучения за повишаване на квалификацията.Стоян Маринов, председател на Варненската туристическа камара: Имахме такива центрове, пращаха ги да учат допълнителни езици или да усъвършенстват езиковото си обучение, компютърни грамотности, резервационни системи, маркетингови умения, за сервитьорите подобряване на сервиза, това също е решение и тези хотелиери, които си оставят постоянен персонал, който не е зает през зимата организират подобни обучения, но за съжаление засега са само бели лястовици, отделни случаи.Докато това не стане държавна политика, хотелиерите ще продължават са търсят квалифицирана работна ръка от Украйна и Молдова, например.Павлин Косев, председател на Асоциацията на ресторантьорите и хотелиерите: Това, че внасяме от трети страни кадри ни облекчава и ни спасява до някаква степен, решава ни проблема до някаква степен, със сигурност трябва да се внимава тези кадри на какви позиции се слагат, защото има хотели, в които ситуации, казуси, в които не са толкова добре предвид езиковата бариера, защото ако обслужват туристи, особено български туристи, понякога българите се дразнят, когато на руски или на друг език го обслужват в България.За сега българските работодатели са доволни от чужденците, които са наели за сезона.Владина и Валентина са от Украйна. Пристигат преди около месец във Варна по линия на стажатстка университетска програма. В момента работят като сервитьорки в хотел в курорта \"Светите Константин и Елена\".Владина: Зачита ни се като практика, работим, трупаме опит, знания, опознаваме нова европейска държава. Харесва ни, хората тук са много топли и приветливи. Българските клиенти понякога сами минават на руски език, когато ги обслужваме. А понякога ние търсим сервитьор, който говори български и той ни помага на място.Валентина: В сравнение с Украйна, тук се чувстваме повече у дома. Подкрепят ни, дават ни съвети. В момента уча в университета, специалност \"Мениджмънт\". За бъдеще - ще търся също такъв голям хотел с ресторант и да използвам опита, който съм натрупала тук.Павлин Косев, председател на Асоциацията на ресторантьорите и хотелиерите: Много по-важно за един служител е работния климат, отношението и признанието от прекия му ръководител. Отношението от комплексния управител, на високо ниво мениджмънта, който е в хотела и ресторанта. Социалната политика, всички придобивки, всякакви дребни неща, които изглеждат малко смешни или твърде дребни, за служителите са много важни.Размерът на заплатата, чуждестранните служители поставят чак на трето място.Павлин Косев, председател на Асоциацията на ресторантьорите и хотелиерите: Трансферът на хора в ЕС няма нищо лошо и не е мръсна дума да се казва, че някои отива да живее в чужбина, свободата на този трансфер и възможност на всеки да работи където иска е нещо хубаво. Както българи отиват в чужбина, така ние вземаме от трети страни и ще работим с тях.И тази година туризмът в България е изправен пред сложен летен сезон. За никого в бранша не е тайна, че от една страна причина е недостигът на персонал, а от друга, че туристите избират по- евтините конкурентни пазари. Големите хотели във Варна и курортите в момента са пълни. Не такова е положението в по-малките бази за летен отдих и почивка.Сезонът ще бъде решен при записвания в последната минута, смятат хотелиерите. Това обаче ще доведе и до намаление на приходите, а голямата битка на сектора ще бъде накрая да не се излезе на червено.", "date": "2019.06.26", "title": "Все по-трудно се намират кадри за туризма по морето"}
{"url": "https://www.novinite.bg/articles/177466/Medvedev-Rosatom-shte-se-vklyuchi-v-izbora-na-investitor-za-AEC-Belene", "text": "Оптимисти сме за развитието на двустранните отношения между България и Русия. Това беше общото послание на председателя на Народното събрание Цвета Караянчева и министър-председателя на Руската федерация Дмитрий Медведев по време на работна среща в Дома на правителството в Москва, съобщиха от Народното събрание.Цвета Караянчева благодари на Дмитрий Медведев за решението на казуса с възможността българските студенти да работят почасово в Руската федерация. Председателят на парламента гарантира, че българската страна полага необходимите усилия за реализацията на проекта за изграждането на разклонението от „Турски поток“ към България и Сърбия, което страната ни предлага да се нарича „Балкански поток“.„Проектът се изгражда по всички европейски изисквания и чрез свързването му с газов хъб „Балкан“ ще гарантира стратегическата роля на България на европейската газова карта“, заяви Цвета Караянчева.Руският премиер Дмитрий Медведев приветства работата по изграждането и разширяването на газовата инфраструктура в България и региона и изрази задоволство, че България ще участва в реализацията на разклонението на „Турски поток“ и в транзита на газ.Освен това руският премиер потвърди, че „Росатом“ ще се включи в процедурата за избор на стратегически инвеститор за АЕЦ „Белене“.По време на разговора Цвета Караянчева и Дмитрий Медведев обсъдиха възможностите за увеличение на стокообмена между двете страни и отбелязаха, че най-важното в отношенията между България и Русия са контактите между хората.В края на срещата руският премиер изпрати поздравления на българския си колега Бойко БорисовБългарска парламентарна делегация, водена от председателя на Народното събрание Цвета Караянчева, е на двудневно официално посещение в Москва. В състава на делегацията са съпредседателите на Групата за приятелство България – Русия Красимир Велчев и Антон Кутев, заместник-председателят на групата Волен Сидеров и народните представители Диана Саватева, Боряна Георгиева и Ахмед Ахмедов.", "date": "2019.06.26", "title": "Медведев: „Росатом“ ще се включи в избора на инвеститор за АЕЦ „Белене“"}
{"url": "https://www.novinite.bg/articles/177483/Borisov-za-Goce-Delchev-Geroite-na-Balkanite-stavat-yabalkata-na-razdora-vmesto-da-ni-obedinyavat", "text": "\"Имаме редкия шанс – тази територия, Балкани наречена - толкова пропита с кръв, колкото надали на друго място има, ние, всички, да направим един прекрасен бизнес климат\", призова премиерът Бойко Борисов съседите ни, участници във Втория икономически форум в Пловдив. Събитието се организира от Делфийския икономически форум с участието на много представители на гръцкия бизнес. Заедно с Борисов участват министрите Томислав Дончев и Владислав Горанов, присъстват Лиляна Павлова и Огнян Златев, който оглави ЕК в Хърватска.Борисов коментира отношенията на Балканите и българо-северномакедонския спор за Гоце Делчев. Той сравни революционера с Че Гевара, който, въпреки че не е кубинец, се е борил за свободата на Куба. Борисов очаква България и Република Северна Македония да запазят добрите съседски взаимоотношения.\"Вместо тези герои със своята саможертва да ни обединяват, стават ябълка на раздора\", възмути се министър-председателят. \"Това са хора, които са се жертвали за благото на всички хора в този регион\", констатира Борисов.Всички на Балканите сме велики, отбеляза той, но обобщи, че политиците в региона притежават разум и опит. \"Исторически ние сме се били с всички съседи, резултатът е, че регионът на Балканите е изостанал. Сега обърнахме нещата. Надявам се да преодолеем всички трудности“, каза още премиерът Борисов.\"Понеже видях, че и турският и гръцкият посланик са от двете ми страни - много тревожно мина последният Европейски съвет\", осведоми ги министър-председателят. \"България доказа как се прави така, че без да засяга ничии интереси, да бъде еднакво полезна и за себе си, и за съседите\", обобщи Борисов. \"По време на Българското председателство на Съвета на ЕС сложихме най-сложната тема – опасна, трудна – европриобщаването на страните от Западните Балкани, надявам се колегите един ден ще оценят това“, заяви министър-председателят. Премиерът подчерта, че България даде рестарт на тази процедура и изрази надежда, че на предстоящата среща на страните от Берлинския процес в Познан ще бъде взето решение за съвместно домакинство догодина на Република Северна Македония и България. Премиерът рекламира добрата икономическа среда за инвеститори. Той заяви, че правителството продължава да строи и да ремонтира пътната инфраструктура на страната.\"Новите инвеститори гледат за колко време тировете стигат до границата и затова с финансовия министър Владислав Горанов разширяваме двойно КПП-то на Калотина, защото не може да се поеме трафикът“, посочи още министър-председателят в Пловдив. Той изброи важните за региона съвместни проекти, по които се работи - пристанища, магистралите, жп линиите, газопроводи, като отбеляза, че България продължава да се стреми към прогнозируема данъчна политика, намаляване на сивия сектор, квалифициране на работната ръка. Борисов показа пред участниците във форума графика, която илюстрира икономическото развитие на страната през годините на Прехода. Той посочи как кривата с показателите на БВП се насочва към растеж в периода на управление на ГЕРБ.\"Ако искате, да спрем този възход?\", обърна се риторично Борисов към представителите на бизнеса на форума. И добави: \"Но този възход се дължи на изключително добра данъчна среда и работа на приходните агенции. За последните 10 г. два пъти са се вдигнали доходите\", каза премиерът.Борисов репликира задочно БСП, която обещавала да вдига доходите на хората. \"На приказки е много лесно - ще вдигнем доходите. Как, бе? Доходи се вдигат с тези хора - с бизнеса\", посочи към присъстващите предприемачи в залата премиерът. \"С хората, които правят БВП и добавената стойност\", напомни Борисов. ", "date": "2019.06.26", "title": "Борисов за Гоце Делчев: Героите на Балканите стават ябълката на раздора, вместо да ни обединяват"}
{"url": "https://www.novinite.bg/articles/177474/Sotir-Cacarov-Izmama-e-tvardenieto-che-se-celi-otstranyavane-na-predsedatelya-na-VKS", "text": "„Пълна измама е това, при това целенасочена, че правилата се правят едва ли не, за да се улесни или да се създаде процедура за отстраняване на председателя на ВКС. Нито някой има интерес да отстрани този човек в момента, нито ще го направи. Второ – създадените правила го пазят него и който и да е друг председател на ВКС“. Така главният прокурор Сотир Цацаров коментира предложението на правосъдния министър по отношение на т. нар. трима големи в съдебната власт. Цацаров оцени предложенията на Кирилов позитивно и подчерта: „Очевидно е, че такива правила трябва да бъдат приети“. „Личните страхове на г-н Лозан Панов, които предопределят голяма част от поведението му, не ги коментирам“, допълни главният прокурор.\"Дайте да не спекулираме със страхове и с всичко друго\", призова обвинител №1. Той попита кое е по-добро - дали сегашното положение, при което наказателно производство срещу председател на ВКС може да бъде образувано незабавно и без каквато и да е пречка, или положението, при което някой предлага правила, при които, за да стане това, се изисква разрешение от две трети от членовете на ВСС.Все пак предложението на правосъдния министър Данаил Кирилов не било съвършено, допълни коментара си Сотир Цацаров.", "date": "2019.06.26", "title": "Сотир Цацаров: Измама е твърдението, че се цели отстраняване на председателя на ВКС"}
{"url": "https://www.novinite.bg/articles/177464/Kontrera-ot-VMRO-predlaga-vavejdane-na-sistema-za-polzvane-na-elektricheski-skuteri-v-Sofiya", "text": "Общинският съветник от ВМРО в СОС Карлос Контрера внесе доклад, според който се предлага Столична община да създаде общинска система за ползване на електрически скутери в столицата. Представителят на ВМРО предлага Столичният общински съвет да възложи на Центъра за градска мобилност задачата да разработи и въведе услуга за наем на електрически скутери (тротинетки), които да се ползват в рамките на града чрез мобилно приложение. Неговите аргументи са, че това е иновативен метод, който се налага като нова тенденция в градската мобилност.Технологията е много популярна в редица европейски градове, както и в Съединените щати.Ето какво казва в мотивите си към доклада Карлос Контрера:„Технологията е сравнително нова, но за сметка на това за кратък период от време стана един от предпочитаните начини за пътуване. Ползването на електрически тротинетки се предоставя под формата за услуга чрез мобилно приложение, като потребителят не е ангажиран с определени маршрути и заплаща стойността на услугата, изчислена на база времето, в което е ползвал превозното средство.Електрическите тротинетки са изключително популярни в столици като Париж, Виена и Мадрид, както и в градове като Ню Йорк и Лос Анджелис в Съединените щати, като широко се ползват не само от местните жители, но и от туристите. Този иновативен метод за придвижване в градската среда набира толкова популярност, че според наблюденията е на път да измести велосипедите и различните начини за споделеното им ползване.Категорично електрическите тротинетки/скутери изпревариха като популярност и интензитет на ползване електрическите автомобили и системата за тяхното споделено ползване. Такива са данните от френската столица, например. Категорично може да се приеме, че електрическата тротинетка и масовото ѝ споделено ползване се превръща в част от градската мобилност и съставлява едно ново течение, което не изключва останалите начини на придвижване, но има своята сериозна ниша и перспектива за растеж. Следва да разглеждаме тази тенденция като нов елемент от системата на градската мобилност в широк смисъл, а и като елемент от новите тенденции в системата на обществения транспорт (така, както поетапно се въведе споделеното ползване на велосипеди като част от обществения транспорт).“Според общинския съветник от ВМРО евентуалната инвестиция, която Столична община или ЦГМ трябва да направи, за да създаде системата и да започне да предлага услугата, не е голяма и е въпрос на сметки. Също така той посочва, че в София отчетливо се забелязва тенденция за ползването на този вид транспортно средство. Карлос Контрера смята, че ако Столична община желае да бъде в крак с времето и иновациите в сферата на градската мобилност, докладът трябва да бъде приет. Безспорен би бил интересът особено на младите хора към подобен тип придвижване и е редно местната власт да започне да се оглежда за решения и предоставяне на цялостна услуга в тази насока. Също така в доклада се подчертава, че този метод на придвижване позволява достъп до пространства, където има трудности или ограничения за достъпа на автомобили. Ползването на електрическите скутери е и мярка срещу замърсяването от градския трафик, тъй като няма отделяне на вредни емисии.Също така съветникът от ВМРО Карлос Контрера коментира, че паралелно с това Столична община трябва да започне процедура за изработване на минимум от правила, които да регулират придвижването с подобен тип превозни средства.", "date": "2019.06.26", "title": "Контрера от ВМРО предлага въвеждане на система за ползване на електрически скутери в София"}
