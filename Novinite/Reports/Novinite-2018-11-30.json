{"url": "https://www.novinite.bg/articles/168023/Majkite-ot-Sistema-ni-ubiva-Dnes-be-daden-startat-na-realnata-socialna-reforma", "text": " Без дискусии и в рамките на 10 минути бяха прегласувани текстовете от Законопроекта за личната помощ, които на извънредното заседание на социалната комисия във вторник предизвикаха напрежение, предаде репортер на БГНЕС. Тогава омбудсманът Мая Манолова стигна до извода, че от 1 септември 2019 г. хората с увреждания ще останат без лични асистенти и подкрепа от държавата и заяви, че е по-добре законопроектът да бъде оттеглен. До развръзката се стигна, след като майките от „Системата ни убива” излязоха с отворено писмо към премиера Бойко Борисов, който в сряда прие майките и пое ангажимент, исканията им да бъдат изпълнени. На извънредното заседание в парламента обещаното от премиера беше изпълнено. „Законът гарантира, че хората ще имат лична помощ през цялата следваща година, независимо от тези 71 млн. лева. Аз твърдя, че би могло да се намерят и допълнителни резерви в бюджета на социалното министерство, включително по нови европейски програми, които са в рамките на около 50 млн. лева. Законът е такъв какъвто трябва да бъде”, отсече омбудсманът Мая Манолова, която заедно с нейния екип разработи текстовете на законопроекта за личната помощ. Тя добави, че през първите две години има лимити в предоставената лична помощ заради ограничения финансов ресурс. Те се изразяват в изисквания кои могат да кандидатстват и таван в часовете, които могат да получат. По-важното обаче е, че има гаранция, че никой няма да остане без лична помощ да бедства заради лоши текстове, обясни Манолова. Тя подчерта, че след приетите промени се изменя и твърдата ставка, която родители на деца с увреждания трябва да заплащат ако използват услугата личен асистент. Те ще плащат според часовете като максимумът, който те ще заплащат от получаваната помощ в размер на 930 лв. ще бъде до 380 лв. В предишния текст те трябваше да плащат твърдо по 380 лв. независимо от броя на часове, в които грижите се поемат от асистент.", "date": "2018.11.30", "title": "Майките от „Система ни убива”: Днес бе даден стартът на реалната социална реформа"}
{"url": "https://www.novinite.bg/articles/168033/Detskite-kliniki-na-nyakolko-bolnici-shte-badat-prehvarleni-v-bolnica-Lozenec", "text": "Действащите в момента детски клиники в около десетина столични болници ще бъдат извадени от тях и прехвърлени в болница “Лозенец“, която правителството реши през миналата седмица да превърне в Национална педиатрична болница. Това стана ясно от отговора на здравния министър Кирил Ананиев на депутатски въпрос по време на петъчния парламентарен контрол.Ананиев съобщи, че ще създаде експертна група с участието на болнични директори и педиатри от болниците “Александровска“, “Света Екатерина“, Националната кардиологична болница, “Царица Йоанна“-ИСУЛ, “Пирогов“, Майчин дом, Специализираната детска болница “Иван Митев“ и др. за изготвяне на подробен план за действие за преструктуриране на наличните структури в болница “Лозенец“.Отделно ще бъде създадена правно-икономическа група за административната част на преструктуринането. Детските клиники на тези болници ще излязат от тях чрез промяна в статута и капитала на дружествата. В хода на преструктурирането ще се направи и одит на финансовото състояние на болница “Лозенец“.В изказването си министърът посочи, че чрез изграждането на многофункционалната детска болница децата ще получават комплексно обслужване в рамките на една структура, ще им бъде гарантирана най-добрата медицинска грижа, ще бъде стимулирана и специализацията на младите лекари в областта на педиатрията.Според Кирил Ананиев детската болница не трябва да бъде търговско дружество. Тя ще работи както по клинични пътеки, финансирани от НЗОК, така и с подкрепа от държавата.Министър Ананиев съобщи, че е изготвен ясен график за действие през следващите 6 месеца по структуриране на детската болница. Като първа стъпка той посочи внасяне в Народното събрание на законова промяна в Закона за лечебните заведения с цел преструктуриране на Болница „Лозенец“ в многопрофилно лечебно заведение, осигуряващо комплексно лечение на деца. Статутът на лечебното заведение ще е по чл. 5 от Закона за лечебните заведения – като второстепенен разпоредител с бюджет към министъра на здравеопазването. Ще бъде създадена експертна група, в която ще участват директорите на редица лечебни заведения, за да изготвят подробен план за действие за преструктуриране на наличните болнични структури в УБ „Лозенец“, които не са свързани с лечението на деца. Към нея ще се включат и експерти по педиатрия и детски грижи с доказан професионален опит.„В хода на реализиране на дейностите, болница „Лозенец“ поетапно ще бъде преструктурирана в лечебно заведение, което да обслужва само деца. Ще постигнем това без да се създава социално напрежение и без риск както за лечението на пациентите в болницата и професионалната реализация на персонала в нея, така и за обучението на студентите на територията на лечебното заведение. Важно е да подчертая накрая, че имам пълната политическа подкрепа на правителството, като по този начин управляващите се отказват от една своя привилегия в името на здравето на българските деца“, беше категоричен министър Ананиев.", "date": "2018.11.30", "title": "Детските клиники на няколко болници ще бъдат прехвърлени в болница “Лозенец“"}
{"url": "https://www.novinite.bg/articles/168034/BABH-planira-izvanredni-proverki-zaradi-predstoyashtite-praznici-prez-dekemvri", "text": "Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите празници Коледа и Нова година. Засилени проверки ще се извършат и в зимните ни курорти, свързани с активния туристически сезон през този период на годината. Проверките включват обекти за производство и търговия, складове за търговия на едро и дребно, пазари и борси, хотелски комплекси и заведения за обществено хранене, намиращи се на територията на всички области. Предвиждат се извънредни проверки на хотелските комплекси и заведенията за хранене преди и по време на Студентския празник, по време на които ще се следи за произхода на храната, правилното съхранение, наличието на съпроводителни документи, срокове на годност и начин на предлагане. Агенцията ще извършва и проверки в зимните ни курорти, които ще започнат от 10 декември и ще продължат до края на сезона. По традиция по време на Коледните и Новогодишни празници контролните органи на БАБХ инспектират обекти за търговия и предлагане на храна на територията на цялата страна. Целта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти по време на празниците, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат празничните дни. Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по  Гр. София, 1606, бул. ”Пенчо Славейков” № 15A  +359 (0) 2 915 98 20, +359 (0) 2 915 98 98, www.babh.government.bg сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2018.11.30", "title": "БАБХ планира извънредни проверки заради предстоящите празници  през декември"}
{"url": "https://www.novinite.bg/articles/168021/Bezplatni-testove-za-HIV-v-Sofiya-po-povod-na-Svetovniya-den-za-borba-sas-SPIN", "text": "По повод Европейската седмица за изследване за ХИВ и хепатит, както и Световния ден за борба със СПИН – 1-ви декември, Сдружение „Здраве без граници“ и Фондация „Инициатива за здраве“ ще организират събитие под мотото „Узнай своя статус“ в София. Събитието ще се проведе на 1 декември 2018 г., събота, като във времето от 10:00 до 14:00 ч. всички граждани и гости на София ще имат възможност да получат анонимно и безплатно изследване и консултиране за ХИВ в специален мобилен медицински кабинет, разположен на бул. „Княгиня Мария Луиза“ № 62-66, в близост до Лъвов мост.Специалисти ще предоставят информация как и къде всеки може да провери своя статус с цел ранно откриване на инфектирани лица и своевременното им насочване за лечение. Доброволци от Сдружение „Здраве без граници“ и Фондация „Инициатива за здраве“ ще раздават на всички минувачи презервативи и червена лентичка – световният символ за съпричастност към каузата за превенция на ХИВ/СПИН. На официалното откриване на събитието ще присъстват представители на Столична Община, Столичния общински съвет, Местния обществен комитет по превенция на ХИВ и СПИН, както и неправителствения сектор. Инициативата се осъществява по повод Световния ден за борба със СПИН, който се отбелязва глобално от 1988 година.Целта на неправителствения сектор е да се повиши информираността относно ХИВ и СПИН сред гражданите, да се намали стигмата към хората, живеещи със синдрома на придобитата имунна недостатъчност, както и да се осигури възможност повече хора да се информират за ХИВ статуса си чрез анонимни изследвания. Средногодишно у нас се откриват около 200 човека с ХИВ. По официални данни към месец май 2018 г. инфектираните българи са били 2 810, като над 1/3 от тях живеят в София. Направените прогнози показват, че без интервенции за превенция до 2023 г. броят на лицата с ХИВ инфекция само в столицата ще нарасне от 1028 души към 2017 г. до 1621 души. „Смятаме, че предстоящото приемане на програмата на Столична община за превенция и контрол на ХИВ и сексуално предавани инфекции за първи път в София е изключително навременно и ще бъде много положителен знак за ангажираност на Столичната община.Програмата идва в резултат от съвместна работа на Столичната община и неправителствените организации, работещи в сферата на ХИВ. Проектът е съгласуван от Местен обществен комитет по превенция на ХИВ/СПИН, в който членове са както представители на общината, така и граждански структури, и медицински специалисти,“ споделя Анна Любенова, член на управителния съвет и секретар на Фондация „Инициатива за здраве“. „Неправителствените организации работят предимно с частни донорски средства и по проекти, но до момента не получаваха необходимата институционална подкрепа. Ето защо сега очакваме приемането на програмата по превенция на ХИВ на Столична община. Нейната основна роля ще бъде да допълни и подкрепи Националната програма за превенция и контрол на ХИВ и СПИ. Главно са заложени мерки по издръжка на мобилен кабинет, предоставяне на безвъзмездни помещения, подпомагане на услугата „водене на случай“ – всички от които са от ключово значение за ефективната превенция. Заложени са и кампанийни и здравно-образователни дейности, насочени към младите хора на София,“ допълва Елена Биринджиева, председател на Сдружение „Здраве без граници“.", "date": "2018.11.30", "title": "Безплатни тестове за ХИВ в София по повод на Световния ден за борба със СПИН"}
{"url": "https://www.novinite.bg/articles/168022/Iznosat-ni-prez-2018-g-dostiga-18-mlrd-evro", "text": "България е изнесла стоки и продукти за близо 18 млрд. евро през първите осем месеца на 2018 г. Това съобщи зам.-министърът на икономиката Александър Манолев по време на Дискусионен форум „Дигитални предизвикателства пред съвременните компании“.\r\n„Няма по-лесен и достъпен инструмент за подкрепа на българския експорт от дигитализирането на малките и средни предприятия и увеличаване на дела на електронната търговия“, посочи Александър Манолев. По думите му това може би не е толкова централна тема, колкото внедряването на иновации и модернизация на производството, но в никакъв случай не трябва да бъде подценявана. Затова и Министерството на икономиката се стреми активно да си партнира с бизнеса и с глобалните лидери в сферата на информационните и комуникационни технологии. Икономическият заместник-министър даде пример за съвместните обучения организирани с Google в рамките, на които са били обучени над 26 000 души в областта на цифровите умения. „Стартираме обучителна програма и с ebay, която ще е насочена към малките и средни предприятия, и стартъпите в България“, съобщи Александър Манолев.\r\nСпоред представената от него статистика, за последните 10 г., чрез ОП „Конкурентоспособност“ и ОП „Иновации и конкурентоспособност“ са инвестирани над 1 млрд. евро в подкрепа на малките и средни предприятия. „Голяма част от тези средства са били именно за внедряване на иновации и технологични решения“, каза зам.-министър Манолев. Той обърна внимание и на предимствата, които страната ни има като акцентира, че добавената стойност от сектора, обхващащ от компоненти до софтуерни продукти, възлиза на над 1.4 млрд. евро и нараства с 22% през 2016 г. Според Евростат, около 65 хил. души работят ĸaтo cпeциaлиcти в него, а всяка година над 4 000 студенти се дипломират в такива специалности в българските висши учебни заведения.  \r\nСъбитието се организира от Българската-търговско промишлена палата (БТПП) и сдружение Национална бизнес мрежа, а в неговото откриване участие взеха Мария Габриел, Еврокомисар „Цифрова икономика и цифрово общество“, Цветан Симеонов, председател на УС на БТПП и Десислава Иванова, председател на УС на сдружението. Медийни партньори на дискусията са Информационна агенция и вестник \"Монитор\".\r\n", "date": "2018.11.30", "title": "Износът ни през 2018 г. достига 18 млрд. евро"}
{"url": "https://www.novinite.bg/articles/168025/Rachno-izraboteni-koledni-igrachki-predstavyat-na-izlojenie-v-Sofiya", "text": "Изложението \"Магията на ръцете\" представя ръчно изработени бижута, керамика, коледни играчки и дрехи. В него участват над 25 фирми, които представят оригинални творби. Изложението ще продължи до неделя в изложбена зала \"ЦУМ\"Дреха, която можеш да носиш по различен начин всеки час. И да изненадваш хората около себе си. Това например е жилетка, но не точно.Анета Драганова: Всяка жилетка е снабдена с един елек, всъщност като свалим елека, ние затваряме така жилетката. Връщаме това обратно и като я обърнем наопаки цялата дреха, става двуцветна, в зависимост от комбинацията, която сте си избрали. Сега имате това. Отдолу ни е елекът, ние отгоре можем да вдигнем жилетката. Като вдигнем жилетката, можем да завържем ръкавите ето така, да не се мотаят, да имат роля.И ако това ви се струва невероятно. Вижте тези нестандартни свещи. Някои от тях са във венециански стил от 16 век. Изрязани така, че всяко прозорче да свети, докато свещта гори. Оформянето ѝ отнема само 10 минути, защото иначе парафинът се втвърдява.Мирослав Петков: Във всяка една свещ, аз влагам любов и си ги обичам всичките. Даже когато някои вземе от мен и не я вземе с нежност и не я увие, на мен ми е гадно за тази свещичка.На изложението може да откриете още нестандартни идеи за подарък. Да зарадвате любим човек на прага на Коледните празници и така да си подарите усмивка.", "date": "2018.11.30", "title": "Ръчно изработени коледни играчки представят на изложение в София"}
{"url": "https://www.novinite.bg/articles/168031/Pari-i-asistenti-shte-ima-Iskaniyata-na-majkite-udovletvoreni", "text": "Депутатите от социалната комисия прегласуваха спорните текстове в законопроекта за личната помощ и така удовлетвориха исканията на протестиращите майки на деца с увреждания.С пълно единодушие гласуваха всички поправки, поискани от майките, и така гарантираха, че ще има достатъчно средства за хората с увреждания.По-рано тази седмица омбудсманът Мая Манолова и протестиращите родители се разгневиха на управляващите и алармираха, че няма да има достатъчно средства за лични асистенти и законът няма да бъде финансово обезпечен. След това, след среща премиерът Бойко Борисов и недоволните майки, постигнаха съгласие и се стигна до решението – социалната комисия да направи поправки в текстовете.Депутатите решиха отново вицепремиер да оглави Националния съвет за хората с увреждания, което също е искане на майките. И в първоначалния проект бе записано така, но заради скандала с бившия вече вицепремиер Валери Симеонов, който нарече майките \"кресливи жени\" с \"уж болни деца\", текстовете бяха променени и начело на съвета трябваше да застане социалният министър.Днес обаче по предложение на Светлана Ангелова от ГЕРБ отново се връща идеята вицепремиер да оглави Националния съвет, за да може той да контролира дейността на всички ресорни министерства. Милко Недялков от БСП упрекна, че законодателството се прави в зависимост от конкретния човек, който заема длъжността, но все пак от БСП подкрепиха предложението.В крайна сметка с гласуваните поправки се гарантира финансирането на Закона за личната помощ и няма опасност хората с увреждания да останат без асистент. В закона се записва и че личната помощ може да се финансира и със средства от бюджетите на общините по решение на съответния общински съвет. Прехвърлят се и 71 млн. от централния бюджет към бюджета на социалното министерство.С поправките се записва и че могат да се удържат до 380 лева от помощите за деца, които ползват най-голямата социална подкрепа от 930 лева, като размерът ще е според броя на часовете, които са определени за лична помощ.\"Ако на детето му бъдат определени 2 часа лична помощ на ден, което представлява 250 лева, няма да му се отнемат 380 лева, а само 250 лева. Ако му се определи лична помощ 8 часа, тя е за 700 лева, но на тях ще им се удържат 380 лева\", обясни омбудсманът Мая Манолова.По думите й законът гарантира, че хората ще имат лична помощ през цялата следваща година.\"Текстовете гарантират, че хората в тежко състояние няма да останат без личен асистент и да бедстват заради упорство и лошо приети текстове. Има ограничения в закона през първите 2 години - има тавани на часовете, кой да кандидатства, но има гаранция, че никой няма да остане без лична помощ\", каза Манолова.Светлана Ангелова от ГЕРБ пък увери, че до стартиране на услугата лична помощ от 1 септември 2019, лицата, които ползват социалните услуги от общините - личен асистент, социален асистент, домашен помощник, ще продължат да ги ползват по досегашния ред и няма да има прекъсване.Хасан Адемов пък обеща, че продължават да работят за хората с увреждания и да изпълняват ангажимента \"нищо за хората с увреждания без хората с увреждания\".Протестиращите майки също останаха удовлетворени и посочиха, че е направена огромна крачка напред към реформата. Те обаче остават в палатката зад парламента до окончателното приемане на законите в сряда.Майките изтъкнаха и че са настоявали Националния съвет за хората с увреждания да бъде оглавен от вицпремиер и посочиха, че Бойко Борисов е изпълнил този си ангажимент към тях.", "date": "2018.11.30", "title": "Пари и асистенти ще има! Исканията на майките – удовлетворени!"}
{"url": "https://www.novinite.bg/articles/168037/Otstranena-e-avariyata-zaradi-koyato-stolichni-kvartali-ostanaha-bez-parno", "text": "Аварията, заради която няколко столични квартала останаха без топлоподаване вече е отстранена и след няколко часа парното ще заработи.\r\nТова съобщи за \"Хоризонт\" говорителят на Топлофикация-София Елизабет Павлова:\r\n“Към момента аварията, заради която се наложи да бъде спряно отоплението в квартал “Иван Вазов“, квартал “Крива Река“ и част от квартал “Буката“, вече е отстранена. Запълва се мрежата с гореща вода. Очакваме до няколко часа да бъде нормализирано токоподаването към засегнатите квартали“, каза тя и съобщи, че към момента няма аварии в други квартали. По-рано столичните квартали \"Иван Вазов\" и \"Крива река\", както и част от центъра останаха без парно и топла вода заради авария, беше съобщено на сайта си Топлофикация. Повече от  700 души са пострадали заради заледявания по улиците през изминалото денонощие. Това съобщи пред \"Хоризонт\" говорителят на столичната спешна болница \"Пирогов\" Мария Пойразова. ", "date": "2018.11.30", "title": "Отстранена е аварията, заради която столични квартали останаха без парно"}
{"url": "https://www.novinite.bg/articles/168036/Novi-161-balgari-s-virusa-na-HIV", "text": "За 30-та поредна година на 1 декември се отбелязва Световният ден за борба със СПИН. През предпоследното тримесечие на 2018 г. са открити нови 161 ХИВ серопозитивни.Към 31 юли 2018 г. общо 1430 души с ХИВ се проследяват в секторите за лечение на пациентите в България, а над 90% от тях получават съвременна антиретровирусна терапия.Данните са на Министерство на здравеопазването, а неправителствените организации, които работят по темата, отчитат напредък по отношение на резултатите от лечението.Остават обаче и множество проблеми като страхът от изследване, както и дезинформацията в обществото. Това коментира пред Дарик Симеон Василев, основател и директор на фондация GLAS (Gays and LesbiansAccepted in Society), която организира няколко от инициативите за отбелязване на Световния ден за борба със СПИН у нас.", "date": "2018.11.30", "title": "Нови 161 българи с вируса на ХИВ"}
{"url": "https://www.novinite.bg/articles/168028/37-migranti-sa-zadarjani-na-AM-Marica", "text": "Полицаи от Харманли са задържали 37 незаконни мигранти. Групата се е движила в локалното платно на магистрала „Марица“, в района на пътен възел за село Преславец.Задържаните са без документи за самоличност. 18 от тях са непълнолетни. ", "date": "2018.11.30", "title": "37 мигранти са задържани на АМ \"Марица“"}
{"url": "https://www.novinite.bg/articles/168039/Danachnata-slujba-v-Poduene-nyama-da-priema-grajdani-v-ponedelnik-sutrinta", "text": "На 3 декември 2018 г. сутринта отдел \"Общински приходи\" в столичния район Подуене няма да работи с граждани. Причината е, че от 9,00 до 13, 00 ч електрозахранването в сградата на отдела ще бъде прекъснато за планиран ремонт на електро-енергийните съоръжения, съобщиха от ЧЕЗ Електро България. Столичани могат да плащат своите данъци и такси онлайн или на каса във всяка друга данъчна служба на територията на София. ", "date": "2018.11.30", "title": "Данъчната служба в Подуене няма да приема граждани в понеделник сутринта"}
{"url": "https://www.novinite.bg/articles/168040/Koncert-promenya-dvijenieto-v-stolicata", "text": "\r\nОт 18:30 до 22:30 часа на 04.12.2018 г. се забранява движението и разрешава паркирането на пътни превозни средства в крайна дясна лента на двете пътни платна на бул. \"Асен Йорданов\" между бул. \"Шипченски проход\" и \"Площад на авиацията\", без да се засягат спирките на масов градски транспорт.", "date": "2018.11.30", "title": "Концерт променя движението в столицата"}
{"url": "https://www.novinite.bg/articles/168043/Rusiya-Ukrajna-moje-da-se-vzrivi-sama", "text": "Русия смята, че след въвеждането на военно положение в Украйна, страната може да бъде обхваната от граждански конфликт. Това заяви говорителят на руското външно министерство Мария Захарова, цитирана от ТАСС.Русия задържа украински кораби край Крим в края на миналата седмица. Това принуди Киев да обяви военно положение.„Това решение беше взета, да изглежда така, че защитава Украйна, но то може да ограничи човешки права и свободи. Украинските въоръжени сили получиха изключителни правомощия. В това число влиза и използването на сила в обсега на правосъдието, което е сериозна опасност. Така граждански конфликт може да обхване цялата страна. Украинските власти сега могат да изземат всичко, което решат от народа си, като се започне от имот и се стигне до документ за самоличност“, заяви Захарова.Русия вече задържа украинските моряци за 60 дни. Западът призова страната да освободи корабите на Украйна.", "date": "2018.11.30", "title": "Русия: Украйна може да се взриви сама"}
{"url": "https://www.novinite.bg/articles/167991/Slanchevo-s-temperaturi-mejdu-6-i-2", "text": "Днес над Северна и Източна България облачността ще е значителна и на отделни места все още ще превалява слаб сняг. Предимно слънчево ще бъде над Югозападна България, а до края на деня намаление на облачността ще има над много райони и от останалата част от страната. Ще духа слаб, в Източна България умерен север-североизточен вятър. Максимални температури - в Северна България между минус 6° и минус 2°, в Южна България и по крайбрежието на морето предимно между 0° и 5°, в София около минус 2°. Над планините ще духа умерен източен вятър, който през деня ще отслабне, а вечерта ще се ориентира от югозапад и ще започне да се усилва. Предимно слънчево ще бъде над планините от Югозападна България, като през деня намаления на облачността ще има и над масивите от останалата част на страната. Ще бъде почти без валеж. Максималната температура на височина 1200 метра около минус 2°, на 2000 метра – около минус 6°.Над Черноморието ще бъде предимно облачно с превалявания от слаб сняг, по южното крайбрежие дъжд и сняг. Ще духа умерен и силен северен вятър. Максимални температури между 0° и 5°. Температурата на морската вода е 11°. Вълнението на морето ще бъде 3-4 бала.", "date": "2018.11.30", "title": "Слънчево, с температури между -6° и - 2°"}
{"url": "https://www.novinite.bg/articles/167992/Obshtinata-obyavi-konkurs-za-izgotvyane-na-proekt-za-DG-v-Gorna-Banya", "text": "Обявиха конкурс за изготвяне на инвестиционен проект за Проектът трябва да предвиди изграждането на 2 яслени и 4 детски групи. Общата сума на наградния фонд за класиралите се на първите три места от конкурса за проекти е 30 хил. лв. Половината от сумата е за участника, който ще спечели първото място.  ", "date": "2018.11.30", "title": "Общината обяви конкурс за изготвяне на проект за ДГ в Горна Баня"}
{"url": "https://www.novinite.bg/articles/168041/Mahat-ledeni-visulki-ot-mostove-i-podlezi-v-Sofiya", "text": "Столичната община започна премахването на ледени висулки от мостове и подлези в града. Екипи работят по подадени сигнали от Центъра за градска мобилност, Столичния инспекторат и граждани.\r\n„До момента са премахнати ледени късове от мостовете на бул. „Витоша“ и Околовръстното шосе, които минават над бул. „България“. Висулки са премахнати и от автомобилния подлез на бул. „Панчо Владигеров“, обясниха от „Московска“ 33 пред „Монитор“.\r\nОт общината призовават собствениците на сгради да премахват ледените късове. В случай, че не могат сами да отстранят висулките от имотите си, трябва да се обърнат към пожарната.\r\nУправителят на етажната собственост и търговците в София пък могат да се сдобият с акт до 500 лв. за непочистен сняг пред блока или дадения обект. Преди това да се случи обаче, физическите лица биват предупреждавани от Столичния инспекторат, след което следва фиш на стойност 50 лв., а накрая се стига и до акт, който може да бъде до 500 лв.\r\n", "date": "2018.11.30", "title": "Махат ледени висулки от мостове и подлези в София"}
{"url": "https://www.novinite.bg/articles/167993/Koleden-retro-tramvaj-tragva-iz-Sofiya", "text": "Коледният дух завладява столицата още от утре. По столичните улици утре ще пътува Коледен ретро трамвай. Забавният трамвай ще тръгне от пл. „Възраждане“ през НДК до кв. „Иван Вазов“ и обратно. Организатор на това е Катаражина Естейт, пише Утре, 30 ноември от 16 до 18 ч., всеки пътник ще се вози без билет. Все пак пътуването ще си има своя цена. Всеки ще трябва да украси коледна играчка. Играчките ще бъдат подарени на децата, присъстващи на запалването на лампичките на столичната коледна елха.На 15 декември ретро трамваят пак ще пътува. В интервала 11 -13 ч. той ще е арт ателие за украса на коледни играчки, които ще се подарят отново на децата. В 13.30 до 15.30 ч. работилницата ще се пренесе в шатрата, разположена пред Street Chefs, на ъгъла на ул.Ангел Кънчев с ул. „Парчевич“. Там ще има забавно Коледно парти с много музика и изненади.Събитието се провежда със съдействието на Столична община и Столичен Електротранспорт ЕАД.", "date": "2018.11.30", "title": "Коледен ретро трамвай тръгва из София"}
{"url": "https://www.novinite.bg/articles/168024/Otkrivat-Blagotvoritelen-bazar-na-Mejdunarodniya-jenski-klub-Sofiya-na-2-dekemvri", "text": "Ежегодния Благотворителен базар на Международния женски клуб – София ще бъде открит на 2 декември в 9 часа. Събитието ще се проведе в Интер Експо Център и ще продължи до 19 часа, пише В 9 часа започва официалната церемония по откриването на Базара, който е подкрепен от столичния кмет Йорданка Фандъкова. Почетни гости на събитието ще бъдат 21 дами, ръководители на дипломатически представителства на чуждестранни страни у нас. Сред тях са: посланичките на Република Индонезия, Унгария, Азербайджан и други. Някои от най-обичаните български изпълнителки ще представят свои песни на базара – Рут Колева, Веси Бонева, Поли Генова и др. От 17:00 до 19:00 ч. Софийският духов оркестър, Детска танцова школа „Севдице“ и  изпълнителят на немски шлагери Армин Ян Хофман също ще бъдат част от развлекателната програма на Базара.60 държави от цял свят ще се включат в събитието тази година. Уникални ръчно изработени сувенири и облекла, храни характерни за всяка държава и различни култури ще видят посетителите на благотворителния базар.Държави като Ватикана, Гватемала и Монако ще се включат за първи път на тазгодишното издание. Събраните средства от събитието ще бъдат дарени за различни социални каузи. Билетите за посещение на инициативата са по 6 лв., а за студенти и пенсионери са по-евтини – по 2 лв. Предлага се и комбиниран билет за семейства на цена от 14 лв., както и дарителски билет на стойност от 25 лв.Това ще е 24-ят Благотворителен базар на женцкия клуб.", "date": "2018.11.30", "title": "Откриват Благотворителен базар на Международния женски клуб – София на 2 декември."}
{"url": "https://www.novinite.bg/articles/167994/Obstanovkata-v-Sofiya-e-spokojna", "text": "До този момент обстановката в София е спокойна. Участъците от Южната дъга, общинският път Панчарево- Бистрица, стръмни и опасни участъци в града, са обработени със смеси против заледяване. Автобусите на градския транспорт се движат по разписание, съобщават от Столичната община.През тази нощ 81 души са потърсили подслон в кризисния център на общината. Днес е възможно да има заледявания и през деня, защото температурите ще останат ниски. Шофьорите трябва да са внимателни, да излизат на пътя с добре оборудвани автомобили и да карат със съобразена скорост.", "date": "2018.11.30", "title": "Обстановката в София е спокойна"}
{"url": "https://www.novinite.bg/articles/167995/Organizaciya-na-dvijenie-zaradi-futbolen-mach", "text": "Провеждане на футболен мач на 2 декември на стадион „Васил Левски“ ще наложи промени в организацията на движение в района, пише Ще бъде  забранено паркирането и престоя на автомобили с изключение на тези на участниците в събитието по следния ред:– от 08.00 часа до края на футболния мач на 02.12.2018 г. при сектор Г на Националния стадион „Васил Левски”;– от 09.00 до 17.30 часа на 02.12.2018 г. на североизточната част на моста пред Националния стадион „Васил Левски”.От 16.00 часа на 02.12.2018 г. до края на мача, само при необходимост и по преценка на ръководството на СДВР, се забранява влизането на автомобили в двете посоки с изключение на автобусите на масовия градски транспорт по: – ул. „Ген. Гурко” между бул. „Васил Левски” и бул. „Евлоги и Христо Георгиеви”; – бул. „Евлоги и Христо Георгиеви” между пл. „Орлов мост” и бул. „Черни връх”;", "date": "2018.11.30", "title": "Организация на движение заради футболен мач"}
{"url": "https://www.novinite.bg/articles/167996/Centralni-kvartali-v-Sofiya-osamnaha-bez-parno", "text": "Част от центъра на София е без централно топлоподаване от нощта срещу петък. Аварии оставиха на студено голяма част от домакинствата в София.Според справка на \"Топлофикация-София\" без топлоподаване е районът между: бул. “Прага”, бул. “Патриарх Евтимий”, бул. “Витоша”, бул. “България”, ул. “Здраве”, бул. “Пенчо Славейков”, както и част от кв. \"Медицинска академия”. На студено са останали и  кв. “Иван Вазов” и кв. “Крива река”.Не се съобщава за колко време ще бъде отстранена аварията. ", "date": "2018.11.30", "title": "Централни квартали в София осъмнаха без парно"}
{"url": "https://www.novinite.bg/articles/167997/Sofiya-81-dushi-sa-potarsili-podslon-v-krizisniya-centar-na-obshtinata", "text": "Обработени със смеси против заледяване са участъци от Южната дъга, общинският път Панчарево- Бистрица, стръмни и опасни участъци в града, съобщават от Столична община. Изпълняват се всички маршрути на градския транспорт.В кризисния център на общината през тази нощ са потърсили подслон 81 души.През деня температурите ще останат ниски и са възможни заледявания на пътни участъци. От Столична община призовават шофьорите да излизат на пътя само с добре оборудвани за зимата автомобили, със зимни гуми и да шофират със съобразена с пътните условия скорост.", "date": "2018.11.30", "title": "София: 81 души са потърсили подслон в кризисния център на общината"}
{"url": "https://www.novinite.bg/articles/167998/Dnes-e-krajniyat-srok-za-plashtane-na-taksa-smet", "text": "\r\nДнес е последният ден, в който можете да заплатите такса смет, без да ви се начислява лихва.\r\n\r\n\r\n\r\n\r\n", "date": "2018.11.30", "title": "Днес е крайният срок за плащане на такса смет"}
{"url": "https://www.novinite.bg/articles/168029/Intenziven-trafik-na-chetiri-granichni-punkta", "text": "Интензивен е трафикът за товарни автомобили на пунктовете „Капитан Андреево“, „Лесово“, „Дунав мост- Видин“ и „Дунав мост- Русе“, на изход от страната. По границите с Гърция, Сърбия и Македония трафикът е нормален.", "date": "2018.11.30", "title": "Интензивен трафик на четири гранични пункта"}
{"url": "https://www.novinite.bg/articles/168000/Utre-vliza-v-sila-novata-naredba-za-obshtestveniya-red-v-Sofiya", "text": "\r\nНовата наредба за обществения ред в столицата започва да действа от утре. Тя регламентира ограничаването на шума в жилищни сгради, публични пространства и от строително-монтажни дейности. Според нея, гражданите, които вдигат шум между 22:00 часа и 8:00 сутринта ще бъдат глобявани. Същото важи и за нарушения от 14:00 до 16:00 часа. През почивните дни тишина ще трябва да се пази от 21:00 до 9:00 часа сутринта. Какво грози нарушителите? - обяснява председателят на общинската комисия по обществен ред и сигурност Иван Илиев, който беше гост в Сутрешния блок на БНТ.\r\n\r\n\r\n\r\n\r\n\r\n\r\n", "date": "2018.11.30", "title": "Утре влиза в сила новата наредба за обществения ред в София"}
{"url": "https://www.novinite.bg/articles/167999/Dnes-grejva-elhata-v-Sofiya", "text": "\r\nТочно в 19 часа днес в парка пред Националния дворец на културата ще заблестят светлините на коледната елха на София.\r\n\r\n\r\n\r\n\r\n\r\n", "date": "2018.11.30", "title": "Днес грейва елхата в София"}
{"url": "https://www.novinite.bg/articles/168015/Dneven-horoskop-za-petak", "text": "Не се опитвайте да се ограничавате. Вие сте щедри и това е нещо хубаво. Прекалено много се затормозявате с мисленето в дългосрочен план. Каквото трябва да се случи, ще се случи, така или иначе.Вашата природа ви прави най-умния играч в стаята днес. Ще ви бъде доста трудно да убедите останалите, че ситуацията е прекалено хубава, за да е истина. Продължавайте да се борите.Някой се нуждае от помощ. Може да е клиент по време на работа, родител, приятел, половинка. Съсредоточете се, разберете кой се нуждае от вас и му помогнете.Представителите на останалите зодиакални знаци могат да намерят дневния си хороскоп ", "date": "2018.11.30", "title": "Дневен хороскоп за петък"}
{"url": "https://www.novinite.bg/articles/168038/Majstorski-klas-po-virtualna-realnost-v-NATFIZ", "text": "Известният режисьор и сценарист от Невадския университет – Франсиско Менендес ще гостува на НАТФИЗ. Той ще води едноседмичен майсторски клас – „Заснемане на проекти във виртуална реалност, 360° видео”, пише Професорът ще работи заедно с монтажистите, режисьорите, сценографите и звуковите инженери, които се обучават в Академията. От 3 до 7 декември режисьорът ще насърчава студентите в НАТФИЗ да работят с виртуалната реалност. Държавния университет на Невада, Лас Вегас ще осигури техниката необходима за заснемането им.", "date": "2018.11.30", "title": "Майсторски клас по виртуална реалност в НАТФИЗ"}
{"url": "https://www.novinite.bg/articles/168006/NOI-izplashta-pensiite-na-7-dekemvri", "text": "Изплащането на пенсиите за месец декември от Националния осигурителен институт (НОИ) ще започне на 7 декември и ще приключи на 19 декември. Това съобщиха от пресцентъра на НОИ. В изпълнение на Постановление № 246 от 15.11.2018 г. на Министерския съвет, заедно с пенсиите ще бъде изплатена и еднократна допълнителна сума в размер на 40.00 лв. на 1 267 731 пенсионери, на които пенсията или сборът от пенсиите, заедно с добавките и компенсациите към тях за месец декември 2018 г., е в размер до 348.00 лв. включително. Изплащането на сумите чрез пощенските станции ще бъде извършено съобразно изготвен график, който ще бъде предварително обявен във всяка една от тях. Преводите на декемврийските пенсии по сметките на пенсионерите, които получават парите си по банков път, ще бъдат извършени на 7 декември 2018 г.", "date": "2018.11.30", "title": "НОИ изплаща пенсиите на 7 декември"}
{"url": "https://www.novinite.bg/articles/168007/Delchev-Po-niski-ceni-na-gorivata-za-Nova-godina", "text": "\"Цените на горивата не са паднали заради протестите, а заради цените на суровия петрол\", коментира шефът на Петролната и газовата асоциация Валентин Златев. Tой за пръв път след началото на недоволството обяви публично, че разбира протестиращите, но цените случайно са паднали толкова рязко в последно време.\"Суровият петрол поевтиня, респективно цените на дизела и бензина ги последваха, тоест това е чисто пазарно поведение на горивата, което няма нищо общо с протестите. Съчувстваме на всички тези, които излизат и изразяват общественото и социалното си недоволство, но истината е, че ако петролът вървеше нагоре, то и цените по бензиностанциите щяха да вървят нагоре. Тоест тези цени, които в последните 2-3 седмици са поставени по бензиностанциите, не са резултат от протестите\", коментира изпълнителният директор на Петролната асоциация Андрей Делчев пред Нова телевизия.Обикновено цените на горивата „закъсняват” с няколко дни спрямо цените на суровия петрол – и когато цената се увеличава, и когато намалява. Делчев даде пример, че при цена на дизела от 2,34 лв/л, себестойността на горивото е 2,29 лева, а печалбата на производителите е 0,04 лв./л. Той обаче обясни, че при големи обороти производители и търговци могат да си осигурят добра печалба. Производителите казват, че при сегашните нива на акцизите и ДДС, търговци, които продават гориво на цена от 1,80 лв./л, би трябвало да работят на загуба, освен ако не са в сивия сектор. Делчев прогнозира, че ако тенденцията за поевтиняване на петрола се запази, ще посрещнем Нова година с още по-ниски цени.", "date": "2018.11.30", "title": "Делчев: По-ниски цени на горивата за Нова година"}
{"url": "https://www.novinite.bg/articles/168002/Andreevden-e", "text": "На 30 ноември православната църква чества Св. Апостол Андрей Първозвани. Светецът се нарича се първозван, защото пръв от 12-те апостоли е повикан и тръгнал след Исус Христос и заедно с брат си апостол Петър били свидетели на неговите чудеса, смърт и възкресение.Името на Св. Андрей често се среща в Евангелието. За него се споменава в разказа за нахранването на народа с пет хляба. От ранни години Андрей жадувал за божествената истина и когато Йоан Кръстител се явил в Юдея, той станал един от неговите ученици. Андрей стоял на брега на Йордан, когато Йоан Предтеча, посочвайки на народа минаващия Исус, казал: \"Ето агнецът Божий!\". Като чул тези думи, Андрей тръгнал подир Спасителя и прекарал с него целия ден. След това отишъл да намери брат си Симон (Петър) и му съобщил радостната вест: \"Намерихме Месия!\" и го довел при Христос.Двамата братя продължавали своя предишен живот и се занимавали с риболов. Те били родом от Витсаида. По-късно Спасителят ги видял веднъж на Галилейското море и им казал: \"Вървете след мене и аз ще ви направя ловци на човеци\". Оттогава те навсякъде следвали Христос и били свидетели на неговите чудеса, смърт и възкресение.Празникът се нарича от народа Андреевден, Едрей, Едрин или Мечкин ден. Той е свързан в народния календар с представите за прехода от есента към зимата.Вярва се, че Св. Андрей е покровител на мечката и неин заповедник. В много предания се разказва, че той се явява пред хората, яхнал мечка и прогонва зимата и дългите нощи.Според народните възгледи и познания в областта на астрономията на този ден започва нарастването на деня. Българската поговорка гласи: \"На Едрей ден започва да наедрява денят, колкото едно просено /житно, маково или синапено/ зърно\".Традицията повелява сутринта рано да се взима от наедрялото зърно и да се хвърли в камината – нагоре, за да растат високо всички житни растения и да са едри като набъбналата царевица.На особена почит на този ден са младите булки, а именно на тях се пада ритуалът с хвърлянето на варените семена, та както бързо наедряват те, тъй и булките да пълнеят с новите рожби. На трапезата на този ден трябва да присъства жито, боб, леща, грах, просо или ечемик.Имен ден празнуват: Андрей, Андриян, Андрея, Андреа, Андро, Дешка, Първан, Силен, Храбрин, Храбър", "date": "2018.11.30", "title": "Андреевден е!"}
{"url": "https://www.novinite.bg/articles/168004/720-s-kontuzii-ot-poledicata-sa-posetili-Pirogov", "text": "Който има възможност, да ограничи през следващите дни разходките навън, а останалите да са по-внимателни заради поледиците. Такъв терен е рисков за всички и особено за възрастните хора, при които подвижността е по-малка, костите по-крехки и всяко счупване може да завърши лошо, съветват травматолозите.Те напомнят, че при поледица човек знае накъде е тръгнал, но не знае дали няма да се окаже в спешното.Още в първия ден с денонощно отрицателни температури през травматологичните кабинети на университетската болница за спешна медицина \"Пирогов\" са прегледани 120 души.15 с тежки наранявания са оставени за болнично лечение. Данните на триажните екипи показват, че всеки 7-и от общо преминалите пациенти в четвъртък е бил за травматологията.Числото е в рамките на \"обикновената\" зимна статистика на болницата, специфичното е, че скачат случаите на счупванията, навяхванията, изкълчванията на глезени и китки от падане на заледени участъци, обясниха от \"Пирогов\" пред \"24 часа\".Опитът обаче показва, че с увеличаване на мразовития период зимният травматизъм расте от ден на ден. Увеличават се основно паданията на хора в активна и напреднала възраст.Правилото на ортопедията е, че детският травматизъм расте през лятото - тогава имат повече свободно време за игра и за хрумвания какъв \"героизъм\" да покажат.Втората причина е, че при класически падания от право положение децата са в относително по-малък ръст от тежко увреждане поради ниския ръст, добрата бързина на реакция и подвижността като цяло.", "date": "2018.11.30", "title": "720 с контузии от поледицата са посетили \"Пирогов\""}
{"url": "https://www.novinite.bg/articles/168011/S-20-se-uvelichavat-uchitelskite-zaplati-ot-1-yanuari-2019-g", "text": " Индивидуалните работни заплати на педагогическите специалисти се увеличават с не по-малко от 20% от 1 януари 2019 година. Това предвижда подписаният Анекс към Колективния трудов договор (КТД) за системата на предучилищното и училищното образование. От 01.01.2019 г. минималната основна работна заплата за директор на директор на училище, детска градина и обслужващо звено става 1140 лв., на заместник-директор - 1065 лв., на педагогически специалисти - учител, ръководител ИКТ, логопед, психолог, педагогически съветник, корепетитор, хореограф, ресурсен учител, педагог, възпитател, рехабилитатор на слуха и говора, треньор по вид спорт - 920 лв., на старши учител и старши възпитател - 955 лв. И на главен учител и главен възпитател -1005 лв., съобщиха от МОН. Предвидени са 39 млн. лева за увеличение на индивидуалните основни работни заплати на непедагогически персонал и съответните разходи за осигурителните им вноски за сметка на работодателя. Анексът предвижда промяна и при назначаването на психолози, педагогически съветници или социални работници. 1 щатна бройка ще се разкрива при над 350 ученици в училище, а не както до сега при над 400 ученици, а 2 щатни бройки – при над 800 ученици, до сега това се правеше при над 900 ученици в училище. “С този анекс изпълняваме ангажиментите си към учителите, всички те са най-важни за системата“, заяви при подписването министърът на образованието и науката Красимир Вълчев. По думите на председателя на Синдиката на българските учители (СБУ) Янка Такева през тази година са договорени най-добрите финансови параметри за образованието. Председателят на Съюза на работодателите в системата на образованието Надежда Николчева отбеляза, че образованието е приоритет и увеличението на учителските заплати го доказва. ", "date": "2018.11.30", "title": "С 20% се увеличават учителските заплати от 1 януари 2019 г."}
{"url": "https://www.novinite.bg/articles/168012/Minori-metalurzi-himici-i-energetici-na-protest", "text": "Да не се допуска унищожаването на енергийния отрасъл в България. Това поискаха миньори, металурзи, химици и енергетици, които протестират в София. Недоволните от исканията на Европа в тази посока и притеснените от бъдещето на мини „Марица изток” обикалят сградите на властта и призовават тя да ги подкрепи и защити. „Тук съм, за да запазим българската енергетика и да имаме сигурност и защита на работните места. Притеснена съм, че мога да остана без работа. В „ТЕЦ Марица изток 2” работят близо 2800 души”, каза Таня Цонева, която работи там и настоява да бъде чут техният глас и добави, че ще протестират докато не се случат нещата в тяхна полза.", "date": "2018.11.30", "title": "Миньори, металурзи, химици и енергетици на протест"}
{"url": "https://www.novinite.bg/articles/168005/Ukrajna-otmeni-izbori-zaradi-izvanrednoto-polojenie", "text": "Централната избирателна комисия на Украйна взе решение да отмени насрочените за 23 декември избори за депутати в местните съвети и кметове на градове в 10 области, в които е въведено военно положение. Това съобщи агенция \"Укринформ\", предаде ТАСС.Военното положение бе въведено на 26 ноември за 30 дни в областите Виницка, Луганска, Николаевска, Одеска, Сумска, Харковска, Черниговска, Херсонска, Запорожска и Донецка, както и в района на Азовско море и Керченския проток.Това стана след инцидента в Керченския проток, когато според ТАСС три кораба на военноморските сили на Украйна са нарушили реда за преминаване на военни кораби през териториалното море на Русия и това е наложило намесата на руските сили.Трима украински военни бяха ранени при инцидента, а корабите бяха задържани за \"нарушаване на държавната граница на Руската федерация\" и бе възбудено углавно дело.", "date": "2018.11.30", "title": "Украйна отмени избори заради извънредното положение"}
{"url": "https://www.novinite.bg/articles/168014/Danachnite-prodavat-na-targ-bolnica-v-Pernik", "text": "Националната агенция за приходите (НАП) обяви за продан сградата на Специализираната болница за продължително лечение и долекуване в Перник, съобщи управителят на лечебното заведение д-р Венцислав Чунов, цитиран от БТА. Сградата се продава заради задължения към данъчните за 430 000 лева. Търгът е насрочен за 18 декември при първоначална цена 4 934 762 лева.\"Търся логика в това решение на НАП, но не я намирам. Интересното е, че сградата се обявява на търг след като започнахме да изплащаме задълженията си\", каза д-р Чунов. По думите му през последните три месеца, всички пари по линия на здравната каса отивали за погасяване на дълга.\"Пускам уведомителни писма и тръгвам по всички институции. Писах във Facebook и до премиера\", заяви управителят.Болницата е наследник на бившия Профилакториум, построен през 1959 г. от мината като от 1970 до 1990 г. е била база на Института по физиотерапия, курортология и рехабилитация - Овча Купел, София. Тя се намира в полите на планината Голо бърдо, трикорпусна е със застроена площ 2 856 кв.м. В момента болницата е ЕООД със 100 процента общинска собственост.", "date": "2018.11.30", "title": "Данъчните продават на търг болница в Перник"}
{"url": "https://www.novinite.bg/articles/168008/Davat-start-na-tazgodishnata-Balgarska-Koleda", "text": "Официално ще бъде даден старт на 16-ото издание на благотворителната инициатива „Българската Коледа“, която се провежда под патронажа на държавния глава Румен Радев. От 11.00 часа, в УМБАЛ „Проф. д-р Стоян Киркович“ в Стара Загора ще бъдат представени темата и целите на кампанията за 2018/2019 г.Приключилата на 29 ноември т.г. кампания 2017/2018г. на „Българската Коледа“ в подкрепа на спасения детски живот успя да набере 2 600 000 лв. С дарените средства са подпомогнати за диагностика, лечение и рехабилитация 505 деца и е закупена медицинска апаратура за 22 лечебни заведения от цялата страна – университетски и многопрофилни болници, рехабилитационни центрове и домове за медико-социални грижи.", "date": "2018.11.30", "title": "Дават старт на тазгодишната „Българска Коледа“"}
{"url": "https://www.novinite.bg/articles/168017/API-Vavedeni-sa-vremenni-ogranicheniv-na-dvijenieto-na-Trakiya-i-Hemus", "text": "АМ „Тракия“:Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. Движението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. АМ „Хемус“:От 9.30 до 13 часа на 30.11.2018 г. движението по АМ \"Хемус\" в тунел \"Правешки ханове\" посока Варна се осъществява в една лента- активната, поради ремонтни дейности в изпреварващата лента. Движението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г. Движението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г. Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. Движението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г. Движението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.***Водачите да имат предвид, че на АМ „Хемус“, с изключение на участъка между 16 и 19 км в района на виадукт „Елешница“, няма обособена лента за аварийно спиране, т.е. движението на моторни превозни средства се извършва в три ленти. Поради въведените ограничения на движението е възможно образуването на колони от изчакващи автомобили, поради което, наближавайки  горепосочените пътни участъци, водачите следва да се движат с повишено внимание и със скорост, позволяваща безаварийно спиране.", "date": "2018.11.30", "title": "АПИ: Въведени са  временни ограниченив на движението на \"Тракия\" и \"Хемус\""}
{"url": "https://www.novinite.bg/articles/168001/Devet-ministri-na-parlamentaren-kontrol", "text": "Девет министри от кабинета ще вземат участие в петъчния парламентарен контрол.Първа на трибуната ще се качи министърът на регионалното развитие и благоустройството Петя Аврамова, към която има зададен само един въпрос, свързан с изграждането на пречиствателната станция за питейни води в Сливен. Веднага след нея излиза министърът на вътрешните работи Младен Маринов. Пред депутатите той ще говори по няколко теми, сред които поредният случай на нахапан човек от бездомно куче, действията на полицията по време на провежданите в страната национални протести, полицейското присъствие на мероприятията на БСП, оградата на границата с Турция и интегрираната система за охраната ѝ. Участие в контрола ще вземе и министърът на земеделието, храните и горите Румен Порожанов. Той ще трябва да поясни как се развива сектор „свиневъдство“, както и какви са средствата за превенция срещу болестите, пренасяни от диви животни. Отчет на контролната дейност на НЗОК, построяването на национална педиатрична болница, нарастването на дълговете на болниците и състоянието на центровете за спешна помощ в област Перник – това са въпросите, на които трябва да отговори здравният министър Кирил Ананиев. Правосъдният министър Цецка Цачева ще отговаря на депутатски въпрос, свързан с детското правосъдие, а образователният Красимир Вълчев – за дигитализацията в училищата и Наредбата за приобщаващо образование. Министърът на спорта Красен Кралев пък ще внесе яснота относно строежа на нова спортна зала в Кърджали. За предоставянето на статут на недвижима културна ценност, напредъка на страната ни в областта на защитата на интелектуалната собственост и проведен пърформанс в Националната художествена галерия ще трябва да отговаря министъра на културата Боил Банов. Последен на трибуна ще се качи министърът на околната среда и водите Нено Димов. Към него има отправено само едно питане, свързано с изпускането на отпадъчни води от фирмена промишлена инсталация.", "date": "2018.11.30", "title": "Девет министри на парламентарен контрол"}
{"url": "https://www.novinite.bg/articles/168016/BMChK-Sofiya-s-mashtabna-informacionna-kampaniya-za-SPIN", "text": "Българският младежки червен кръст – София организира мащабна информационна кампания по повод Световния ден за борба с ХИВ/СПИН, съобщават от БЧК, пише Днес доброволците ще раздават панделки и информационни материали на тема „Превенция на ХИВ/СПИН” в няколко столични училища. Сред тях са: ЧУ „Дрита“, 54 СУ „Св. Иван Рилски“, 20 ПЕГ „Св. Методий“, 2 СУ „Акад. Емилиян Станев“ и Медицински колеж „Йорданка Филаретова”.Тяхната инциатива продължава и на 1 декември с игри и викторини в подлеза на метростанция „Сердика“ от 14:00 до 18 часа. Неуморните доброволци на БМЧК ще продължат информационната си кампания пред църквата „Св. Неделя“ от 18:30 часа като приканват всички желаещи да оформят “жива панделк” в знак на подкрепа за хората живеещи с вируса на СПИН.  Мобилен кабинет за анонимно безплатно консултиране и изследване за СПИН ще има на 4 декември тази година от 10:00 до 13:00 часа в Медицинския колеж „Йорданка Филаретова“.", "date": "2018.11.30", "title": "БМЧК – София с мащабна информационна кампания за СПИН"}
{"url": "https://www.novinite.bg/articles/168009/Andrej-Delchev-Zakonat-za-gorivata-trudno-shte-proraboti-bez-naredbata-kam-nego", "text": "Законът за горивата трудно ще проработи без наредбата към него, с която се създава процедурата за регистрация на всички търговци на течни горива. Това каза изпълнителният директор на Българската петролна и газова асоциация Андрей Делчев. Законът трябва да влезе в сила в края на януари 2019 година, но наредбата наскоро беше оттеглена от Министерството на икономиката, за да бъде поправена. Това ще затрудни и търговците, посочи още Делчев: \"Интересно ми е да видя, след като беше оттеглена и ще бъде готвена нова, с какво тя ще се различава толкова много от първата, тъй като това наистина, в голяма степен, е процедурен акт. Разбира се, това внасяне - оттегляне, внасяне - оттегляне създава правна несигурност, защото нарушава процедурата по обществено обсъждане, нарушава сроковете. Законът, разбира се, ще влезе в сила, но тогава всички търговци ще започнат да питат, изправните: \"Как да прилагаме,закона след като не е разписана тоталната процедура. Очевидно, без приемането на наредбата, законът не може да проработи\".Юристът на асоциацията Светослав Бенчев посочва какво е положителното на закона: \r\n\"Има пропуски, особено с оглед контрола. Знаете, изключително много институции контролират движението на нефтопродукти от входа до крайния клиент. Това, което прави законът и което е много важно, е, че то обединява всъщност и координира тези контролни институции\".\r\n ", "date": "2018.11.30", "title": "Андрей Делчев: Законът за горивата трудно ще проработи без наредбата към него"}
{"url": "https://www.novinite.bg/articles/168013/Ostavat-broeni-dni-do-24-tiya-Blagotvoritelen-bazar-na-Mejdunaroden-jenski-klub-Sofiya", "text": "Остават броени дни до Ежегодния благотворителен базар на Международен женски клуб – София. Събитието ще се проведе тази неделя (2 декември) от 9:00 до 19:00 ч. в Интер Експо Център. Билети за Базара могат да бъдат закупени онлайн , в мрежата на Ticket Portal в цялата страна, както и на място в деня на мероприятието.Официалната церемония по откриването на Базара започва в 9:00 ч. под патронажа на кмета на град София. 21 дами, ръководители на дипломатически представителства на чуждестранни страни у нас, ще бъдат почетни гости на тържественото събитие. Сред жените-посланици, които ще се включат в церемонията, са Н. Пр. Сри Астари Рашид, посланик на Република Индонезия в България, Н. Пр. Наргиз Гурбанова, Посланик на Република Азербайджан в България, Н. Пр. Текла Харангозо, Посланик на Унгария в България и др. Рут Колева, Поли Генова, Веси Бонева и Деси Андонова ще зарадват всички посетители на Базара с най-добрите си изпълнения между 13:00 и 16:00 ч. в зала 4 в Интер Експо Център. От 17:00 до 19:00 ч. Устата и музикантите от „Мехехе“ пък ще се включат в специалното събитие „Вечер на Базара“. Софийски духов оркестър, Детска танцова школа „Севдице“ и набиращият популярност изпълнител на немски шлагери Армин Ян Хофман също ще бъдат специална част от развлекателната програма на Базара. В тазгодишното издание на традиционното събитие на Международен женски клуб – София ще се включат 60 държави от цял свят. Представителите на различните култури ще представят уникални ръчно изработени сувенири и облекла, характерни кулинарни шедьоври и разнообразна културна програма.Тази година за първи път в събитието ще се включат и държави като Ватикана, Монако и Гватемала. Всички събрани средства на Базара ще бъдат дарени за социално значими български каузи. Стандартните билети за събитието са на стойност от 6 лв., а тези за студенти и пенсионери – 2 лв. Предлага се и комбиниран билет за семейства на цена от 14 лв., както и дарителски билет (VIP пропуск) на стойност от 25 лв., който предоставя достъп до церемонията за откриване на Базара с всички официални гости, както и специални подаръци от Международен женски клуб – София. Всички желаещи да посетят мероприятието могат да закупят билети с намаление предварително от мрежата на Ticket Portal в цялата страна. 24-тият Благотворителен базар на Международен женски клуб – София се провежда със специалната подкрепа на ContourGlobal, „МБАЛ-Уни Хоспитал“ – Панагюрище, Novo Nordisk, Eko Bulgaria, Coca-Cola HBC Bulgaria, Peuterey, Alias Group, Bulgaria Air, КИБЕА, Mastropasqua International S.P.A, Terranova и Calliope. Основен принос за реализацията на събитието имат и партньорите на организацията – Столична община, Inter Expo Center, M3 Communications Group, Inc., ЦУМ, Форс Делта ООД, Уни Кредит Булбанк, Екопак, Allied Pickfords, Nu Boyana Film Studio, Metropolitan Hotel, Българска търговско- промишлена палата и Съвет на жените в бизнеса.", "date": "2018.11.30", "title": "Остават броени дни до 24-тия Благотворителен базар на  Международен женски клуб – София"}
{"url": "https://www.novinite.bg/articles/168018/Balgariya-shte-predogovarya-dostavkite-na-sino-gorivo", "text": "Парламентът обсъжда/ одобри/ промени в енергийната стратегия на България. Промените в документа са свързани с транзита и доставките на газ към и през България.Промяната в стратегията ще даде зелена светлина на правителството да предоговори с \"Газпром\" договора за доставка на синьо гориво, сключен до 2030 година.  Защото след пускането на руския газ по \"Турски поток\" Русия не иска да плаща транзитни такси за старото трасе, което тръгва от Украйна и минава през България.Другата част от стратегията предвижда през България да се изгради тръба, която да пренася газ за Сърбия. Както и държавата да се включи с акции в изграждането на терминал за втечнен газ на територията на гръцкото пристанище „Александруполис”.„Газовият хъб „Балкан” няма как да съществува без руски газ. Трябва да направим всичко възможно газът да не заобикаля България. Слава Богу, руските партньори този път повярваха в нас”, заяви Валентин Николов от ГЕРБ.Депутатът от БСП Таско Ерменков посочи, че левицата ще подкрепи проекта, а „Южен поток” трябва да ни е обица на ухото”.„Това е последното купе на последния влак” – така депутатът от ДПС рамадан Аталай аргументира решението на движението да подкрепи проекта.„Няма да подкрепя такава стратегия, докато не бъда убеден, че България ще печели, а не друга държава”, заяви депутът от „Обединените патриоти”. Колегата му от „Атака” Павел Шопов обаче каза, че няма губещ газопровод.„Като имате такива коалиционни партньори, не ви трябва опозиция. Халал да са ви!”, обърна се към партиите от мнозинството Рамадан Аталай.", "date": "2018.11.30", "title": "България ще предоговаря доставките на синьо гориво"}
{"url": "https://www.novinite.bg/articles/168003/Borisov-40-mln-migranti-ot-Afrika-moje-da-tragnat-kam-kam-ES", "text": "За потенциална заплаха 40 милиона икономически мигранти от Африка да се насочат към Европейския съюз е бил предупреден премиерът Бойко Борисов на официалните му разговори в Мароко. В лекцията си пред Кралската дипломатическа академия в Рабат той очерта усилията на страната ни да опази външната граница на съюза и ролята на споразумението с Турция, предаде БНР.Борисов заяви, че не може само Европа да носи последствията от тежкото икономическо положение в Африка.\"Европейският съюз взема решение за 20+20 млрд. да подпомагаме страните в Африка. И е правилно. Единственият начин да не тръгнат тези 40 милиона, за които днес ме предупредиха - рязко трябва да се сложи черта. Хората в Африка да останат, да работят, да си повдигнат брутния вътрешен продукт. Наготово няма как да стане. А и да дойдат 40 милиона, накрая ще се счупи Европа. Затова трябва да се инвестира много - в квалификация, в подготовка, в образование, в намаляване на раждаемостта,\" каза Борисов.Кризата между Русия и Украйна е изключителна заплаха за България, заяви още Борисов. Той за първи път коментира кризата в Азовско море, като беше категоричен, че тя може да прерасне в регионален конфликт, сравним с този в бивша Югославия. Българската страна ще бъде засегната, най-вече по отношение на енергийните си газови проекти, от които обаче не може да се откаже.Премиерът изрази надежда да бъдат освободени украинските моряци и кораби и конфликтът да не се разгърне.Борисов каза още, че “руският президент Путин не е човек, с когото трябва да се шегуваш на тема война”.\"Да, вярно, в Украйна наближават избори, само че руският президент не е човек, с който трябва да шегуваш и то на тема война, на тема военен конфликт\", подчерта Борисов и допълни, че е притеснен, защото той много добре им знае характерите. Премиерът каза още, че много се ядосва, защото бизнес партньорството в момента е изключително важно за България. Затова, според него, подобни конфликти не само не помагат, но и вредят на тези отношения.Бойко Борисов припомни, че преди време е имало провокация с \"убит\" украински журналист, което е съвпаднало с посещението му в Москва и тогава се е чудил какво да каже по темата. В крайна сметка тази история се оказа шега и сценка, заради която от Европа са се разсърдили много на Украйна. А според Борисов с подобни неща шега не бива да се правят.Премиерът не приема позицията на Белия дом да се спре проектът за газопровод Северен поток, защото това означава, че трябва да се спре и Турски поток.", "date": "2018.11.30", "title": "Борисов: 40 млн. мигранти от Африка може да тръгнат към към ЕС"}
{"url": "https://www.novinite.bg/articles/168019/Mareshki-Ograbvat-horata-sas-70-st-na-litar-gorivo", "text": "Цинично е Валентин Златев да ни говори за цени на горивата. Това каза лидерът на партия Воля Веселин Марешки в ефира на БТВ.\"Трябва да виждаме какъв е маржът между покупната и продажната цена на горивата. Опитвам да работа на печалба от 1 ст., но при мен маржът е 7 стотинки. Хората ги ограбват със 70 ст. на литър\", разкри той.\"Тази разлика трябва да бъде сложена на касовата бележка. И няма как да ми обясняват, че това е много сложно да се напише на бележката. Протестите стесниха маржа. Пред моите бензиностанции протести няма\", подчерта Марешки.Според него държавата трябва да се намесва с реални действия. \"Човек трябва да знае с какъв марж го товарят. Ако трябва държавата да направи четири склада и да може всеки да внася гориво. Има господстващо положение в тези, които държат базите. На мен ми е трудно да внасям, пък какво остава за малките търговци. Народът се съмнява, че има картел и аз съм на страната на народа. Потребителите трябва да знаят маржа. Издръжката не ги вълнува\", каза лидерът на \"Воля\".Веселин Марешки допусна, че Каракачанов го пазят от БСП и ДПС. \"Той е човек на ДПС. Оставиха да изгори само Валери Симеонов. Защо аз не съм в управлението? Нямам качества? По-лош съм? Това показва, че аз трябва да стана арогантен-да влизам със зареден пистолет в самолета. В друга държава този човек щеше да гние в затвора, а тук му се извиняват. Тримата имат свои зависимости. Ако се поровите в истинските воеводи, какви неща ще чуете. Имат приятелски снимки с Доган\".", "date": "2018.11.30", "title": "Марешки: Ограбват хората със 70 ст. на литър гориво"}
{"url": "https://www.novinite.bg/articles/168020/NS-odobri-promenite-v-energijnata-strategiya", "text": "НС одобри промените в енергийната стратегия Депутатите одобриха промените в енергийната стратегия на страната до 2020 година. Поправките минаха с гласовете на 172 депутати. „За“ гласуваха 162, „против“ нямаше, 10 се въздържаха, предаде репортер на БГНЕС. Документът беше изработен по спешност за няколко месеца от междуведомствена комисия към Министерството на енергетиката, след като стана ясно развитието на проекта „Турски поток“ и опасността България да се превърне следващите години от ключов газов фактор на Балканите във вносител на природен газ. Като основна задача в стратегията е заложено изграждане на нова над 470-километра инфраструктура в посока от газоразпределителната станция в Петрич по посока Провадия към Сърбия. За строителството ще са необходими над 2,8 млрд. лева. Като друга мярка в стратегията е заложено България ще участва с миноритарен акционерен дял – между 10 и 20 млн. евро в строежа на терминала за втечнен газ (LNG) в Александруполис, Гърция. Стратегията обхваща още и изграждането на електронна борса за търговия и на газовия хъб „Балкан“. Като основни източници за неговото захранване е посочено – от Русия , местен добив от България и Румъния, природен газ от Южния газов коридор, от САЩ, Катар, Алжир, Египет през съществуващи и нови терминали за втечнен природен газ. БСП подкрепя поправките, тъй като осъзнаваме тъй като нямаме друг избор, ако искаме да останем като ключов фактор на газовата карта на Балканите. Същевременно, ще следим внимателно какво вършат управляващите и няма да допуснем разхищаване на обществен ресурс и просрочване при изпълнението на договорите, заяви депутатът Таско Ерменков. Според него газовият хъб „Балкан“ няма да стане без второ газово хранилище в страната и без участието на руска газ. А както е вече известно с изграждането на „Турски поток“ от 2020 година „Газпром“ ще спре преноса по Трансбалканския газопровод – от Румъния през България за Турция. Ерменков повтори и в пленарна зала свое изказване в ресорната парламентарна комисия, с което се чуди защо е необходима специална стратегия като измененията може да минат и само с решение на Министерски съвет. Неговото обяснение е, че за пореден път кабинета използва депутатите като „санираща институция“, като има по-висок рейтинг и одобрение навън за разлика от Министерски съвет. А за инвеститорите е важно да има спокойствие и сигурен гарант. Депутатът от ГЕРБ Валентин Николов отбеляза, че очаква по новата тръба да има интерес към Сърбия и привлечените средства от „Булгартрансгаз“ за изграждането бързо ще бъдат възвърнати от транзитните такси. Николов очаква следващите години България да се превърне в ключова пресечна точка на преноса от Кипър и южното направление, където все повече ще се изнася синьо гориво за Стария континент. Лидерът на НФСБ Валери Симеонов заяви, че няма да подкрепи стратегията и проектите, докато управляващите не го убедят, че ще има дивиденти от тях. На бившия вицепремиер му омръзнало да се хвърлят като мантри някакви проекти без видими печалби за страната. Според Симеонов такива бяха проектът Бургас-Александруполис и „Южен поток“, от които след дълги дебати страната, за щастие, се отказа. „Газовият хъб „Балкан“ е все едно да си купиш кола без резервоар“, смята Симеонов. Рамадан Аталай от ДПС подкрепи колегите си от БСП и допълни, че според него състоянието в енергетиката се влошава с всяка изминала година. „Изграждането на новата тръба виждам като възможност да си осигуряваме допълнителна газ в случай на кризисни ситуации с оглед на още по-задълбочените руско-украински отношения и спирането на потока през Украйна. Така че, 2009 година ще ни се види като бял ден, ако не вземем мерки“. Енергийният министър Теменужка Петкова благодари както на управляващите, така и на опозицията за отношението по важния въпрос за газовата политика на България. Според нея решенията са на Министерски съвет, но истинския дебат за политиката в сектора трябва да бъде в парламента.", "date": "2018.11.30", "title": "НС одобри промените в енергийната стратегия"}
{"url": "https://www.novinite.bg/articles/168010/Deputatite-obsajdat-promeni-v-Energijnata-strategiya", "text": "В стратегията е записано, че концепцията за изграждане на газоразпределителен център на територията на страната, основана на идеята от различни входни точки на газопреносната система да постъпват различни количества природен газ от различни източници с цел търгуването им и по-нататъшното им транспортиране, ще бъде реализирана чрез изграждане на хъб „Балкан”. В същото време в тази точка ще бъде организирано и пазарно място за търговия с газ - газова борса, където всеки пазарен участник би могъл да извършва сделки.На „Булгартрансгаз” е възложено до края на годината да реализира проекта за разширение на газопреносната инфраструктура от българо-турската до българо-сръбската граница. Пак до края на 2018-а трябва да бъдат предприети и действия за започване на процедура за придобиване на акционерно участие в изграждане на нов терминал за втечнен природен газ в Александруполис.Девет министри ще участват в парламентарния контрол. Най-много въпроси има към министрите на здравеопазването и културата. Кирил Ананиев ще даде обяснения за построяването на Национална педиатрична болница, а Боил Банов - за скандалния пърформанс в Националната художествена галерия.На извънредно заседание социалната парламентарна комисия ще прегласува спорните текстове от Закона за личната помощ, след като на извънредна среща снощи беше постигнат консенсус по спорните текстове. В нея участваха представители на протестиращите майки на деца с увреждания, председателите на бюджетната и на социалната комисия и омбудсмана. ", "date": "2018.11.30", "title": "Депутатите обсъждат промени в Енергийната стратегия"}
{"url": "https://www.novinite.bg/articles/168027/Petkova-Turski-potok-shte-mine-prez-Balgariya", "text": "\"„Газпром“ внимателно следи развитието на проекта по разширението на националната газопреносна мрежа на България, която се реализира от „Булгартрансгаз“ в участъка от българо-турската до българо-сръбската граница. Компанията е заинтересована от реализацията на проекта и очаква 3 фаза от конкурса“, се казва в официалното съобщение на руската корпорация, цитирано от агенция ТАСС.Това означава, че втората тръба на \"Турски поток\" ще премине през България. Това обяви на извънреден брифинг в парламента енергийният министър Теменужка Петкова.Депутатите с голямо мнозинство одобриха разработените от Министерството на енергетиката промени в енергийната стратегия до 2020 г. Предвижда се изграждане на нова инфраструктура в рамките на 484 километра.„В случай че „Газпром“ спре доставките на руски газ по Трансбалканския газопровод през 2020 година, България трябва да има изградена инфраструктура, за да не се окаже, че ще изпадне като ключов фактор на газовата карта на Балканите\", смята министърът.Преди дни стана ясно, че по конкурса за изграждането на новата мрежа са проведени две фази, в които са проучили необвързващи оферти на кандидати за транзит на газ до Сърбия. Резултатите показват, че няколко фирми са заявили твърдо желание да ползват тръбата след пускането. На 3 декември държавата ще проведе и третата фаза, на която кандидатите ще подадат обвързваща оферта, с която да си гарантират капацитета.", "date": "2018.11.30", "title": "Петкова: \"Турски поток\" ще мине през България"}
{"url": "https://www.novinite.bg/articles/168030/Valentin-Zlatev-i-Mareshki-v-zadochen-spor-za-poevtinyavaneto-na-gorivata", "text": "Председателят на Българската петролна и газова асоциация Валентин Златев и лидерът на „Воля“ Веселин Марешки влязоха в задочен спор за причините, довели до поевтинява не горивата след протестите.След като вчера Златев заяви, че единствената причина е падането на цените на петрола, днес в телевизионно интервю Марешки посочи, че това се дължи също и на свиването на част от печалбата на бензиностанциите.Марешки одобри идеята ценообразуването на бензина и дизела да се пише на касовите бележки. От своя страна Валентин Златев обясни, че подобна мярка ще доведе до изсветляване на пазара и посочи:\"Това ще провокира хората да си искат на всяка една бензиностанция касовата бележка. Разбира се ние се надяваме искрено, че този път Министерство на финансите ще задължи всички участници на пазара да дават такива касови бележки, включително и тези, които не са с фискални апарати в момента и не са свързани към системата на НАП. Точно такива са бензиностанциите на господин Марешки. Аз не разбирам как той иска да ги издава, при условие, че той не си е фискализирал бензиностанциите\", каза Златев. ", "date": "2018.11.30", "title": "Валентин Златев и Марешки в задочен спор за поевтиняването на горивата"}
{"url": "https://www.novinite.bg/articles/168042/Opisvat-imushtestvoto-na-vedomstvoto-na-Lilyana-Pavlova", "text": "Имотите и имуществото на ведомството на Лиляна Павлова, Министерството на българското председателство на ЕС, ще бъдат описани.Министерството на българското председателство на ЕС ще бъде закрито на 1 януари 2019 г.Чиновниците, които са работили там повече от година, ще имат право да преминат в друга администрация без конкурс. Това ще става при наличие на свободни места и отговарят на изискванията за съответната длъжност, пише в проект на постановление, публикуван в Портала за обществени консултации на Министерския съвет.Постановлението за ликвидацията на Министерството за европредседателството предвижда също да се опишат имотите и движимите вещи на институцията, след което държавата да се разпорежда с тях, а архивът документи да бъде предаден на Националния архивен фонд. Страната ни пое първото си председателство на 1 януари тази година и го предаде шест месеца по-късно. За закриването на министерството ще е нужно решение на Народното събрание за структурни промени в Министерския съвет и назначаване от премиера на ликвидационна комисия.", "date": "2018.11.30", "title": "Описват имуществото на ведомството на Лиляна Павлова"}
{"url": "https://www.novinite.bg/articles/168026/Marinov-MVR-ne-sledi-Korneliya-Ninova", "text": "Вътрешният министър Младен Маринов опроверга твърденията на лидера на БСП Корнелия Нинова, че е била следена от полицаи при привежданите от нея срещи с граждани в различни населени места на страната, предаде БГНЕС.Преди седмица Нинова се оплака от парламентарната трибуна, че при пътуванията и из страната и провежданите мероприятия със симпатизанти на партията тя е била следвана от служители на МВР, без това да е било предварително поискано.„Нищо по-специално не се е случило. Това са служители, които си работят на територията там. Били са на обществено място“, обясни Маринов. Той припомни, че всеки областен директор на МВР носи отговорност за обществения ред на неговата територия и сам преценява кои сили и средства, по кое време и в кои райони да разположи.„Гарантирам, че ние работим по инструкциите и нормативните документи, които организират нашата дейност“, увери Маринов.", "date": "2018.11.30", "title": "Маринов: МВР не следи Корнелия Нинова"}
{"url": "https://www.novinite.bg/articles/168032/Bojko-Borisov-Oshte-v-sledvashtite-meseci-shte-dadem-po-golyam-tlasak-na-ikonomicheskite-otnosheniya-mejdu-Balgariya-i-Maroko", "text": "„Още следващите месеци ще дадем по-голям тласък на икономическите отношения между България и Мароко. Стокооборотът надвишава 250 милиона евро в сферите на строителството, фармацията, храните.“ Това заяви българският министър-председател Бойко Борисов по време на съвместно изявление с мароканския си колега Саад Еддин Ел Отмани в Рабат. Премиерът Борисов е на двудневно официално посещение в мароканската столица. В присъствието на двамата правителствени ръководители беше подписано Административно споразумение към Спогодбата за социална сигурност между България и Мароко.Документът регулира осигуряването при работа в двете държави, както и реда за отпускане и изплащане на пенсии и други видове обезщетения на хора, които са били осигурявани в двете страни. „Надявам се с това споразумение, което днес подписахме, да дадем по-голям тласък още следващите месеци в бизнес отношенията“, посочи българският премиер. Като пример за активизиране на тези връзки министър-председателят определи провелите се два икономически форума в Рабат и Казабланка по време на официалната визита в Мароко. В изявлението си българският премиер Борисов подчерта, че в сферата на сигурността и сътрудничеството, особено по темата тероризъм и миграция, двете страни работят усилено от няколко месеца и даде заявка, че партньорството ще продължи и за в бъдеще. „Представихме и възможностите на военнопромишления комплекс в България,“ допълни още министър- председателят Бойко Борисов и отправи покана към мароканския си колега да посети страната ни в началото на другата година. „Заявихме нашата обща политическа воля, сходни позиции по редица регионални и международни проблеми. Вие показахте искрено желание за развитие на по-нататъшните двустранни отношения,“ заяви премиерът на Кралството Саад Еддин Ел Отмани. Той отбеляза, че в края на тази българска визита двете страни имат пътна карта за развитието на двустранните отношения в различните области на сътрудничество.", "date": "2018.11.30", "title": "Бойко Борисов: Още в следващите месеци ще дадем по-голям тласък на икономическите отношения между  България и Мароко"}
{"url": "https://www.novinite.bg/articles/168035/Ninova-iska-Evropejska-prokuratura-i-politici-v-zatvora", "text": "Публикувано във факти.бг:Лидерите на партии от Централна и Източна Европа, които се събраха във Вишеград, излизат с обща позиция за създаването на Европейска прокуратура. Цитирана от партийния пресцентър, председателят на БСП Корнелия Нинова заяви пред тях, че всички европейски граждани дават своя принос за европейския бюджет, но кражбите и измамите с пари от европейските фондове пълнят джобовете на малцина, а страдат изрядните данъкоплатци., каза още тя.Според Нинова понастоящем финансовите интереси на ЕС не са достатъчно добре защитени. На първо място тя посочи, че съществуващите органи на ЕС - Европейската служба за борба с измамите (ОЛАФ), Европейската агенция за сътрудничество в областта на наказателното правосъдие (Евроюст) и Европейската полицейска служба (Европол) не могат да извършват наказателни разследвания, нито да преследват по наказателен ред случаите на измама., обоснова се тя.На второ място, според нея, има големи различия в националните усилия в областта на правоприлагането от страна на отделните държави-членки, като те не винаги предприемат необходимите действия за справяне с престъпленията против бюджета на ЕС., каза още Корнелия Нинова.", "date": "2018.11.30", "title": "Нинова иска Европейска прокуратура и политици в затвора"}
