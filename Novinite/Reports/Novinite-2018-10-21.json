{"url": "https://www.novinite.bg/articles/166248/Po-207-000-mesechno-na-opashka-za-rabota", "text": "Всеки месец средно по 207 417 българи чакат на опашка за работа, сочат данните на Агенцията по заетостта за първите седем месеца на годината, пише \"Монитор\".Почти всеки втори от регистрираните в бюрата по труда е без квалификация, като всеки четвърти е с основно или по-ниско образование. 32.1% от безработните пък имат диплома от университет или професионално училище, като делът на висшистите е 19.1%. Първенци по разкрити свободни места са градовете София, Пловдив, Варна, Бургас, Русе и Стара Загора, а всеки четвърти работодател изпитва глад за служители в преработващата промишленост, сочат данните на Агенцията по заетостта. Веднага след тях се нареждат хотелиерите и ресторантьорите (17.7%). 14 на сто от бизнеса пък търси продавачи и автомонтьори. При средно 130 000 свободни работни места месечно по около 17 023-ма успяват да намерят работа, която да отговаря на образованието и уменията им.Общият им брой до края на август набъбва до 136 185. Това са тези, които започват да се трудят в реалния сектор, т.е. не са включени в програмите за субсидирана заетост на бюрата по труда. В летните месеци, когато има търсене на сезонна работна ръка, пък средномесечният брой на заетите достига до 22 хил. По-претенциозни към предлаганата позиция и условията се оказват регионите с добре развит пазар като Пловдив и Стара Загора, където има и най-много откази за приемане на работа. В челната десетка по откази попадат и области с традиционно висока безработица като Враца и Монтана. Обикновено българите отказвали дадена позиция заради ниско заплащане и отдалеченост на работното място.Междувременно през следващите 5 години бизнесът ще изпитва глад за 500 хил. специалисти, това прогнозира пред БНР Васил Велев, председател на Асоциацията на индустриалния капитал в България. Липсата на кадри се обуславяла от демографските тенденции, миграцията и ръста на икономиката. По думите му именно липсата на човешки ресурс било това, което пречело на родната икономика да се развива с по-бързи темпове. Сред дефицитните кадри са инженерите медицинските сестри, шофьорите и работещите в туризма и селското стопанство.„Чуждестранните инвестиции в дялов капитал не растат, а намаляват, т.е. повече напускат страната, отколкото идват. Местните инвестиции също намаляват. Очевидно възможностите за растеж са много по-големи от реализираните в момента“, заяви още Васил Велев. Според него у нас „много повече се говори за това как трябва справедливо да се разпредели произведеното и почти не се говори за това, че може да се произвежда много повече и как да се направи така, че да се създава много повече“.", "date": "2018.10.21", "title": "По 207 000 месечно на опашка за работа"}
{"url": "https://www.novinite.bg/articles/166225/Vrachvat-Zlatnoto-yajce-na-2-noemvri", "text": "“Златното яйце” на ХХХV Национален младежки конкурс за поезия “Веселин Ханчев” ще бъде връчено 2 ноември от 18:30 часа на Гала вечер в Регионален исторически музей - Стара Загора. Преди церемонията по награждаването на тазгодишните участници ще се състои премиерата на стихосбирката \"Лентата е почти изснимана\" на Надежда Тричкова, която е носител на голямата награда на конкурса от 2017 г.След награждаването отличените млади поети на тазгодишното издание ще рецитират свои стихове. В рамките на конкурса на 1 и 2 ноември ще има поетичен уъркшоп „Стара Загора в думи и снимки”. Премиерата на стихосбирката „Завинаги млада”, лауреат на I Националeн младежки конкурс за поезия „Веселин Ханчев” през 1984 г., ще бъде на 1 ноември от 18 часа в в Къща музей “Гео Милев”. Още една премиера - на „Щастливи времена” на Мария Донева, лауреат на ХХІ издание на конкурса от 1994 г., ще се състои на 2 ноември, в Арт фоайето на Радио Стара Загора от 17 часа. Ще има и поетическа работилница за участниците в НМКП “Веселин Ханчев” 2018 с журито на 3 ноември от 10:00 часа в Къща музей „Гео Милев”.Творбите, изпратени за ХХХV Национален младежки конкурс за поезия “Веселин Ханчев”, тази година се журират от Иво Рафаилов, Мария Донева и Марин Боджаков. Конкурс \"Веселин Ханчев\" е наследник на богатите литературни традиции на Стара Загора, а целта му да открива млади поетични дарования и да подпомага творческите им изяви. Организира се от Община Стара Загора, Библиотека \"Родина\" и Къща музей \"Гео Милев\". Поетическата среща на участниците, наградените и журито в ХХХV издание на НМКП „Веселин Ханчев” – Стара Загора 2018, която традиционно организира НЧ „Бачо Киро-1945” - Софи, ще бъде на 9 ноември.", "date": "2018.10.21", "title": "Връчват  “Златното яйце” на 2 ноември"}
{"url": "https://www.novinite.bg/articles/166241/Zapochva-nacionalna-sedmica-na-cheteneto", "text": "Национална седмица на четенето ще се проведе от 22 до 26 октомври 2018 година. Тя се организира от Министерството на образованието и науката, като целта е да се насърчава и повишава грамотността на учениците.Над 3000 събития в цялата страна включват разнообразни игри, състезания, представяне на книги и национален маратон на четенето. Домакин на събитието тази година е Регионалното управление на образованието във Велико Търново.За първи път Институтът по български език към БАН е разработил игрова надпревара за особеностите на българския език за учениците от 5, 6 и 7 клас. Участието в надпреварата е на доброволен принцип.Националната седмица на четенето ще бъде подкрепена за първи път от представители на Българска асоциация на софтуерните компании (БАСКОМ), Българска аутсорсинг асоциация (БАА) и Българска асоциация по информационни технологии (БАИТ).", "date": "2018.10.21", "title": "Започва национална седмица на четенето"}
{"url": "https://www.novinite.bg/articles/166228/Protesti-blokirat-osnovni-patni-arterii-v-Sofiya", "text": "Заради протест в 17 ч. днес ще бъдат блокирани три важни пътни артерии в столицата - Околовръстното шосе и булевардите „Цариградско шосе\" и „Самоковско шосе\".Жителите на няколко столични квартала - Казичене, Кривина, Бусманци, Горубляне, Панчарево и Кокаляне, ще спрат движението в техните райони.Те са недоволни, че в продължение на години не се решават проблеми, като липсата на канализация и често спиране на ток.", "date": "2018.10.21", "title": "Протести блокират основни пътни артерии в София"}
{"url": "https://www.novinite.bg/articles/166235/Loshoto-vreme-vze-jertva-v-Ispaniya", "text": "Най-малко един човек е загинал в резултат на проливните дъждове и на причинените от тях наводнения в провинция Малага в Южна Испания, съобщава испанската агенция ЕФЕ, цитирана от ТАСС.Жертвата е сътрудник на местната пожарна служба.Още от петък метеорологичната служба на страната обяви повишено ниво на опасност в 13 провинции заради проливните дъждове. В части на страната духа и бурен вятър и има големи вълни. Заради тях е преустановена работата на пристанището в Кастельон де ла Плана.Предупреждението за опасно време на Иберийския полуостров и на Балеарските острови е в сила до края на днешния ден.", "date": "2018.10.21", "title": "Лошото време взе жертва в Испания"}
{"url": "https://www.novinite.bg/articles/166227/Kolko-shte-izgubi-Velikobritaniya-sled-Brexit", "text": "От 5 ноември в ефира на NOVA журналистите Кузман Илиев и Владимир Сиркаров стартират  форматa „Плюс-минус”. Вижте повече за новото публицистично предаване, но първо кои са плюсовете и минусите на Brexit - тема, която дирижираше международния новинарски поток тази седмица.Според Кузман Илиев е нормално е да има протести, тъй като има хора, които са убедени, че Brexit е грешка. Той заяви, че Тереза Мей ще има тежката задача да запази волята на суверена, който е решил да се отдели от Европейския съюз, без да губи европейския пазар.Владимир Сиркаров добави, че твърдението, че на референдума са гласували хора, които не са били наясно за какво става въпрос, е несериозно. По негови думи така се подронва демократичността. Не е ясно дали международните търговски връзки ще останат такива каквито са.", "date": "2018.10.21", "title": "Колко ще изгуби Великобритания след Brexit?"}
{"url": "https://www.novinite.bg/articles/166215/Oblachno-i-dajdovno-no-vse-oshte-toplo", "text": "Днес ще бъде предимно облачно и на места, главно в Западна и Централна България ще има валежи от дъжд. Ще духа слаб до умерен вятър от северната четвърт и с него ще продължи да прониква по-студен въздух. Максимални температури между 15° и 20°, в София около 15°.В планините ще бъде предимно облачно и на много места в масивите от Западна и Централна България ще има валежи от дъжд. Над около 2100 метра валежите ще са от сняг. Ще духа умерен, по високите и открити части и силен вятър от изток-североизток. Максимална температура на височина 1200 метра около 11°, на 2000 метра – около 4°.Над Черноморието ще бъде предимно облачно, но само на отделни места слабо ще превали. Ще духа слаб до умерен североизточен вятър. Максималните температури ще са 18-20°, колкото е и температурата на морската вода. Вълнението на морето ще бъде 2-3 бала.На 21.10.2018 слънцето ще изгрее в 07:47 часа и ще залезе в 18:35 часа. Продължителност на деня 10:48 часа.На 21.10.2018 луната ще изгрее в 17:27 часа и ще залезе в 04:02 часа. Осветеност на диска в 0h UT 86 %. Фаза на луната: след първа четвърт преди пълнолуние.", "date": "2018.10.21", "title": "Облачно и дъждовно, но все още топло"}
{"url": "https://www.novinite.bg/articles/166229/Pusnaha-vodata-v-Lomsko", "text": "На шестия ден след голямата авария в Лом, която остави над 30 хиляди души без вода, водоподаването е възстановено, информира Нова тв. Засега водата е пусната с ниско налягане, което постепенно ще се увеличава.До довечера се очаква тя да достигне и във високите части на града и по горните етажи на блоковете. Утре училищата, детските градини и яслите няма да работят заради дезинфекция. А от общината ще продължат да раздават вода на хората в града.", "date": "2018.10.21", "title": "Пуснаха водата в Ломско"}
{"url": "https://www.novinite.bg/articles/166232/Tejko-PTP-s-TIR-zatapi-Okolovrastnoto", "text": "Пътен инцидент на Околовръстен път преди разклона за с. Казичене. Сигналът е подаден около 12 часа днес.По първоначални данни ТИР, движейки се по Околовръстен път, преди разклона за с. Казичене, се е ударил в информационните табели на пътя и се е преобърнал.На място веднага са изпратени екипи на полицията, пожарна и Бърза помощ. Пострадал е водачът на камиона, информират от пресцентъра на МВР. Той е в тежко състояние - с гръдна, коремна и лицево-челюстна травма.Временно е ограничено движението на моторни превозни средства в района.", "date": "2018.10.21", "title": "Тежко ПТП  с ТИР затапи Околовръстното"}
{"url": "https://www.novinite.bg/articles/166230/SASht-se-otteglyat-ot-sporazumenieto-za-yadrenite-orajiya-s-Rusiya", "text": "Съединените щати се изтеглят от споразумение с Русия за ликвидиране на ядрените оръжия, предаде Нова тв. Това обяви Доналд Тръмп. Причината е, че Русия е нарушила споразумението. Президентът не даде повече подробности.Договорът за ликвидиране на ракетите със среден обсег на действие беше подписан през 1987 г. от Роналд Рейгън и Михаил Горбачов. Целта му беше премахването на ядрените ракети, които Съветският съюз държи насочени срещу Европейски столици.Започва и посещението на съветника по националната сигурност на Тръмп Джон Болтън в Русия. Американските медии твърдят, че именно той е накарал Тръмп да вземе решението. Бивш посланик на Вашингтон в Москва каза, че единственият губещ от евентуалното оттегляне са европейските съюзници на Америка. ", "date": "2018.10.21", "title": "САЩ се оттеглят от споразумението за ядрените оръжия с Русия"}
{"url": "https://www.novinite.bg/articles/166233/Za-24-chasa-18-katastrofi-s-24-raneni", "text": "18 катастрофи с 24 пострадали за изминалото денонощие, отчитат от \"Пътна полиция\".При един от инцидентите дрогиран шофьор по чудо не взе жертви при зрелищна каскада след тунела за квартал \"Люлин\" в София. Водачът се ударил в бетонна конструкция, полетял във въздуха и помел по таван 7 автомобила.Тестът му за наркотици се оказал положителен. По първоначална информация водачът е употребил амфетамини.32-годишният мъж е и сериен нарушител. Има 40 наказателни постановления и 16 акта от пътна полиция - за шофиране без книжка, за щофиране без колан, за липса на гражданска отговорност и за преотстъпване на автомобила.Тежка катастрофа с трима ранени затвори за няколко часа и пътя от София за село Бистрица. Автобус на градския транспорт и микробус са се сблъскали на входа на селото. Трима от возещите в буса са откарани от спешна помощ в болница с наранявания в крайниците, главата и гръдния кош, но без пряка опасност за живота. Двама са освободени за домашно лечение. Няма данни за пострадали в автобуса. По данни на шофьора в него е бил само той. Причините за инцидента се разследват.", "date": "2018.10.21", "title": "За 24 часа: 18 катастрофи с 24 ранени"}
{"url": "https://www.novinite.bg/articles/166236/Mrasniyat-vazduh-u-nas-otnema-4300-jivota-godishno", "text": "Националната програма за подобряване на качеството на атмосферния въздух вече е готова, информира Нова тв.  4300 живота годишно - толкова струва мръсният въздух на България. А битовото отопление е отговорно за 50% от фините прахови частици у нас. Проучванията показват, че ако въздухът стане по чист, всеки ден ще бъдат спасени по 11 живота.През изминалия сезон едни от най-замърсените райони в страната са София, Димитровград, Горна Оряховица и Видин. А причината е, че 52% от домакинствата в страната се отопляват на дърва и въглища. За периода от 2000 г. до 2016 г. потреблението на дърва се е увеличило с 50%. Чрез програмата държавата се концентрира в две основни посоки - да се ограничи отоплението на твърди горива и употребата на стари автомобили. Тя ще е в сила от 2018 г. до 2024 г.Съдът на ЕС санкционира България заради мръсния въздух и липсата на ефективни мерки за справяне с проблема. Освен отопляването на твърдо гориво, за проблема допринасят и старите автомобили , които са близо 70% от автопарка в страната. Те са източник на около 40% от замърсяването на въздуха.В страната има само 38 измервателни станции за фини пахови частици, в 28 общини, което според експертите трудно може да представи цялата картина. За да се справи със замърсяването от битовото отопление всяка община ще кандидатства по оперативна програма \"Околна среда\" със собствен проект за подмяна на битовото отопление с по-екологично.", "date": "2018.10.21", "title": "Мръсният въздух у нас отнема 4300 живота годишно"}
{"url": "https://www.novinite.bg/articles/166223/Oshte-za-haosa-v-Hematologiyata", "text": "„След първия излъчен репортаж десетки хора се обадиха и потвърдиха за това, което разказват нашите герои. Наистина става въпрос за десетки случаи. Институциите нямат допълнителна реакция. Получихме резултат от една от проверките на Столичната регионална здравна инспекция. От там констатират, че починалите пациенти са развили инфекция по време на престоя си в болницата. Има констатация за наличието на три различни бактерии. Казва се, че изпълнителният директор ще бъде глобен за административно нарушение. Не можело обаче да се направи пряка връзка между вътреболничната инфекция и смъртта на пациентите”, обясни в „Събуди се” Миролюба Бенатова.„Днешната история показва нещо друго – че когато в здравната система се допусне грешка и като пациенти се опитаме да я потърсим, влизаме в другата спирала. Тази на съдебната система и на разследването. Този материал показва какво означава да имаме проблем със съдебната система в България”, допълни Бенатова.Този път тя разказва историята на Камелия. Елка Божинова от Петрич е лекар. Израждала е 1200 бебета на година и въпреки напредналата си възраст, още практикува професията, която обича. За нея последните пет години са отрицание на всичко, в което е вярвала, защото след загубата на дъщеря си Камелия е посветена да събира документи и доказателства за пропуски и грешки на нейни колеги. Камелия също е лекар, но през 2014 г. почива след терапия и манипулации в Националната хематология.Камелия Божинова е на 46 г., когато претърпява гинекологична операция в столична болница. От там излиза с хепатит, а след тежко лечение с антибиотици в друга болница й откриват левкемия. Направена й е трансплантация на костен мозък в Германия на разноски на семейството. След усложнения обаче попада в Националната хематология в София. 22 дни след терапия и след две пункции за изследване, направени през четири дни, Камелия умира. Д-р Божилова разказа, че дъщеря й е починала от белодробен отток. Според нея професорът е назначил терапия, която е била крайно неподходяща за нея. Смята, че лекарите се допуснали редица грешки.Майката и дъщерята на починалата подават жалби до полицията, Медицинския одит, Здравната каса и прокуратурата. НЗОК установява нарушения, но след две съдебно-медицински експертизи прокуратурата прекратява случая без обвинение. Не е потърсена отговорност и за установен в разследването фалшив подпис на пациента. Преди почти година Софийският градски съд приема възражението на близките на Камелия и връща случая за доразследване на прокуратурата. Съдът нарежда допълнително изясняване на обстоятелствата, констатира хаос в организацията на болницата и изисква нова медицинска експертиза. И до днес прокуратурата не се е произнесла с ново становище. На запитване от NOVA от там отговориха, че предстои произнасяне по случая – неясно кога.", "date": "2018.10.21", "title": "Още за хаоса в Хематологията"}
{"url": "https://www.novinite.bg/articles/166242/Naj-malko-17-zaginali-pri-derajlirane-na-vlak-v-Tajvan", "text": "Най-малко 17 души загинаха при дерайлиране на експресен влак днес в източната част на Тайван, предаде АФП, цитирана от БНР.Тайванските железници съобщиха още, че над 70 души са ранени при инцидента в района на Суао, в източния окръг Илан.При дерайлирането на влака са се преобърнали най-малко пет от общо осемте вагона, като снимки показват как те лежат на зигзаг до линията. В композицията е имало 310 души.Води се разследване за причините за катастрофата, която станала около 17 часа местно време.", "date": "2018.10.21", "title": "Най-малко 17 загинали при дерайлиране на влак в Тайван"}
{"url": "https://www.novinite.bg/articles/166226/Byagajte-zovat-blizki-na-pochinali-v-ochakvane-na-belodrobna-transplantaciya", "text": "Близките на двама пациенти, починали, докато чакат за белодробна трансплантация, призоваха останалите чакащи да търсят решение в чужбина.\"Тези хора трябва да потърсят сами решение в чужбина. Държавата в момента не иска да ги изпрати никъде. Тези хора могат да заминат във Виена, поне има някакъв шанс”, категоричен беше Алберт Петков, брат на починалия Адриан Петков. \"Заминете за някъде другаде, зарежете тези лъжи, спасете се някъде и тогава спокойно се върнете на територията на държавата, ако искате, с един живот повече, а не по-малко”, допълни той в предаването \"Тази неделя” по бТВ.Христина Хрисимова, която губи съпруга си също в очакване на белодробна трансплантация в чужбина, подкрепи мнението му. \"Ако тези хора могат да избягат, да бягат. Аз лично не виждам надежда в близко бъдеще”, заяви тя.Според нея новият шеф на Агенцията по трансплантациите трябва да бъде сменен.\"Този човек преди няколко дни в ефир, подхилвайки се, каза, че в рамките на няколко седмици в България може да се извършват белодробни трансплантации и че имаме невероятна база. Нищо от това не е вярно. Ако това знае новият шеф на Агенцията по трансплантациите, в такъв случай този човек въобще не знае за какво става въпрос и неговата дезинформираност ще доведе до още смърт”, категорична е Христина.Здравното министерство, външно министерство, Бойко Борисов, Агенцията по трансплантациите трябва да впрегнат сили максимално бързо да намерят болница в Европа, която има успешни практики за извършване на белодробни трансплантации, посочи тя.По думите ѝ това е най-спешното и най-важното в момента за всички, които чакат. \"Иначе трябва да се работи много активно в следващите години, за да се развие национална програма, да се обучат координатори по донорство, да се изградят центрове. Това изисква много пари и подозирам, че няма да се случи скоро”, изтъкна Христина.\"Трябва да разберем, че тези министри са там, за да ни помагат, а ние сме на това положение заради тях. В крайна сметка от нас зависи дали ще стоят още там и дали ще продължават така да ни убиват”, категоричен е Алберт Петков.По думите му болница \"Лозенец” всячески се опитва да прави белодробни трансплантации. \"В момента лъжат едно 17-годишно момче по същия начин, както лъжеха нас: Ще дойде доктор от Турция, ще ви види как сте”, каза той.\"Дори да дойде този турски екип и да констатира, че това момче е годно за трансплантация, ние пак ще търсим донор на територията на държавата. Просто трябва да се стараем да го измъкнем в ЕС, а не извън ЕС, защото сред европейските държави са го направили така, че далаверите да не могат да се въртят. Ако няма далавера, просто няма смисъл за живот явно според тези доктори, които уж ни лекуват по някакъв начин”, отбеляза Алберт.\"Преди 2 години ми беше споменато, че шефът на болница \"Лозенец” д-р Спасов има интерес турски болници да поемат българските пациенти. Днес това е факт. Има ли далавери или не, аз не зная, но това, което ми беше казано, вече се случва”, отбеляза и Христина Хрисимова.", "date": "2018.10.21", "title": "Бягайте, зоват близки на починали в очакване на белодробна трансплантация:"}
{"url": "https://www.novinite.bg/articles/166239/Protestat-sreshtu-Simeonov-shte-prodalji-do-ostavkata-mu", "text": "Протестът за оставка на вицепремиера Валери Симеонов в понеделник се очертава да бъде най-масовия в рамките на досегашното управление на кабинета Борисов-3.Точно по обед пред Министерски съвет ще се съберат хора от цялата страна, възмутени от думите на лидера на НФСБ, че майките на деца с увреждания са \"кресливи жени с уж болни деца\".До момента участие в събитието, организирано от каузата \"Системата ни убива\" са потвърдили над  4500 души, а над 20 000 са заявили интерес.\"Протестът ще продължи до подаването на оставката на Валери Симеонов! Носете си топли дрехи и храна\", категорични са отвратените от думите на заместника на Бойко Борисов в правителството.Към протеста на майките се очаква да се включат и недоволните от качеството на ремонтите в София и управлението на столичния кмет Йорданка Фандъкова. Те се събират пред Столична община също в понеделник в 12 часа и оттам ще се насочат към сградата на правителството.Набира сила и онлайн петиция, която настоява за отстраняването на националиста от кабинета. До момента тя е подписана от над 3500 души.Освен в столицата протести за отстраняването на Валери Симеонов ще има в Пловдив и Стара Загора. Те ще започнат от 18 часа.Протест за оставката на Симеонов ще има дори и в Лондон. Българите в британската столица ще излязат пред посолството ни във вторник от 19 часа.", "date": "2018.10.21", "title": "Протестът срещу Симеонов ще продължи до оставката му"}
{"url": "https://www.novinite.bg/articles/166243/Drevnite-egiptyani-imali-ribno-stopanstvo-predi-3500-g", "text": "Египтяните са практикували развъждане на риба и рибно стопанство преди повече от 3500 години - най-ранните доказателства за такава дейност в световен мащаб, според съвместно немско-израелско проучване.Учените са изследвали 100 зъба от риби, открити в археологически обекти в съвременен Израел, за да заключат, че техните притежатели са били извадени от лагуната в Синай в Египет преди хиляди години.По онова време фермерите открили лагуна, в която влизали риби, и я оградили за няколко месеца, каза Гай Бар-Оз, един от авторите на доклада и професор по археология в университета в Хайфа. След това „лесно можете да ги съберете\", обясни ученият метода, който все още се използва в същата лагуна на Синай.Учените от Хайфа работеха успоредно с тези от немските университети в Майнц и Гьотинген, за да правят своите изводи от изследванията на рибешките зъби.Изследвайки различните видове кислородни изотопи в зъбите, учените стигнаха до извода, че рибите са „прекарвали най-малко четири месеца в затворената лагуна\", каза Бар-Оз пред АФП, пише КРОСС.По-голямата част от откритата от изследователите риба идва от отглеждана за храна риба, а не от риболов.", "date": "2018.10.21", "title": "Древните египтяни имали рибно стопанство преди 3500 г."}
{"url": "https://www.novinite.bg/articles/166218/Dneven-horoskop-za-nedelya", "text": "Говорете! Така хората ще са много по-склонни да се съгласят с вас и да приемат вашите предложения. Приятели, колеги, роднини- всички са податливи.Опитайте да се потопите в социални дейности днес. Не се натоварвайте прекалено. Вашата енергия е подходяща за работа в екип и ще се срещнете с правилните хора.Направете някаква изненада или мил жест днес. Близките ви заслужават да ги зарадвате. Имате голямо количество положителна енергия днес, споделете я!", "date": "2018.10.21", "title": "Дневен хороскоп за неделя"}
{"url": "https://www.novinite.bg/articles/166222/Deca-ubili-po-ujasyavasht-nachin-vazrasten-maj", "text": "Детска площадка, на която няма деца. В двора на църква, заключена, защото се прави ремонт. Това село може би е забравено и от Господ. Село, в което две деца са заподозрени за брутално убийство. Жертвата е на 62 години. Казва се Атанас Иванов, няма снимка, няма некролог. Бил е беден, неграмотен, а единствената, която се е грижила за него е сестра му Мария. За това разказва репортажът на \"Офанзива с Любо Огнянов\" по Канал3.„Женена съм, имам 3 деца. Ние се грижихме за Атанас, защото нямаше кой. Той беше по-голям от мен, но малко не разсъждаваше. Не пиеше, но не беше женен, защото не беше годен за жена- никога не е имал приятелка”, споделя пред камерата на „Офанзива”, Мария.Във фаталния ден, Атанас отива до недовършен строеж, където се събират наркомани и деца от селото. Малчуганите често са му се подигравали.„Атанас не беше агресивен, дори беше много кротък. Полицията нищо не казва за убийството, не знаем какво ще стане. Там в празната къща не можем да знаем вечер какво правят като се събират. Имаме кмет, имаме и полиция, защо не се интересуват какво се случва там? Ние сме неграмотни хора, Атанас имаше най-много до втори клас. Работеше почасово при тези, които го викнат, нямаше много пари, беше беден. Знаем, че са го били съблекли и лекарите казват, че е бил изнасилен с дървета. Убиецът заслужава да влезе в затвора. Има съд, нека бъдат наказани”, споделят от семейството на жертвата.След нечовешките гаври сестрата на Атанас, Мария го докарва на ръце в дома си. От там, линейка го транспортира в болницата, където той умира.„Децата преди го биеха, където го завареха. Той не разсъждава, защо ще го тормозят? Биеха го без причина, за забавление. Има Господ- ще бъдат наказани. Когато го намерихме- той беше гол, прибрахме го вкъщи да го облечем, от кръста надолу беше посинен. Искаме справедливост и това убийство да бъде разкрито. Ако беше българин, до сега да е излязло наяве. Имаме кмет, имаме и полицаи, а няма разкритие. Убиецът на Виктория Маринова беше намерен за по-малко от 24 часа, а беше в Германия, а при нас извършителят си седи на свобода. Ако деца са извършили това, трябва бащите им да влязат в затвора, защото не са ги възпитавали”, категорични са от семейството.По монтираните в близост камери, полицаите достигат до 11-годишния Стоян Иванов и 8-годишния Димитър Илиев. Двете деца са отведени в полицията.„Стоян беше разпитан от полицията, обаче няма доказателство, че той го е извършил, или е участвал. Обвиняват ни децата при положение, че Атанас е 120 килограма човек и те не могат да го убият. Всички обвинения са лъжа. Искам убийците да се накажат много строго, както и тези, които ни клеветят децата. Детето ми каза, че са го закачали, но не са го убили, или изнасилили. Ако се окаже, че е виновен, нека си получи заслуженото. ”, категоричен беше бащата на петокласника.Циганите от квартала не вярват, че две деца са способни на подобно зверство, вярват, че убиеца е българин, но нямат отговор какво ще правят ако се окаже, че Стоян и Димитър са изтезавали до смърт, възрастния Атанас.„Децата не са виновни. Тя кметицата знае всичко, но не иска да каже кой е извършителя. Сина ми като се прибра не каза нищо. Кротко дете е, не се бие. Притеснени сме за детето, защото самото то много се страхува. Страх го е да излиза и не спи по цяла нощ. Не разбираме щом имат показания и отпечатъци защо не прибират детето”, каза Доля Илиева, майката на 8-годишния Димитър.", "date": "2018.10.21", "title": "Деца убили по ужасяващ начин  възрастен мъж?"}
{"url": "https://www.novinite.bg/articles/166238/Desislava-Atanasova-Zdravnata-vnoska-nyama-da-se-promenya", "text": "Сектор здравеопазване е тежък ресор за взимане на радикални и крайни решения. Това каза в предаването \"Неделя 150\" Десислава Атанасова от ГЕРБ, която е бивш министър на здравеопазването. Атанасова вижда като първи ключов въпрос дали трябва свръхрегулиране и навлизане на държавата в отношенията между здравноосигурените и лечебните заведения или следва гражданите да бъдат оставени да правят своя избор.\r\nВтори важен въпрос за Атанасова е дали 8% здравна осигуровка са достатъчни. Тя припомни обещанието на ГЕРБ до края на управленския мандат да не увеличава здравната вноска, а вариантите за здравноосигурителен модел, предложени от здравния министър Кирил Ананиев, вижда като изходна точка за обществено-политически дебат:\r\n\"И след дълъг, сериозен, експертен дебат, по-малко политически, да се вземе крайното решение. И то, смятам, не касае нито настоящата 2018 година, нито следващата 2019-а.\"\r\nКолкото и да са неприятни фактите за политиците и обществото, дебатът за броя на здравно неосигурените и адекватния им достъп до медицинска помощ трябва да бъде поставен на масата, смята още Атанасова.\r\nСлед 29 години демокрация резултатът е, че няма модел на здравеопазване, който да е обществено одобряван и консенсусен, посочи Десислава Атанасова. По думите й, в здравеопазването не следва да се прави политика от проблемите на хората - и на работещите, и на пациентите, а да се правят политики за тях.\r\nАтанасова е на мнение, че е \"категорично ясно\", че вотът на недоверие, който предстои да се гласува идната седмица, ще бъде неуспешен.\r\n\"Причината за нашия вот на недоверие – навременен или не, е че дългоочакваните модели, които ние като народни представители изисквахме от новоназначения министър (Кирил Ананиев), не отговарят на нито един от ключовите въпроси на българското здравеопазване\" - обясни в предаването \"Неделя 150\" Крум Зарков от БСП:\r\n\r\n„Нищо не се казва за дълговете на болниците, които фалират и затварят една след друга и град след град практически експлодира, и ние всички тичаме като на пожар след събитията. Нищо не се казва за остойностяването на медицинските дейности, в това число – клинични пътеки, консумативи, медицинския труд, а се искат още пари. Още пари за кое, когато не знаем кое колко струва? Нищо не се казва за кадровата катастрофа, която разтърсва нашето здравеопазване и скоро ще осъмнем без лекари, така както вече сме се събудили без медицински сестри.“\r\nСпоред Зарков, за да има консенсус по тези решения, които са надмандатни, тъй като по думите му са „дългосрочни по дефиниция“, трябва да се знае кой е проблемът, който се поставя на масата, а според Министерството на здравеопазването проблемът е, че трябват 800 милиона – по 12 лева от всеки човек. Крум Зарков заяви, че не става ясно с какво тези 800 милиона ще променят самата система. Левицата смята, че е необходима ясна методика за остойностяване на медицинските дейности:\r\n„Правим тази, която ще спре порочната практика едни клинични пътеки да са свръхостойностени – тези, които някак се намират много бързо в ресора на частните болници, а други да са подостойностени и лечебните заведения, които ги извършват, по дефиниция да трупат загуба след загуба. Ако се получи такава методика, парите, които не са малко – 8 милиарда лева годишно: публични и частни разходи взети заедно, парите би трябвало да намерят далеч по-ефективни канали за своето изразходване.“\r\nВ момента джипитата са превърнати в диспечери, които разхвърлят пациенти наляво и надясно, допълни Зарков. Той акцентира и върху „цялата плеяда въпроси около психичното здраве на нацията“, защото „навсякъде около нас виждаме хора в тотален разпад и психически страдания“, а дори няма данни за тях.\r\n", "date": "2018.10.21", "title": "Десислава Атанасова: Здравната вноска няма да се променя"}
{"url": "https://www.novinite.bg/articles/166234/Chujdenec-zadigna-Roleks-za-90-bona-ot-luks-magazin-na-Vitoshka", "text": "\"Магосник\" открадна ултраскъп Ролекс за 90 000 лв. от магазин на пъпа на София, и то пред очите на на продавача и охранителя.Рекордната кражба като от филм за илюзионисти се разиграла миналата седмица в лъскав бутик на бул. \"Витоша\", пише \"Телеграф\". Сигналът е подаден в полицията и в момента се води разследване, а извършителят се издирва.Чужденецът, издокаран в стилен светъл костюм и тъмна риза, влязал в магазин на \"Витошка\" и започнал да оглежда скъпите часовници. По правилник, който се спазва във всички обекти с маркови бижута и аксесоари, вратата се заключва, щом клиентът гледа и пипа стоките. Така станало и в този случай. Охранителят на обекта врътнал ключа, а чужденецът седнал на една маса и започнал да иска различни модели часовници.Погледът на измамника се спрял на \"Ролекс\" за 45 000 евро. Фокусникът омайвал продавача близо 40 минути с приказки и въпроси за отделните аксесоари. След дългото омайване, чужденецът обещал да купи определен часовник, дори оставил 100 евро бакшиш за доброто обслужване и обещал да се върне до броени часове, след като изтегли пари. Никой не успял да види как ловко бутнал тузарския \"Ролекс\" в джоба на сакото си. Охранителят му отключил вратата, той тръгнал и повече не се върнал. След минути продавачът установил, че липсва часовникът за 90 бона и позвънил незабавно на полицията.", "date": "2018.10.21", "title": "Чужденец задигна Ролекс за 90 бона от лукс магазин на \"Витошка\""}
{"url": "https://www.novinite.bg/articles/166252/Majkata-na-Severin-v-bolnica-ot-sram", "text": "Майката на обвинения в убийството и изнасилването на Виктория Маринова Северин Красимиров влязла в болница в Германия, след като не понесла срама от гнусното престъпление на сина си, пише \"Монитор\".Това твърди жената на Северин Емел Мехмедалиева, която се е скрила при роднини в русенско село и не смее да се върне в ромските махали „Тракцията“ и „Селеметя“ от страх да не бъде линчувана.„Чухме се със свекърва ми преди няколко дни, тя обеща да ми прати 50 евро да имам с какво да живея. Парите не пристигнаха и аз се притесних да не е станало нещо. После разбрах от лелята на Селяйдин, че свекърва ми е влязла в болница - нещо удар ли получила и аз не знам какво точно се е случило“, обяснява Емел.Тя разказва, че никога не е виждала Северин да пие лекарства през последните две години, откакто живеели заедно. „Добре си беше съвсем, даже хапче за глава не е имало нужда да взема“, казва Емел. Думите й противоречат на твърденията на майката на 21-годишния ром, че бил умствено изостанал и пиел хапчета, вероятно за да го изкара невменаем и оправдае гнусното му престъпление.Емел гледала Северин по телевизията в петък, когато Окръжният съд в Русе му наложи най-тежката мярка за неотклонение и го остави за постоянно в ареста. Сторил й се много уплашен, а иначе бил наперен. Запознали се с него преди две години във фейсбук, когато била 16-годишна, и малко след това заживели заедно. Не са сключвали брак, но според представите в ромската общност тя вече му била жена.Миналата зима изкарали заедно в Германия при майка му, където работели, за да спечелят пари за ремонт на къщата в квартал „Тракция“. Съборетината била на баща му, който също се казвал Северин, но след като умрял в затвора и жена му се събрала с друг мъж, в къщата останала да живее сестра му. Лелята била клошарка и не полагала никакви грижи за и без това паянтовата постройка.В Германия Северин и Емел чистели къщи заедно с майка му Надежда. Емел не знае колко точно деца има жената, но при нея в Германия видяла само брата на Северин – 18-годишният Красимир с прякор Додо, и 12-годишната му полусестра, чийто баща бил вторият мъж на Надежда. Този, с когото живеела сега в Германия, бил третият й съпруг и с него нямала общи деца. Емел никога не е виждала останалите деца на свекърва си и не знае къде са те сега.Върнали се със Северин в България в началото на лятото със събраните средства. Купили си БМВ, което обаче скоро след това продали на комшия в „Тракцията“, тъй като парите за ремонта свършили, а и Северин нямал книжка. Според Емел той е карал колата само в квартала.Имали са намерение отново да ходят да работят в Германия, защото като докер в Русе Северин изкарвал малко пари. Чакали Емел да вземе новата си лична карта, чийто срок бил изтекъл, и тогава да решат кога да тръгнат.", "date": "2018.10.21", "title": "Майката на Северин - в болница от срам"}
{"url": "https://www.novinite.bg/articles/166224/Specakciya-na-GDBOP-v-Blagoevgradsko", "text": "Операция на ГДБОП срещу престъпна група за разпространение на наркотици и насилствени действия спрямо хора се провежда на територията на Благоевград, Банско и Разлог, съобщиха за \"Хоризонт\" източници от МВР.До момента са задържани повече от 5 души, сред които и лидерът на групата, познат с прозвището Гаргата.В момента продължават претърсванията на адреси в трите града. Обиски се извършват и в София.Повече подробности ще бъдат дадени след края на акцията.", "date": "2018.10.21", "title": "Спецакция на ГДБОП в Благоевградско"}
{"url": "https://www.novinite.bg/articles/166216/Premierat-Borisov-e-na-poseshtenie-v-OAE", "text": "Премиерът Бойко Борисов е официално посещение в Обединените арабски емирства (ОАЕ).Той ще се срещне с престолонаследника на Абу Даби шейх Мохамед бин Зайед Ал Нахаян, както и с вицепрезидента и министър-председател на ОАЕ шейх Мохаммед бин Рашед Ал-Мактум.По време на разговорите ще бъде обсъдено развитието на политическия диалог между двете държави и засилване на ефективното взаимодействие в области като икономиката и инвестициите, отбраната и сигурността, борбата с тероризма, иновациите и технологиите.\r\nВ делегацията са и министърът на външните работи Екатерина Захариева, и финансовият министър на Владислав Горанов.\r\nТова е първата визита на български премиер в Абу Даби.\r\n", "date": "2018.10.21", "title": "Премиерът Борисов е на посещение в ОАЕ"}
{"url": "https://www.novinite.bg/articles/166231/Borisov-Balgariya-ima-strategicheski-interesi-za-satrudnichestvo-s-OAE", "text": "Обединените арабски емирства имат интереси да развиват връзките с България, както и за общи проекти в страните от Западните Балкани. Това заяви на срещата с премиера Бойко Борисов престолонаследникът и заместник върховен главнокомандващ на въоръжените сили шейх Мохамед бин Зайед Ал Нахаян, предаде БНР.България има стратегически интереси за сътрудничество с Обединените арабски емирства в секторите \"Земеделие\", \"Икономика\", \"Строителство\", \"Технологии и военна промишленост\" - това е заявил премиерът Бойко Борисов пред престолонаследника, който пък се е интересувал от транспортните коридори, които свързват страните от Западните Балкани и по-специално тези между страната ни, Сърбия, Гърция и Румъния, на което Борисов е обяснил, че само след дни предстои среща във Варна с тези държави, целта на която е точно изграждането на свързващата инфраструктура. Интерес шейх Мохамед бин Зайед Ал Нахаян е проявил и към резултатите от българското европредседателство. По темата Западни Балкани премиерът е обяснил защо страната ни е избрала за централна темата в рамките на председателството, като е поставил акцента върху етнически шарения регион и факта, че в България има установен модел на етническа толерантност. Борисов бе посрещнат с официална церемония, а в рамките на работен обяд в момента с престолонаследника продължават и разговорите по конкретни проекти. За тях по-късно ще даде разяснение пред журналистите в Абу Даби и премиерът.", "date": "2018.10.21", "title": "Борисов: България има стратегически интереси за сътрудничество с ОАЕ"}
{"url": "https://www.novinite.bg/articles/166249/Ciganin-prebi-82-godishen-dyado-v-Slavyanovo", "text": "Циганин нападна и зверски преби възрастен мъж в Славяново. За жестокият побой разказа внукът на пострадалия Георги Вачев, съобщава \"Монитор\".82-годишният дядо Георги е бил нападнат в дома си около 1,00 ч. след полунощ от крадлив циганин, който след като обезобразява лицето на стареца задига портфейла му със 120 лв. и изчезва. Пребитият старец все пак успява да се добере до телефона и сам се обажда на тел. 112. закаран е в болницата в Плевен, където са установни множество фрактури по главата и тялото му. Опериран е по спешност. Нападателят е разкрит и задържан за 72 часа. Повдигнато му е обвинение. Той е криминално проявен. Внукт на пребития старец търси възмездие и се възмущава от законите и реда у нас. „Аз все още вярвам, че живеем в нормална държава със закони и ред. Искрено се надявам, че органите на реда и правосъдната система ще си свършат адекватно работата”, апелира мъжът.", "date": "2018.10.21", "title": "Циганин преби 82-годишен дядо в Славяново"}
{"url": "https://www.novinite.bg/articles/166240/Borisov-s-unikalen-podark-za-prestolonaslednika-na-OAE", "text": "Униформа на антитерорист от българската армия подари Бойко Борисов на престолонаследника на ОАЕ, който ги колекционира, съобщава \"Труд\". Възможностите за активизиране на двустранното сътрудничество беше водещата тема в срещата на министър-председателя Бойко Борисов с престолонаследника на емирство Абу Даби и заместник-върховен главнокомандващ въоръжените сили на Обединените арабски емирства шейх Мохамед бин Зайед Ал-Нахаян.Премиерът Борисов определи като позитивни реалните стъпки, които вече се правят в тази посока – както с откриването на посолства на България и на ОАЕ съответно в Абу Даби и в София в началото на годината, така и с настоящото му посещение във федералната монархия, което е първа визита на това равнище в историята на двустранните отношения на страна ни с ОАЕ.Според българския министър-председател, след като вече са налице постоянни дипломатически представителства в двете столици, е важно политическият диалог да се доразвие, за да се създадат предпоставки за по-нататъшно ползотворно сътрудничество. Престолонаследникът на Абу Даби изрази желание да посети България. От своя страна българският министър-председател благодари за гостоприемството на своя домакин. \"За мен беше чест да чуя българския химн и тук и да Ви поздравя от името на българския народ\", добави премиерът Бойко Борисов.", "date": "2018.10.21", "title": "Борисов с уникален подърк за престолонаследника на ОАЕ"}
{"url": "https://www.novinite.bg/articles/166217/Remont-na-patya-Sofiya-Pernik-prez-Vladaya-ot-vtornik", "text": "От вторник - 23 октомври, започва ремонт на път I-1 София - Перник, през Владая. Трафикът се насочва по АМ „Люлин“ и по първокласния път ще преминават единствено автомобилите на масовия градски транспорт. Целта е до началото на ноември да завърши ремонтът на близо 1,5 км (в участъка от км 278+566.60 до км 279+170 и от км 281+100 до км 282+000). Това съобщиха от пресцентъра на Агенция „Пътна инфраструктура“.За улеснение на трафика по автомагистрала „Люлин“ от 23 октомври в пиковите часове ще има реверсивно движение в участъка от км 9+400 до км 10+560. Това е отсечката в района на свлачището при 9-ти километър. От 7 ч. до 13 ч., когато трафикът от Перник към София е по-интензивен, ще има една лента в посока Перник и две ленти за София. От 13 ч. до 7 ч. сутринта на следващия ден съответно ще има две ленти за Перник и една за София. Скоростта на движение в този участък от автомагистралата ще е ограничена до 50 км/час.Движението по АМ „Люлин“ не може да бъде пуснато по-рано, каквито бяха първоначалните планове на 22 октомври, тъй като продължава монтажът на анкери и мрежи на свлачището при 9-ти километър. Очаква се предвидените аварийно-възстановителни дейности да завършат до 26 октомври.Агенция „Пътна инфраструктура“ се извинява на шофьорите за причиненото неудобство, но извършваните ремонтни дейности са необходими за безопасността на движението при предстоящата зима.", "date": "2018.10.21", "title": "Ремонт на пътя София - Перник през Владая - от вторник"}
{"url": "https://www.novinite.bg/articles/166245/Po-malko-ot-10-dni-ostavat-za-kandidatstvane-za-energijni-pomoshti", "text": "Остават по-малко от 10 дни до крайния срок за подаване на молби за целева помощ за отопление за тази зима, припомня БНТ. Сумата тази година е близо 375 лв., което е с 9 лв. повече в сравнение с предишния отоплителен сезон. Получилите одобрение за общините Благоевград, Симитли и Кресна също са повече.Венета Драмчева е вдовица над 20 години, но до момента само веднъж е получила социална помощ за отопление. Според нея критериите трябва да се преразгледат, за да може повече хора да се възползват от услугата.Синът ми не е женен и е при мен, а имам 2 входа, той си е на отделен вход, аз съм си на отделен вход, но не ми дават, защо да не ми дават?! А съм вдовица. Може да има 10 години, стотинка не съм получила.Венета не може да получи помощ заради вдовишката пенсия, която получава. Целевата помощ за отопление се отпуска на хора и семейства, чийто средно месечен доход за предходните 6 месеца от подаването на молбата е по-нисък от диференцирания минимален доход за отопление. Не трябва да има сключен договор за предоставяне на собственост, да не е продавано недвижимо имущество в последните 5 години, хората да не са пътували зад граница на собствени разноски през последната една година, както и спестяванията на член от семейството да не надхвърлят 500 лева. Молба-декларация се подава на място в общината или чрез заявка на посочените в сайтовете на общините телефони.Александър Балев: Всички, които са самотно живеещи, хора с определени здравословни проблеми, не могат да посетят офисите на дирекциите в Благоевград, Симитли или Кресна само след телефонното обаждане ще бъдат посетени на място, за да им съдействаме за подготовка на документите, за да не пропусне някой срока.Повечето от одобрените за социална помощ за отопление в община Благоевград се отопляват чрез електроенергия и предпочитат да получат финансова подкрепа вместо материална.", "date": "2018.10.21", "title": "По-малко от 10 дни остават за кандидатстване за енергийни помощи"}
{"url": "https://www.novinite.bg/articles/166221/I-Mareshki-poiska-ostavkata-na-Valeri-Simeonov", "text": "\"Двамата вицепремиери Красимир Каракачанов и Валери Симеонов са черните овце в правителството. Това са хората, които излагат българското правителство\", заяви в интервю за \"Събуди се\" лидерът на Воля Веселин Марешки след изказването на Валери Симеонов, в което той нарече майките на деца с увреждания \"кресливи\", а децата им - \"уж болни\".Марешки беше категоричен, че вицепремиерът трябва да подаде оставка.Относно вота на недоверие на тема здравеопазване, Марешки заяви: \"Това е безпринципен вот на недоверие. Ще дам само един пример. От БСП казват, че 1,5 милиарда в първото правителство на Борисов е удържавено от Здравната каса. Е, добре - правителството на Орешарски върна ли го този милиард и половина? Тази безпринципност - \"стани, за да седна\", ние няма как да я подкрепяме\".  ", "date": "2018.10.21", "title": "И Марешки поиска оставката на: Валери Симеонов"}
{"url": "https://www.novinite.bg/articles/166220/KZP-proveryava-targovcite-na-zimni-gumi", "text": "Всяка година ние разгръщаме кампании за проверки на търговците, които предлагат гуми, фарове за мъгла и други стоки и продукти, свързани със зимното оборудване на автомобила, каза председателят на Комисията за защита на потребителите (КЗП) Димитър Маргаритов по Канал 3.Маргаритов напомни, че от миналата година зимните гуми вече са задължителни и в България. „Ние винаги сме обръщали внимание на потребителите, наред с това как да се предпазят от възможни рискове в резултат на нелоялно поведение на търговците, но и от гледна точка на безопасността всички да спазват правилата – такива, каквито ги въвежда законът. В случая това важи за подготовката на автомобилите за зимния сезон, за да бъдат те колкото се може по-малко рискови при неблагоприятни метеорологични условия”, обясни той.Инспекторите на Комисията за защита на потребителите следят търговците на автомобилни гуми да предоставят навременно пълна и коректна информация по отношение съответствието със стандартите за безопасност, разхода на гориво, нивото на шум, произхода, цената и пр.„Нашата грижа е да проверяваме всички онези неща, които би трябвало да гарантират, че на пазара се продават стоки без риск от опасност за здравето и живота на потребителите”, коментира Маргаритов. ", "date": "2018.10.21", "title": "КЗП проверява търговците на зимни гуми"}
{"url": "https://www.novinite.bg/articles/166237/Gerdjikov-Normalno-e-Simeon-da-specheli-deloto-v-Strasburg", "text": "Нормално е бившият премиер Симеон Сакскобургготски да спечели делото в Страсбург по казуса с царските имоти. Това каза в предаването \"Тази неделя” по bTV бившият председател на парламента и бивш служебен премиер Огнян Герджиков.По думите му това би било шамар за българската държава. \"Доста дела губим в Страсбург, което не е добър атестат”, заяви той.\"Когато НДСВ дойде на власт, юристите казахме на Царя, че е вероятно да има проблеми, свързани с имотите, и затова трябва да се приеме закон. Той каза:  \"Аз докато съм в управлението, дума да не става”, което, разбира се, му прави чест”, изтъкна Герджиков.\"След изтичането на двата мандата с участието на НДСВ във властта следващото Народно събрание вместо да направи това, което се очакваше – да издаде реституционния закон за царските имоти, взе решение за мораториум върху тези имоти. Един такъв мораториум е абсолютно ограничаване на всякакви правомощия, нищо не може да правят с тези имоти. Това е много сериозно засягане на собствеността – нещо, което е много лош знак навън”, отбеляза той.\"Как е възможно нашият цар Симеон, неговата фамилия, след като толкова години са господствали в нашия политически живот, да нямат никаква собственост”, попита още Герджиков.", "date": "2018.10.21", "title": "Герджиков: Нормално е Симеон да спечели делото в Страсбург"}
{"url": "https://www.novinite.bg/articles/166244/Ochertava-se-deficit-na-polovin-milion-rabotnici-prez-sledvashtite-pet-godini", "text": "„Икономиката расте с умерено добри темпове, в същото време сме едва на 12 място по ръст на брутния вътрешен продукт за първото полугодие, а икономиките на почти всички страни от Централна и Източна Европа растат по-бързо от нашата.\" Това каза в предаването \"Неделя 150\" Васил Велев, председател на Асоциацията на индустриалния капитал.Ако искаме да настигнем икономиките от Централна и Източна Европа, трябва да имаме догонващ растеж, а в момента имаме изоставащ растеж, подчерта той.Бизнесът откроява като главен задържащ фактор липсата на човешки ресурси. „В средносрочен план ние смятаме, че ако се развиваме с тези темпове, ще са ни нужни 500 хиляди работници и специалисти в следващите пет години, предвид демографските тенденции, миграцията и ръста на икономиката\", уточни Велев. Сред дефицитните кадри той посочи сериозната липса на инженерно-технически кадри, медицински сестри, учители, шофьори, на работещи в туризма и селското стопанство.„Чуждестранните инвестиции в дялов капитал не растат, а намаляват, тоест, повече напускат страната, отколкото идват. Местните инвестиции също намаляват. Очевидно възможностите за растеж са много по-големи от реализираните в момента\", заяви Васил Велев. Според него у нас „много повече се говори за това как трябва справедливо да се разпредели произведеното, и почти не се говори за това, че може да се произвежда много повече и как да се направи така че да се създава много повече\". Това за Велев е по-скоро стратегически разговор, отколкото конкретно свързан с бюджета за следващата година.Президентът на КТ „Подкрепа\" Димитър Манолов обърна внимание върху факта, че съотношението между минималния и максималния осигурителен доход, каквото е било замислено в началото и е било прокламирано, е 1:10.„Днес трябваше максималният осигурителен доход да бъде 5600 лева, а сега големият въпрос е, че от 2600 щял да стане 3000. Тоест, той продължава драматично да изостава от нивото, на което трябва да се намира\", каза той.„Не разбирам каква е тази фиксация върху размера на максималните пенсии\", отбеляза още Манолов, според когото „от друга страна съществува странното усещане, че ако се увеличат максималните пенсии, то пенсиите ще се увеличат, което е точно обратното\". Синдикалистът поясни, че тъй като средствата за пенсии са крайна маса, когато се увеличат едни, няма да могат да се увеличат други.Относно нарушения диалог на правителството с работодателите Васил Велев посочи, че той може би се дължи „на ширещия се популизъм и на състезанието кой да бъде повече обичан, кой да бъде по-голям омбудсман в България\". В това състезание, според Велев, участват „както управляващите, така и опозицията, така и омбудсманът, така и синдикатите\".По темата за разпределените на увеличението от 10% на заплатите в бюджетния сектор Димитър Манолов изтъкна, че когато такова има, най-често голямата част от парите остават в централната администрация, а „за пчеличките, които работят на място, не остава нищо\".Васил Велев анализира високия брой работещи в бюджетната сфера като пречка за нарастването на пенсиите. Той отбеляза, че 433 хиляди са заетите в бюджетната сфера, които получават пряко заплата от бюджета. „Като ги добавим към пенсионерите, които получават пенсии от бюджета, се получава така, че един зает в икономиката, освен своята заплата, плаща още на един човек и десет стотни пенсионер или зает в бюджетната сфера. Това е и една от причините пенсиите у нас да не са високи - малко хора в икономиката, много хора в бюджетната сфера и ниска пенсионна възраст. Средно в страната трудовият стаж е 33 години и по този показател също сме на едно от последните места.\"Според Димитър Манолов за инвалидните пенсии за хора, които не са имали никакъв трудов стаж, трябва да се намери друго решение и те да не се категоризират като „пенсии\", защото „се замърсява системата\" и се изкривява статистиката. „Тези пари трябва да се платят, но те трябва да си отидат през съответните разходни пера, а не през пенсия\", категоричен е Манолов.Темпът на инфлацията е обезпокояващо висок, посочи още Васил Велев: „Някои наблюдатели казват, че тя е привнесена отвън, не зависи от нас, но тогава пък защо сме в тройката от ЕС с най-висока инфлация?\" По думите на Велев, \"малка инфлация е здравословна, но вече сме преминали тази граница\".Димитър Манолов от своя страна припомни, че постъпленията от подоходния данък у нас са по-високи от тези от корпоративния, което „не се случва на много места по света\". „Това, че бизнесът увеличава заплатите по-малко, отколкото бюджетът, не значи, че по-малко се произвежда, а че тези увеличения отиват на други места. Защото паралелно се увеличава и броят на милионерите всяка година\", коментира синдикалистът.", "date": "2018.10.21", "title": "Очертава се дефицит на половин милион работници през следващите пет години"}
{"url": "https://www.novinite.bg/articles/166247/8155-dushi-v-Balgariya-vzimat-zaplati-nad-9100-leva", "text": "Заплати в размер над 9100 лв. за месец юли са взели 8155 души, гласи писмен отговор на министъра на финансите Владислав Горанов на въпрос на депутата от БСП Жельо Бойчев. Това са хора, които работят на заплата или са мениджъри на компании с договори за управление. В данните не влизат доходи от граждански договори и хонорари, пресмята в. „Труд\".Данъкът върху доходите на тези хора с изключително високи заплати е общо 16,339 млн. лв. само за месец. Той като данъкът е 10%, се оказва че общият размер на получените от тях доходи е 163,39 млн. лв. Това прави средна заплата за тези високоплатени мениджъри от малко над 20 хил. лв. Явно в групата влизат както хора със заплати от 10 хил. лв. на месец, така и такива с по 30-40 хил. лв. Хората със заплати над 9100 лв., са повече от тези с месечни трудови доходи между 6500 лв. и 7800 лв., които са 5360 души, както и от тези, които получават от 7800 лв. до 9100 лв., които са само 2 769 души.Оказва се, че в страната има 16 284 мениджъри и ценни специалисти, които могат да се похвалят с месечни трудови доходи над 6500 лв. Това са само 0,71% от работещите българи, които са малко над 2,288 млн. души. Други 10 266 души получават заплати между 5200 лв. и 6500 лв. А 21 137 души взимат между 3900 лв. и 5200 лв.Групата на 100-те хиляди най-високо платени граждани се допълва от 55 хил. души с доходи между 2600 лв. и 3900 лв. Оказва се, че под 4,5% от работещите българи имат доходи по трудови договори над 2600 лв. на месец. Реално броят на тези хора е малко по-голям, ако към заплатите се прибавят доходите от граждански договори и хонорари. Най-много хора са с месечни трудови доходи между 490 лв. и 1000 лв. Това са над 903 хил. души, или близо 40% от работниците. Доста по-малко са тези със заплати от 1000 лв. до 2600 лв. - 471 хил., или 20,5% от хората.", "date": "2018.10.21", "title": "8155 души в България взимат заплати над 9100 лева"}
{"url": "https://www.novinite.bg/articles/166246/Kurortite-veche-palni-za-Koleda-i-Nova-godina", "text": "Два месеца преди Коледно-новогодишните празници, хотелите и къщите за гости в Сапарева баня вече са резервирани. Дестинацията е предпочитана за почивка, заради топлите минерални извори. В планинския курорт  Чепеларе 90% от легловата база също вече е заета.В полите на Рила планина Нова година ще посрещнат предимно гости от столицата. Повечето от хората вече са платили почивките си като са се възползвали от 30-процентното намаление. В това вилно селище за три дни със закуска едно семейство с деца ще изхарчи около 350 лева.Христина Христова, управител на хотелски комплекс: Прави ми впечатление, ориентирани са след летните почивки веднага мислят за Нова година и правят ранни резервации.В хотелите цените са по-високи. Тридневен пакет със закуска и вечеря излиза около 310 лева на човек. В цената влиза и ползване на СПА център и джакузи.Витан Георгиев, управител на хотел: Една празнична много богата вечеря с диджей, с фоерверки, става невероятно представление. Много бързо се изчерпаха местата.САПАРЕВА БАНЯОсвен заради минералната вода, туристите идват тук да карат ски и сноуборд в близкото курортно селище Паничище.Витан Георгиев, управител на хотел: Все още така да се каже девствено място за разлика от Банско и други по-големи курорти, спокойствието е на много високо ниво, няма престъпност.Има минерална вода, която е много лековита, защото въздухът е хубав, прекрасно е, спокойно е.Намаления за ранни резервации в Сапарева баня ще има до края на октомври. Хотелиерите хвалят, че още от сега хората са започнали да питат дори за Великден.ЧЕПЕЛАРЕОт местното сдружение на хотелиерите и ресторантьорите в Чепеларе подчертават, че са ориентирани основно към българските туристи.Съби Маданков - председател на Сдружението на хотелиерите и ресторантьорите: Всеки един обект вече си има индивидуална оферта. Туристите могат да намерят легла от 20 лева до 50 лева със закуска.Основен плюс на Чепеларе е възможността за почивка в почти домашна обстановка, съчетана с карането на ски на пистата Мечи чал.Славка Чакърова - кмет на Чепеларе: Която наистина е уникална по степен на трудност, дължина и разбира се и туристическата писта, която е с дължина над пет километра и доставя огромно удоволствие на начинаещите скиори.Домакините предлагат на туристите и други атракции.Съби Маданков: Предлагаме и такива разходки със снегоходки, разходки и преходи правим и с тези колелета, които са зимните.За Коледа община Чепеларе ще изненада туристите с концерт на самодейните състави. А за Нова година всеки хотелиер вече подготвя специална програма и вкусно меню за гостите си.", "date": "2018.10.21", "title": "Курортите вече пълни за Коледа и Нова година"}
{"url": "https://www.novinite.bg/articles/166251/I-Lilyana-Pavlovase-izvini-na-majkite-i-uvredenite-deca", "text": "Лиляна Павлова, министър за българското председателство на Съвета на Европейския съюз, в ексклузивно интервю за предаването „Беновска пита” по „Радио К2” и „Канал 3”, заяви позиции по следните теми:„Правим това интервю на 20 октомври, непосредствено след втората серия от източноевропейския форум Китай – „16+1” в България. Мой събеседник е министърът на европредседателството Лили Павлова. Добър ден, г-жо Павлова! Какво работите Вие всъщност? БСП се беше загрижило за Вас дали Вие имате достатъчно работа!”, обърна се водещата Илиана Беновска към своята събеседничка. „Добър ден! Благодаря за тяхната загриженост! Моят ангажимент всъщност се удвои. България е в тройка председателство, заедно с Естония и Австрия. Ние продължаваме своите ангажименти, защото нашето трио работи до края на месец декември тази година. В този формат ние участваме в заседания по линия на приоритети, по които работихме досега. В резултат на проведената среща на правителствените ръководители, на която домакинствахме през месец юли, ми беше възложено от премиера Борисов да координирам и работата по създаване на глобален център за партньорство във формата „16+1” – Китай и страните от Централна и Източна Европа, за създаване на по-добро сътрудничество, за установяване на бизнес контакти, за установяване на сътрудничество на правителствено ниво, местни власти и инвестиции в региона”, отчете родената през 1977 г. в София представителка на ГЕРБ.„Какво успяхте за тези месеци да постигнете? Това е много сложен процес в този глобален форум. Трябва да се узаконят много правни норми. Трябва да се прегледат много инвестиционни намерения”, попита Илиана Беновска. „Широк спектър са дейностите, по които работим. На правителствено ниво продължава работата във формат „16+1” на координаторите по политиките, които следваме, защото имаме подписани споразумения в няколко области – туризмът, малки и средни предприятия, иновации, енергетика, земеделието, които трябва да реализираме на практика. Така че следим тяхното изпълнение. Втората гледна точка и това, което е всъщност днешната среща, е да подкрепим местните власти. Те да бъдат двигателят на сътрудничеството. Имаме рекорден брой губернатори на китайски провинции. Това са провинции със 100 милионно население!”, разясни магистърът по Публична администрация и европейска интеграция от ВСУ „Черноризец Храбър”.Китайското представителство на четвъртата среща на местните лидери на страните във формата „16+1”.„Точно това исках да попитам, с цифри. Тези провинции са с милионно население, с десетки милиони във всяка една, някои от тях със стотици милиони! Колко милиона население представляват?”, удиви се Илиана Беновска. „Да, те са 16 делегации от 15 провинции, но имаме 12 губернатори. Най-малката е 44 милиона, а големите са по 100 милиона. Като цяло тези провинции формират половината отбрутния вътрешен продукт на Китай. Можете да си представите за какъв мащаб можем да говорим. Много сериозно присъствието тук, включително и на китайския бизнес. Ние вече имаме 22 партньорства на български региони с китайски провинции!”, разкри бакалавърът по Международни икономически отношения от УНСС.„Споменете някои от тях”, заинтересува се Илиана Беновска. „София, Бургас, Казанлък, Стара Загора, Добрич – това са едни от градовете, където имаме партньорство, културен обмен, икономически обмен. Имаме сериозни инвестиции, както с доставката на автобуси, в земеделието, високите технологии, Икономическа зона „Тракия”. Това са конкретни инвестиции, които ние имаме и се надявам в резултат на днешния форум да бъдат подписани още нови партньорства, както на ниво общини, така и на ниво областни управители. След обяд правим бизнес срещи в четири формата, клъстер, както ги наричаме. Единият е „Туризъм”, вторият е „Селско стопанство”, третият е „Малки и средни предприятия”, четвъртият е „Индустриални зони и демонстрационни паркове”, информира докторът по Икономика.„Г-жо Павлова, на фона на многомилионни региони, които се представляват тук от страна на Китай и на брутния вътрешен продукт, който те представляват – къде е България тука? Ние не пътуваме ли в китайския океан, ще го нарека, а не море? С какво представляваме ние интерес за Китай?”, продължи Илиана Беновска. „Не трябва да страдаме от липса на самочувствие, независимо от мащабите. Ние сме сравнително малки като територия, но имаме какво да предложим за китайския пазар. От началото на 2018 г. имаме 10% увеличение на износа за Китай. Имаме потенциал и още да бъде увеличен, най-вече в областта на земеделието, като например – вина, напитки, селскостопански продукти и други. Това е един необятен пазар за нас. 10% е значително увеличение. Китай, като погледнем държавите извън Европейския съюз, е втори по мащаб на пазар за нас! Предвид на отношенията Китай – САЩ, които са доста неприятни, това е една ниша, потенциал за България да се позиционира по-добре и да се отворим към този пазар за износа на българската продукция”, анализира хонорованият лектор в Института по публична администрация и европейска интеграция към Министерския съвет.„Вашата близка сътрудничка Таня (Таня Митова, PR на министър Павлова – бел. авт.) ми подсказа една крилата мисъл: „Не е ли китайско, значи не е оригинал!”, метафорично се изрази Илиана Беновска. „В Китай наистина се произвеждат едни от най-качествените стоки, които се продават на световните пазари. Китай се доказа като гарант за качество за сериозните марки! Китай се опитва да разшири своето влияние, своите пазари към Европейския съюз и Балканите. От наша страна ние търсим реципрочност – разширяване на нашите пазари и износ, при условията на спазването на нашето законодателство, европейското законодателство, обществени поръчки и прилагане на правилата на конкурентния пазар. Това е предизвикателство и причината за желанието ни да създадем такъв глобален център за партньорство в рамките на „16+1”, който да насърчава научноприложния обмен, за да се опознаем по-добре, да им покажем изискванията на законодателството и как по-добре техните компании да развиват своя бизнес тук, как да облекчим търговските режими за внос-износ. Това е целта на този обмен. Той трябва да бъде част от глобалната инициатива Европейски съюз – Китай. През септември месец беше срещата в този формат. Китай е стратегически партньор и трябва да развием тези отношения. Премиерът Борисов се върна вчера от заседанието на АСЕМ(12-та среща на върха Азия – Европа в Брюксел – бел. авт.). 60% от населението и 60% от търговията е в Азия. Това един огромен пазар, към който се стремим!”, категоричен беше бившият кадър на Института за развитие на демокрацията.„Нека да напомня на нашите зрители и слушатели, че на миналия форум „16+1”, по време на европредседателството, България получи 75% от предвидените за инвестиции средства за Източна и Централна Европа. Българската банка за развитие подписа споразумение за първия транш от 300 милиона”, припомни Илиана Беновска. „Точно така, това ще бъде една от добрите новини и на днешния форум. Имаме представяне на Българската банка за развитие заедно с Китайската банка за развитие. Първият транш от тези 300 милиона трябва да бъде реализиран. Вече започва набирането на проекти, които да подкрепят малките и средни предприятия. Това е един от най-важните сектори. Неслучайно днес имаме панел в подкрепа на малките и средни предприятия, подкрепа за тяхното кредитиране и подкрепа за съвместни проекти – малки и големи инфраструктурни, малки и средни предприятия, иновации, технологично развитие в земеделието и другите сектори. Първите проекти могат да започнат още в началото на 2019 година”, прогнозира внучката на партизанина от бригада „Чавдар” и член на ЦК на БКП Георги Павлов.За баланса между българския интерес и солидарността с партньорите ни по отношение на Китай.\"Премиерът Борисов в своята реч, пък и Вие сега споменахте, че Китай е един много желан инвеститор. Борисов напомни също така, че Доналд Туск наложи санкции срещу Китай. Къде се намираме ние в тази сложна дипломация?”, привнесе нов нюанс в разискваната проблематика Илиана Беновска. „Деликатна е дипломацията и ситуацията! Неслучайно и премиерът Борисов, и аз, и министърът на икономиката категорично заявихме в своите изказвания: „Китай за нас е важен стратегически партньор!”. За нас разширяването на търговския обмен с Китай е топ-приоритет! От друга страна имаме три изключително важни условия, които поставяме в това: спазването на европейското и българското законодателство; неизискването на държавни гаранции, съответно да не се предоставят гаранции за изкупуването на ток, произведена стока или единици; категорично спазване на интелектуалната собственост. Това бяха и условията, които Доналд Туск заяви: принципът на реципрочност; принципът на спазването на законодателство; принципът на категорично спазване на интелектуалната собственост. Това са трите основни стълба, на които градим отношенията”, разясни бившият мениджър по проекти на Програма ФАР.„И друг въпрос, който сигурно не е към Вас, но замълча ли се някак си за инвестиране от страна на Китай в нова българска атомна централа?”, продължи Илиана Беновска. „Напротив, съвсем скоро имаше посещение на потенциални китайски инвеститори на площадката, които правиха оглед, но ние бяхме много ясни и категорични – българската държава не може да даде нито едно от двете изисквания, които бяха поставени преди, нито държавна гаранция, нито гаранция за изкупуване на произведения ток на определена цена. Всеки инвеститор е добре дошъл на пазарен принцип! На този принцип преговорите продължават. Имаше посещение от китайски инвеститори, очакваме да получим информация за техния финансово-икономически анализ”, безапелационен беше бившият член на Координационното звено по програма ИСПА към Министерството на регионалното развитие и благоустройството.„Започнах в началото с въпроса на БСП – какво работите Вие?. Това беше въпрос и към министър-председателя от страна на един от видните лидери на БСП – Антон Кутев. Искам да продължа. Вие отдавна вече сте в политиката и в изпълнителната власт. Каква е вашата визия за бъдещото на коалицията Обединени патриоти – ГЕРБ? Виждате скърцанията в колелата между Волен Сидеров и Валери Симеонов. Виждате реакциите на обществото по отношение на изявления на Валери Симеонов за майките на деца с увреждания! Да не бъда лош пророк – сигурно очакваме още екшън!”, прехвърли акцента на разговора към вътрешнополитическата обстановка в България Илиана Беновска. „Лично премиерът Борисов се извини от името на правителството по отношение на направеното изказване на вицепремиера Симеонов. Аз не мога да приема такъв тип изказване и отношение към майки и деца с увреждания! Категорично се присъединявам към това извинение, защото мисля, че това е недопустимо!”, отсече бившият началник на отдел в Дирекция „Национален фонд” в Министерство на финансите.„Само да Ви кажа нещо остроумно, в кавички. Сутринта, раничко, към 7 часа, се получи един имейл от Националния фронт за спасение на България, в който се коментираше случая с Господари на ефира, Валери Симеонов и неговото изказване за майките и децата с увреждания. В този първи имейл, защото после имаше втори, пишеше, че го праща Националния фронт за „освобождение” на България, а абревиатурата е Национален фронт за спасение на България. Този лапсус, така, с чувство за хумор, можете ли да го коментирате? За бъдещето на коалицията? От какво ще ни освобождават?”, обогати въпроса си с пример от личната си кореспонденция Илиана Беновска.„Надявам се да не трябва да ни освобождават от нищо! Коалициите са сложен механизъм не само в България. Виждаме, че много коалиционни правителства и формати в цяла Европа срещат своите предизвикателства!”, отбеляза бившият министър на регионалното развитие и благоустройството във второто правителство на Бойко Борисов.„Не отбягвайте тънкия анализ по отношение на амбициите на НФСБ да е флагман на нови процеси. От какво ще ни освобождава Националният фронт за „освобождение” на България?”, безотказно продължи да пита Илиана Беновска. „Нека те да кажат каква е заявката или е просто технически лапсус”, остана вярна на дипломатичността първата жена министър в сферата на строителството, считано от 1878 година.„Лапсусите не са много случайни! Да не би да искат да ни освободят от Борисов?”, предположи Илиана Беновска. „Не вярвам, че това е намека. Всяка коалиция е въпрос са компромис. Бяхме наясно, че създаваме една комбинация, в която всеки прави компромис!”, сподели една от учредителките на Сдружението на магистрите по публична администрация и социални дейности „Академика – Магистър Интелект”.„До колко е запалителна тази комбинация?”, провокира събеседничката си Илиана Беновска. „Вотът на българските избиратели беше такъв. Това беше възможната коалиция в името на това да има стабилно управление. То има всички предпоставки да продължи напред, ако всеки продължи да спазва коалиционното ни споразумение, ангажиментите, които сме поели, и общата ни програма. Показателите дават своя позитивен ефект – икономическо развитие, нива на безработица, доходите на гражданите. Има много предизвикателства, сложни ситуации, конфликтни ситуации! Въпросът е да ги тушираме с разум, а не със скандали, битки и през телевизора!, аргументира се ресорният министър.„Вашите „приятели” от БСП клатят ли правителството? Ще има ли нови избори?”, продължи Илиана Беновска. „Че се опитвам да го клатят е видимо за всички. За тях жаждата за власт е видима и на всяка цена! Вотът е по график, с единствена цел – дискредитиране на правителството! В тази си жажда не дискредитират само правителството. Започнаха дискредитирането на институции. Те казват едва ли не – всички са маскари! Ако утре те дойдат да управляват, не знам с какви очи ще гледат всяка една от тези институции, всяка една от тези администрации! Струва ми се, че се минава една граница, която не трябва да се минава. Аз бих ги призовал към повече смирение, малко повече разум! Трябва да си пазим държавата и да уважаваме институциите!”, възмути се събеседничката.„Татяна Буруджиева, която е виден представител на лявото БСП, каза: „Пред БСП има само една алтернатива – или Корнелия Нинова, или БСП!”. Права ли е? Корнелия пречи ли на БСП?”, на финала попита Илиана Беновска. „Не съм политолог, анализатор, не мога да имам това самочувствие. Не мисля, че БСП е в най-добрата си форма с тези вътрешни скандали, които има! Наличието на такива сериозни сблъсъци отвътре показва, че няма стабилност в една партия, но аз не бих се бъркала в техните вътрешнопартийни проблеми. Това е тяхно право и решение да преценят кой е техния лидер, водач и на кого трябва да се доверят. За мен е по-важно уважението между институциите, включително и между партиите, да не пада на ниско ниво! Трябва да се уважаваме, трябва да имаме отношения и всичко трябва да е на база аргументи, на база факти, а не на база да омаскариш другия самоцелно!”, завърши Лиляна Павлова разговора си с Илиана Беновска в ефира на „Радио К2” и „Канал 3” на 21 октомври 2018 година.", "date": "2018.10.21", "title": "И Лиляна Павлова:се извини на майките и увредените деца"}
{"url": "https://www.novinite.bg/articles/166219/Planinski-spasiteli-pomognaha-na-izgubeni-turisti", "text": "кипи на ПСС са провели две спасителни акции на изгубени туристи в района на Лозенската планина и на Рилския манастир през вчерашния ден.Това съобщи „Фокус“, цитирайки Планинската спасителна служба (ПСС) при БЧК.И двете акции са приключили успешно малко след полунощ. Четирима български туристи са се изгубили в района на Лозенската планина, а край Рилския манастир – двама израелски граждани. Всички са намерени в добро състояние.", "date": "2018.10.21", "title": "Планински спасители помогнаха на изгубени туристи"}
