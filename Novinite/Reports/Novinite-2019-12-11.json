{"url": "https://www.novinite.bg/articles/183508/Po-vash-signal-NBU-osamna-s-neobiknovena-art-instalaciya", "text": "Наш читател ни информира, че Нов български университет е осъмнал с необикновена арт инсталация - банани, прикрепени с черно тиксо на няколко места в учебното заведение.Находчивите студенти взаимствали идеята от италианския художник Маурицио Кателан, който наскоро продаде банан, прикрепен за стената с парче самозалепваща сива лента за 120 хиляди долара като произведение на изкуството, съобщава агенция ЮПИ.Инсталацията е дело на италианския художник Маурицио Кателан. Тя бе озаглавена \"Комикът\" и беше представена в рамките на културната проява \"Маями Арт Базел\". Второ копие на залепения с тиксо банан също беше продаден на същата цена, а трети подобен артефакт се очаква да намери купувач за 150 хиляди долара. Двата художествени арт-банана бяха закупени от френски ценител и от негова сънародничка. Маурицио Кателан се снабдил със своите доходоносни банани от супермаркета в Маями. Той възнамерява да продаде третото си произведение на някой музей. Две арт-институции вече били проявили интерес за осъществяване на покупката. Кателан продаде своите арт-банани със сертификат за автентичност. Собствениците на произведенията могат да заменят изгнилия с времето банан, без да нарушат авторските му права. ", "date": "2019.12.11", "title": "По ваш сигнал: НБУ осъмна с необикновена арт инсталация"}
{"url": "https://www.novinite.bg/articles/183476/Dneven-horoskop-za-sryada", "text": "Днес ще имате проблеми на работното място. Колегите ви ще имат нужда от помощта ви, но вие ще имате и свои задачи и няма да успеете да им помогнете. Това ще създаде малко напрежение, но нещата ще се оправят.Днес ще имате ново начало в живота си, но трябва да знаете, че новото начало винаги е трудно. Трябва да мислите позитивно и да не се отказвате, без значение колко ви е трудно. Пътят към успеха не е лек.Дали ще имате вълнуващ или скучен ден, зависи изцяло от вас. Всичко зависи от това как самите вие приемате нещата. Това, че вие решавате, е благословия, а не проклятие, радвайте се. Вижте повече на:", "date": "2019.12.11", "title": "Дневен хороскоп за сряда"}
{"url": "https://www.novinite.bg/articles/183475/Godishen-horoskop-za-2020-Strelec-Lyubov-pari-kariera-zdrave", "text": "2020 г. ще бъде година, в която всички  ще могат да поставят ново начало, както в личния си живот, така и във финансов аспект.Стрелец е деветият астрологичен знак от зодиака, огнен знак е и се управлява от Юпитер.Според вашия хороскоп за 2020 г., през годината в живота ви ще настъпят много промени, Стрелци, и ще получите шанс да промените начина, по който възприемате света и начина, по който светът възприема вас.  ако вашият рожден ден е между 23 ноември и 2 декември. Ще получите награди за инвестирания труд. Ще започнете нова връзка през 2020 година или ще подновите стара такава. Ще продължавате да изграждате вашия вътрешен  свят и ще трябва да вложите много енергия в това. ако сте родени между 3 и 12 декември. Годината ще бъде изпълнена със страст и ще бъде изключително важно да имате хора до себе си, които да ви подкрепят. Ако действате сами, нямате никакъв шанс да успеете.ако рожденият ви ден е между 12 и 21 декември. През тази година ще преживеете драматична промяна в начина, по който общувате. Защитавайте своите виждания и не променяйте начина си на мислене, въпреки останалите промени, които ще настъпят. В края на 2020 г. много Стрелци ще успеят да установят нови житейски принципи. При представителите на тази зодия, които са късметлии, всичко ще се случва с помощта на откровеността.Периодът, в който , ще бъде малко по-напрегнат за Стрелците.Вероятно е да получите много добри новини от семейството и да пътувате. Когато е възможно, се препоръчва да се избягват дългите пътувания, но в случай, че са неизбежни, трябва да внимавате.Това, че , ще повлияе на Стрелците в професионален аспект, като ще се появят повече трудности и препятствия. Ще разполагате с два месеца, в които да преоцените и организирате по различен начин някои аспекти, свързани с работата.Периодът, в който , започващ от 16 август, ще се отрази на любовния живот на Стрелците. Ще научите много неща за любовта и живота и тогава ще бъде моментът да поемате рискове в любовния си живот.Вижте повече на: ", "date": "2019.12.11", "title": "Годишен хороскоп за 2020- Стрелец: Любов, пари, кариера, здраве"}
{"url": "https://www.novinite.bg/articles/183509/Gamen-dogoni-trolej-s-kola-i-mu-schupi-chistachkite", "text": "Водач на лек автомобил, счупил чистачките на тролейбус от градския транспорт, е установен и задържан от служители на Районно управление на МВР - Пазарджик. Случаят е станал в ранния следобед в понеделник.Непосредствено след кръгово кръстовище тролейбусът бил настигнат от лек автомобил „Фолксваген“. Немското возило било управлявано от млад мъж, който вероятно се афектирал от бавното движение на тролея в кръстовището. Той спрял колата си, отишъл до тролейбуса и счупил двете чистачки на предното панорамно стъкло. Секунди по-късно се качил обратно на автомобила и напуснал местопроизшествието.За случилото се бил подаден сигнал в Районно управление на МВР - Пазарджик. Скоро след това бил установен извършителят на вандалската проява, който се оказал 24-годишен мъж от Пазарджик. Той е задържан, а спрямо него се води бързо производство.", "date": "2019.12.11", "title": "Гамен догони тролей с кола и му счупи чистачките"}
{"url": "https://www.novinite.bg/articles/183519/MVR-Nyama-tejki-patni-incidenti-sas-studenti-okolo-8-dekemvri", "text": "Няма тежки пътнотранспортни произшествия със загинали студенти или участници в студентския празник по време на полицейска акция, чийто акцент са били именно младите хора, са отчели представители на \"Пътна полиция\" по време на брифинг, съобщиха от пресцентъра на МВР.В дните на операцията е имало осем пътнотранспортни произшествия с участници в студентските празненства, при които шестима души са били ранени. В резултат на действията на екипите на Пътна и Териториална полиция са били установени 40 водачи, участници в празненствата, управляващи моторни превозни средства след употреба на алкохол и 12, след употреба на наркотични вещества и/или техни аналози.По време на операцията са били констатирани и редица нарушения на скоростта, като при един от случаите е засечена превишена скорост в населено място от 151 км/ч при ограничение 50 км/ч и на водач, който е засечен на автомагистрала да се движи със 194 км/ч.", "date": "2019.12.11", "title": "МВР: Няма тежки пътни инциденти със студенти около 8 декември"}
{"url": "https://www.novinite.bg/articles/183497/Legendata-Petar-Jekov-Grisha-Ganchev-da-me-kartotekira-v-CSKA-i-shte-vkaram-gol", "text": "Петър Жеков пожела български треньор да застане начело на ЦСКА. Според легендата на \"армейците\", така отборът ще върви напред.\"Тук чужденец трудно ще прихване. Не го познавам това момче Милош Крушчич, но усещам, че той не знае как да води клуба. Мисля, че раздялата със Стамен Белчев преди време беше грешка на ръководството и съм им го казвал. Той е от Хасково и го познавам. Знам, че разбира футбола, а и може да развие отбора, да научи футболистите.За съжаление от младите треньори в България засега нищо не става. Пробваха млади момчета и на \"Армията\" и се видя резултатът. Аз също бях млад преди години и си мислех, че всичко знам, но после осъзнах, че не е точно така.Трябват опит и умения. Това идва с времето. Начело на Лудогорец също е младо момче, но не виждам някой да му помага. Той няма как да успее там.Бях на рождения ден на Гриша Ганчев, много хора го уважиха за празника. Виждам, че Мартин Камбуров от Берое се напъва да ме изпревари по голове в \"А\" група.Шегувахме се с Гришата, че ако ме картотекира след Нова година, ще ми трябват 20 минути срещу някой отбор, да вкарам гол и да откажа преследвачите\", завърши в шеговит стил Жеков, в изказване за \"Меридиан мач\".", "date": "2019.12.11", "title": "Легендата Петър Жеков: Гриша Ганчев да ме картотекира в ЦСКА и ще вкарам гол"}
{"url": "https://www.novinite.bg/articles/183483/Ekspert-Finite-prahovi-chastici-imat-otnoshenie-kam-onkologichnite-zabolyavaniya", "text": "Освен фини прахови частици, във въздуха се отделят и летливи въглеводороди и най-различни други газове. Потенциално те могат да имат отношение към възникването на онкологични заболявания, заяви в д-р Александър Симидчиев – пулмолог по bTV по повод мръсният въздух в София и други големи градове в страната през зимата. „Не само фините прахови частици са важни, макар че са 70% от проблема. Ако решим това, много значително ще подобрим качеството на въздуха”, посочи той. „Опасността се появява по две причини – едната е концентрацията, а другата – епизода на излагане. Фини прахови частици има целогодишно от различни източници, докато при горенето на твърди отпадъци се случва само през зимата”, обясни още лекарят. По думите му за справяне с проблема в затворените помещения биха могли да се използват пречистватели, а когато излизаме навън, може да носим определени видове маски, които намаляват няколкократно нивата на фини прахови частици. „Проблемът не трябва да се превръща в паника. Когато говорим за прахови частици – има два вида. Фините прахови частици са с по-малък размер, който има здравни последици”, обясни д-р Александър Симидчиев.Столицата тази сутрин е замърсена с 20% по-малко от вчера, но нивата са доста над допустимите норми, превишението е 3-4 пъти. Това съобщи Николай Йорданов от гражданската инициатива airbg.info, която измерва качеството на въздуха в столицата.", "date": "2019.12.11", "title": "Експерт: Фините прахови частици имат отношение към онкологичните заболявания"}
{"url": "https://www.novinite.bg/articles/183477/Sazdadoha-igra-po-balgarski-bestselar-kojto-izliza-v-Kitaj", "text": "Популярният детски писател Никола Райков обяви новата си настолна игра „Невидим свят“, базирана на света в книгата му „Добросъците“, която предстои да бъде публикувана в Китай.„Невидим свят“ е луксозна настолна игра, подходяща за цялото семейство. В нея играчите влизат в ролята на множество малки, почти невидими същества – всяко със своите различни умения, цели и желания. По време на играта участниците изграждат детайлен лабиринт от над 200 игрални полета в 7 различни стаи. Играта предлага над 30 финала, на различни места по борда, които носят и различен брой финални точки.Настолната игра е базирана на света от неговата книга-игра \"Добросъците\", която предстои всеки момент да бъда издадена и на китайския пазар от „Haitian Publishing House“ - едно от най-големите издателства в източната страна. Приказката-игра „Добросъците“ вече спечели любовта на българските деца и получи наградата „Бисерче вълшебно“ през 2017 година с 648 гласа на деца от цяла България. Тя предлага на малчуганите множество варианти на прочит, 18 различни края и над 60 пленяващи илюстрации от популярната художничка Мая Бочева.Това не е първа настолна игра, която е базирана на приказките-игри на българския автор. „Таласъмски истории“, която е вдъхновена от света на „Голямото приключение на малкото таласъмче“, излезе миналата година и постигна невероятен успех като продаде целия си тираж за около месец. „Добросъците: невидим свят, също като Таласъмски истории, е кооперативна, а не състезателна игра“ споделя нейният създател. „Вярвам, че нашият съвременен свят има нужда от повече взаимопомощ и емпатия“ допълва той.Никола Райков е роден на 21 юни 1981 г. в Стара Загора. Завършва информационни технологии в Чикаго, но силно разочарован от американския начин на живот и светоглед, веднага след дипломирането си се завръща в България. Автор е на първите по-рода си приказки-игри \"Голямото приключение на малкото таласъмче\", \"Още по-голямото приключение на малкото таласъмче\", \"Добросъците\" и \"Приказка от два свята\". Само за няколко години се превръща в един от най-популярните и обичани детски писатели на България, а книгите му се продават в многохилядни тиражи. Със своите приказки-игри печели над 10 награди и номинации, включително и най-престижната награда за детска литература в България „Константин Константинов“.", "date": "2019.12.11", "title": "Създадоха игра по-български бестселър, който излиза в Китай"}
{"url": "https://www.novinite.bg/articles/183487/Niki-Mihajlov-se-maha-ot-Levski-do-dni", "text": "Вратарят Николай Михай­лов най-вероятно е изиграл по­следния си мач за Левски. Много малко вероятно е 31-годишният страж да бъде в групата за гостуването на сините на Локо Пд - на 15 декември, неде­ля. След срещата отборът ще бъде разпуснат в зимна вакан­ция.В последните двубои Михай­лов не попада в групата на Лев­ски. За последно бе сред 18-те на 24 ноември за мача с Царско село, който бе спечелен с 2:0 на \"Герена\". След това не бе в съ­става за гостуването на Берое (1:0), срещата с Черно море (1:0) за купата и домакинския успех с 2:0 над Витоша. Причи­ната е, че Михайлов се оплаква­ше от контузия в глезена.Очаква се Николай и Левски да се разделят през зимната пауза. При­чината е, че той не по­лучи шанс от треньор­ския щаб да се докаже. В едно интервю той ясно показа, че не е никак до­волен от статута си на твърда резерва, пише gol.bg. През този сезон вратарят бе под рамката само веднъж в официален дву­бой - при 5:1 над втородивизионния Спартак Варна на 1/16-финалите за Купата на България.Вратарят се завърна в родния си клуб през но­ември 2018 година. След това направи добра зим­на подготовка и през пролетта бе несменяем титуляр. Той си върна и мястото в националния отбор. През лятото обаче на \"Герена\" ако­стира черногорецът Милан Миятович. И именно той е първи из­бор на Петър Хубчев и щаба му.В момента дубльор на Миятович е младокът Петър Иванов. През зи­мата Левски ще опита да вземе опитен страж.", "date": "2019.12.11", "title": "Ники Михайлов се маха от Левски до дни"}
{"url": "https://www.novinite.bg/articles/183512/Novo-20-Vegan-prezervativite-biznes-za-milioni", "text": "През 2015 г. двама германски предприемачи Филип Зифер и Валдемар Цайлер правят решителна крачка и финансират новия си бизнес – производство на веган-презервативи.Пред Би Би Си те споделят, че дълго време не са се замисляли върху факта, че презервативите обикновено съдържат животински протеин, който да омекоти латекса. Докато не започнали да чуват все по-често въпроса: „Кондомите веган ли са?”.Днес компания „Айнхорн” (еднорог – бел. ред.) – собственост на Зифер и Цайлер, се развива уверено. През 2018 г. са продадени над 4,5 милиона презерватива от тази марка, която е предпочитана от екологично настроените клиенти.Производството на веган-продукти е отворила на фирмата врати в бизнес общност, до които трудно биха получили достъп.Презервативите са втората предпочитана форма на контрацепция в Германия след противозачатъчните таблетки.По-голяма част от продуктите съдържат казеин – протеин от животински произход. Основната съставка на презервативите, разбира се, е латексът - естествен млечен сок, който се извлича от каучукови дървета, отглеждани главно в тропическите райони на Азия. Казеинът, широко срещан в млякото на бозайниците, се използва за омекотяване на латексаОт „Айнхорн” решават да изключат казеина при производството и го заместват с естествен лубрикант на растителна основа.„Айхорн” не е първата компания, създала веган-презервативи. През 2013 г. такъв продукт пусна и северноамериканската марка „Glyde”.От тогава производството на алтернативни екологични продукти непрекъснато нараства с тенденцията да заеме своята ниша на световния пазар на презервативи, чиято стойност до 2026 г. се очаква да възлезе на 15 млрд. долара.Маркетингово проучване показало, че основните ползватели на продуктите на „Айнхорн” са на възраст между 20 и 40 години, а 60% от покупките са направени от жени.От компанията подчертават, че за производството на каучук са се насочили към тясно сътрудничество с група дребни стопани в Тайланд. Те избягват използването на пестициди и когато е възможно, премахват плевелите с помощта на инструменти. Целта е да се достигне изцяло до свободно от химикали производство.През 2018 г. „Айнхорн” инвестира 10% от печалбата си в проекти, които намаляват емисиите на парникови газове и се надяват примерът им да бъде последван и от други компании, които да инвестират в устойчиви концепции. ", "date": "2019.12.11", "title": "Ново 20! Веган презервативите – бизнес за милиони"}
{"url": "https://www.novinite.bg/articles/183485/Apashi-zadignaha-cyal-sejf-ot-chasten-dom-v-Sofiya-oblajiha-se-s-mnogo-pari", "text": "Крадци успяха да влязат в дома на мъж от столичния квартал \"Света Троица\", задигайки цял сейф с пари и накити, съобщиха от МВР. Ужиленият Любен Тодоров е държал в касата 12 500 лева, 3500 евро, 900 долара, и около 40 грама златни бижута.Общата стойност на задигнатото е за около 25 000 лева, тъй като апашите са отмъкнали и скъп лаптоп от жилището. Металната касетка била сравнително малка и крадците лесно са я отнесли.Обирът е бил извършен посред бял ден днес - между 10 и 18 часа, когато 30-годишният собственик на апартамента не е бил в дома си. В момента полицията проверява записи от близките охранителни камери. Според ограбения Любен Тодоров най-вероятно апашите са имали предварителна информация, че в дома си съхранява сейф със значителна сума пари. Той изтеглил сумата наскоро, понеже планирал покупки и пътуване в чужбина.", "date": "2019.12.11", "title": "Апаши задигнаха цял сейф от частен дом в София, облажиха се с много пари"}
{"url": "https://www.novinite.bg/articles/183525/Zagoryal-bejanec-iznasili-krava-osadiha-go-na-2-godini-zatvor-za-zoofiliya", "text": "Какви ли не извратеняци има по света. Случаят с 28-годишния Хосе Нино потресе САЩ. Мексиканецът пресякал нелегално границата в търсене на по-добър живот в страната на неограничените възможности. Явно обаче представата му за свобода е доста разширена, защото го спипали да изнасилва крава.Загорелият бежанец бил в полов акт с едрото животно, когато полиция се намесила и арестувала Нино. Съдията в щата Тексас осъдил странника на 1,8 години години затвор и му наложил глоба от 1500 долара.В новинарските емисии зад Океана случката (макар да е от месец март) е сред най-съобщаваните, а в социалните мрежи - сред най-споделяните.", "date": "2019.12.11", "title": "Загорял бежанец изнасили крава, осъдиха го на 2 години затвор за зоофилия"}
{"url": "https://www.novinite.bg/articles/183510/Iskat-ploshtad-zala-i-scena-da-nosyat-imeto-na-Stefan-Danailov-Lambo", "text": "Името на легендата на българското кино и театър Стефан Данаилов ще носят сцена, площад и зала в НАТФИЗ. Българска музикална асоциация (БМА) е внесла в Министерството на културата предложението мултифункционалния салон \"Сцена 17\" в сградата да бъде посветен на Ламбо. Именно негова е инициативата на създаването на това артистично пространство в периода, в който той е бил министър на културата, преди точно 10 г. Припомняме, че непрежалимият мастер почина на 27 ноември т.г., но ще остане завинаги в историята със своята сила и талант, любов към театъра и хората. \"Не е необходимо да описваме дори накратко Стефан Данаилов - този забележителен актьор, любим на поколения българи. Неговото силно артистично и човешко присъствие бележи цяла превратна епоха от над 50 години в културата ни. Период, в който Стефан Данаилов бе еталон на рицарство, честност към изкуството и упорита работа, в която влагаше цялото си сърце за развитието на българската култура. Надяваме се Министерството на културата да разгледа и приеме предложението ни\", съобщават от БМА.Зад идеята стои Димчо Николов. Тя е представена от председателя на Управителния съвет проф. Христо Йоцов и подкрепена единодушно от присъстващите членове на организация. Зала \"Сцена 17\" е мястото, на което БМА провежда своите редовни заседания на Общото събрание от 2015 г. насам.", "date": "2019.12.11", "title": "Искат площад, зала и сцена да носят името на Стефан Данаилов-Ламбо"}
{"url": "https://www.novinite.bg/articles/183480/Zasileni-proverki-na-zavedeniyata-predi-praznicite", "text": "Агенцията по безопасност на храните в Благоевград започва засилени проверки на заведенията и временните търговски обекти в зимния курорт Банско във връзка с откриването на зимния сезон. Освен заведенията в курорта ще се проверяват и местата за хранене в останалите градове преди коледните и новогодишните. Всички обекти, които предлагат изхранване на своите клиенти ще бъдат проверени от БАБХ. С всяка изминала година търговците, които правят компромис с качеството на храните, са все по-малко. По-малко са и тези, които допускат нередности, при етикитирането на храните, които използват.Д-р Калина Милушева, Агенция по безопасност на храните - Благоевград: Ще има и дежурни инспектори в празничните дни. Така беше и миналата седмица във връзка с Никулден, така беше и събота и неделя във връзка със студентския празник. Следи се за документите, с които са приети произхода на храните и суровините. Следи се за срока на годност и режимите на съхранение.Д-р Калина Милушева: Този, който решава да направи компромис с нещо, си понася последствията след това.Сашка Десподова - готвач: Ние гарантирам с пресни продукти, защото ни доставят всеки ден доставчиците на месо със специални превози, с карти. Не правим предварителна заготовка. Правим всичко за деня. Гаранцията е голяма.", "date": "2019.12.11", "title": "Засилени проверки на заведенията преди празниците"}
{"url": "https://www.novinite.bg/articles/183502/Viktor-Nikolaev-praska-pachki-na-legendarniya-koleden-bazar-v-Praga", "text": "\"Къде изчезна Виктор Николаев?“, се питаха зрителите на \"Здравей, България“ миналата седмица. В серия от няколко предавания колежката му Аделина Радева излизаше сама на екран, докато държавата се тресеше от събития. В същото време Николаев не бил в отпуск по лични причини или в болничен, а отишъл на екскурзия.Тв водещият заминал заедно с жена си Людмила в Прага. Там двамата се отдали на предколеден шопинг за празнични подаръци и обиколка по знаковите забележителности. През декември чешката столица е притегателна точка за хиляди туристи от цял свят заради прочутия пищен коледен базар, който се провежда там от десетилетия и бие по разкош даже тези в Германия. Точно по това време от годината самолетните билети до Прага са най-скъпи, но цените не повлияли на решението на Николаев да си подари ваканция там. Журналистът се слави като спестовник, а парите, които трупа, харчи само за две неща – апартаменти и екскурзии.Неотдавна стана ясно, че телевизионерът е същински имотен крал и има три лукс апартамента в идеалния център на София - на ул. \"Раковска“ до Европарламента, на ул. \"Паренсов“ и на ул. \"Мальовица“. През изминалото лято пък Николаев пръсна над 30 пенсии за семейна почивка в Сицилия, заменяйки евтинията в съседна Гърция, където отмаряше години наред, с разкоша и екзотиката на Южна Италия.Откакто на стола до него седна Аделина Радева на мястото на Ани Цолова, Виктор започна да отсъства доста по-често от преди. Очевидно водещият е успял да постигне договорка с шефовете си да се възползва от отпуска си по всяко време на годината, а не само през лятото, каквато беше практиката преди, пише \"Ретро\". Покрай празниците обаче щяло да му се наложи да върне жеста на Радева, която е ощетена откъм почивки заради негови непрестанни воаяжи.", "date": "2019.12.11", "title": "Виктор Николаев пръска пачки на легендарния коледен базар в Прага"}
{"url": "https://www.novinite.bg/articles/183484/Sled-incidenta-na-Carigradsko-shose-Izbegnato-e-vtoro-Hitrino", "text": "Няма опасност за населението, няма създадена концентрация за взрив. Това заяви комисар Тошко Бързилов от Главна дирекция „Пожарна безопасност и защита на населението“, след като вчера кола се вряза в резервоар за газ на бензиностанция. Наложи се частично затваряне на бул. \"Цариградско шосе\".Вследствие на удара беше нарушена херметичността на цистерната за пропан-бутан. Комисар Бързилов подчерта, че благодарение на всички структури, работили по случая, е избегнат инцидент от мащабите на Хитрино. „Цяла нощ имаше 4 пожарни екипа и 1 химически автомобил за замерване на концентрацията на газ, 2 екипа на Столична община и 4 екипа на полицията. Създадена е организация за пропускане на движението и за окончателно ликвидиране на произшествието. Ще бъдат предприети действия за пълното обезопасяване на мястото. И при най-малката опасност за възникване на взрив от изпускане на газ нашите екипи ще останат на място и ще обезопасяват района“, обясни той пред БНР. В късния следобед окончателно ще бъде отстранен рискът. По думите на комисар Бързилов не е имало техническа възможност да се източи резервоарът с пропан-бутан, а изпускането на газа в атмосферата е било единствената възможност. Количествата на изпускане бяха така регулирани, че да не се допусне взривоопасна концентрация, добави той. Криминалистите установяват какви са причините водачът на автомобила да излезе извън пътното платно и да се удари в бензиностанцията.", "date": "2019.12.11", "title": "След инцидента на \"Цариградско шосе\": Избегнато е второ Хитрино"}
{"url": "https://www.novinite.bg/articles/183474/Shestima-zaginaha-v-ujasyavashti-prestrelki-v-Nyu-Djarsi", "text": "Шестима души, включително полицай и двама заподозрени, са убити при едночасова престрелка в Ню Джърси, предадоха световните агенции, цитирани от БТА.\"Полицаят Джоузеф Сийлс е бил застрелян близо до гробище\", каза началникът на полицията в Джърси Сити Майкъл Кели.Трима цивилни и двамата заподозрени стрелци били убити при престрелката в супермаркет, според предварителното разследване.Според властите няма данни инцидентът, заради който в областта бяха затворени десетина училища, да е свързан с тероризъм.Втори полицай е бил ранен, но ще се възстанови, а други двама са с наранявания от шрапнели.", "date": "2019.12.11", "title": "Шестима загинаха в ужасяващи престрелки в Ню Джърси"}
{"url": "https://www.novinite.bg/articles/183493/Ostra-zadushliva-mirizma-otnovo-v-Burgas", "text": "Остра задушлива миризма отново тази нощ в Бургас. Тя е усетена най-силно в периода между 23 часа и два часа след полунощ в комплексите „Славейков“ и „Изгрев“. Множество сигнали за миризмата подават бургазлии в социалните мрежи. Потърпевшите я описват като „силна миризма на изгорели газове“.Подаден е и сигнал в Регионалната инспекция по околната среда и водите. 30 сигнала са подадени на дежурния телефон на Община Бургас. Оттам информираха, че са правени замервания в рафинерията. Установено е леко повишение, но в рамките на нормите, на сероводород и въглеводород.Причината за неприятното усещане е безветрието и ниското атмосферно налягане, посочиха от Общината.", "date": "2019.12.11", "title": "Остра задушлива миризма отново в Бургас"}
{"url": "https://www.novinite.bg/articles/183504/Strahovitiyat-svodnik-Marto-Debeliya-skochi-na-boj-na-nadziratel-i-si-go-poluchi", "text": "Сводникът от Благоевград Мартин Филипов „Дебелия“ е нападнал надзирател в затвора в Бобов дол по време на изпълнение на служебните му задължения. При екшъна Марин употребил сила и страховити заплахи, когато надзирателят към Главна дирекция „Изпълнение на наказанията“ мл. инспектор Е. В, поискал да изземе от благоевградчанина притежавания от него мобилен телефон, пише struma.com.Мартин хванал надзирателя с двете си ръце, а по- късно отправил към него закана с думите: „нещо си объркал човека, имам хора навън, ще пострадаш\". По случая, Районен съд- Дупница е постановил „лишаване от свобода“ за срок от 6 месеца, което да бъде изтърпяно при първоначален „строг“ режим за подсъдимия Мартин Филипов. Определението е окончателно и не подлежи на обжалване. Съдия Страхил Гошев е одобрил споразумението постигнато между прокуратурата и защитата на подсъдимия, който признал вината си. Подсъдимият Мартин Филипов от Благоевград в момента изтърпява наказание „Лишаване от свобода“ в затвора – Бобов дол.  Припомняме, че в края на миналия месец, Окръжен съд- Благоевград отново гледа делото срещу благоевградския сутеньор и полицаите Стефан Филипов и Петър Кънев. Тогава, присъдата, която Марин Дебелия вече излежава, бе намалена от 12 на 8 години „лишаване от свобода“.Случаят на Мартин Филипов е от 2016 г., когато той бе арестуван при зрелищна акция на „Вътрешна сигурност“ и Районна прокуратура – Благоевград. Двамата полицаи бяха задържани на работните им места по обвинение, че осигуряват „чадър“ на Филипов, докато склонявал жени към проституция. Те получиха осъдителни присъди през май 2018г., когато Филипов бе осъден на 12 години затвори при строг режим, 375 хиляди лева глоба, както и обезщетените за 7-те момичета, които карал да продават телата си в размер на 65 хиляди лв.Полицаите тогава получиха условни присъди заради това, че прикривали Мартин, а в края на миналия месец- две от трите обвинения срещу бившия квартален инспектор Стефан Филипов паднаха, а бившия зам. -шеф на РЗБОП Петър Кънев, бе напълно оправдан.", "date": "2019.12.11", "title": "Страховитият сводник Марто Дебелия скочи на бой на надзирател и си го получи"}
{"url": "https://www.novinite.bg/articles/183494/Okonchatelno-Smartta-na-3-godishnoto-dete-ne-e-zaradi-lekarska-greshka", "text": "Българският лекарски съюз представи позицията си по случая с починалото 3-годишно дете и заключенията от окончателния доклад на Изпълнителна агенция \"Медицински надзор\".\"На първо място искам да поднеса искрените си съболезнования на близките на детето. Поводът е нещастен случай, който се случи преди повече от месец. Запазихме мълчание, защото ние лекарите смятаме че трябва да загърбваме емоциите и да изчакаме доказателствата, каза председателят на БЛС д-р Иван Маджаров. - Такова е нашето ежедневие.Принудени сме да взимаме решения в тежки моменти и да изчакаме доказателствата. Когато вече ги имаме стана ясно, че този случай се касае за изключително тежка инфекция, протекла по най-бързия начин. Двустранна пневмония, кръвоизлив в надбъбречните жлези. Състояние несъвместимо с живота, настъпващо изключително бързо\", каза д-р Маджаров.\"За съжаление, науката не е всесилна. В световен мащаб загиват повече от 800 000 души от пневмония годишно. За съжаление този нещастен случай доведе до това, че неоснователно бяха уволнени колеги. Екипите, които се бориха за живота на това дете неоснователно бяха наранени. Стигна се до там, че специалността педиатрия да получи допълнителен отлив. Стигна се до там уважавани лекари да бъдат опетнени\", добави председателят на БЛС.Д-р Маджаров допълни, че БЛС винаги застава зад колегите, когато бъдат нападани без доказателства.\"Призовавам ви да се борим за истината, да информираме обществото, да градим доверие и вяра, защото от това имаме необходимост. В съвремието стават чудеса, чудесата са възможни обаче, когато вярваме в своя лечител и когато му имаме доверие. Нито нашето общество, нито ние като лекари можем да работим в среда, в която няма доверие\", допълни още той.На 6 декември беше оповестен окончателния доклад за смъртта на детето, което почина в \"Пирогов\", след като обиколи три болници в София. Заради проверката директорите на Педиатрията, Правителствена болница и \"Пирогов\" бяха отстранени временно.", "date": "2019.12.11", "title": "Окончателно: Смъртта на 3-годишното дете не е заради лекарска грешка"}
{"url": "https://www.novinite.bg/articles/183498/Erdogan-se-vazhishtava-na-Tramp-Putin-i-shejha-na-Katar", "text": "Турският президент Реджеп Тайип Ердоган определи президента на САЩ Доналд Тръмп, руския президент Владимир Путин и шейха Тамим бин Хамад Ал Тани на Катар за лидери, на които най-много се възхищава.Пред студенти Ердоган каза, че е трудно да назове настоящ вдъхновяващ лидер от Европа.„Когато гледаме Европа, има сериозна криза на лидерството, лидерски вакуум“, каза той и добави: „Не бих могъл да назова лидер за пример в Европа.“Ердоган похвали Тръмп като открит лидер, който казва каквото му е на ума.„Независимо дали го харесвате или не, Тръмп е важно име“, каза Ердоган. „Той ми казва нещата по ясен и открит начин, а аз му казвам нещата също по много открит начин.“Ердоган определи и Путин като откровен и отворен към Турция, добавяйки, че вярва, че той и стопанинът на Кремъл биха могли да донесат мир в Сирия. Той нарече шейх Тамим „млад и динамичен лидер“.Ердоган изгради тесни връзки и с Тръмп, и с Путин. Изказвайки се в кулоарите на срещата на върха на НАТО в Лондон миналата седмица, Тръмп заяви, че има страхотни отношения с Турция, въпреки че САЩ обмислят да наложат санкции на Анкара за закупуване на системата за противоракетна отбрана от Русия. Ердоган и Путин се срещат често и си сътрудничат в енергетиката, отбраната и въпроса за Сирия, въпреки различията в мненията.Турският президент нарече пророка Мохамед и основателя на съвременна Турция Мустафа Кемал Ататюрк „вдъхновяващи личности от миналото“. Германският канцлер Герхард Шрьодер и бившият италиански премиер Силвио Берлускони са сред бившите европейски лидери, на които той се възхищава.", "date": "2019.12.11", "title": "Ердоган се възхищава на Тръмп, Путин и шейха на Катар"}
{"url": "https://www.novinite.bg/articles/183496/Potres-Darjavata-ne-dava-grajdanstvo-na-majka-s-5-balgarcheta", "text": "Не се чувствам рускиня, защото моите деца са българи, споделя Мария, която живее в България от 2002 година, но държавата не й дава гражданствоРаботя и не ползван никакви социални помощи, плащам си данъци и осигуровки. Това каза пред бТВ Мария Качарова. Тя е българка по призвание, но не и по гражданство, възкликна водещият на „Тази сутрин“ Антон Хекимян.Въпреки, че е майка на пет прекрасни българчета, жената получава отказ за придобиване на българско гражданство.Мария живее в България от 2002 г. Омъжена е за българин от почти десетилетие. Тя е единствената от многодетното семейство, която не е българка по документи.„Съзнателният ми живот, съпругът ми, семейството ми... всичко е тук. Аз не се чувствам руска гражданка, защото моите деца са българи“, сподели Мария.През 2015 г. Мария подала молба за придобиване на българско гражданство. Процедурата отнема близо пет години, а резултатът е негативен. От дирекция „Българско гражданство“ към Министерството на правосъдието са лаконични: „Съгласно резолюция на вицепрезидента на България е отказано издаването на указ за придобиване на българско гражданство“. От дирекцията посочват, че след предложение от министъра на правосъдието вицепрезидентът е отказал да подпише указ, но мотиви не са посочени. „Това е като плесница за мен, защото не е лесно да гледаш деца в България. Отговарям на абсолютно всички изисквания, които са посочени. Работя и не ползвам никакви социални помощи, плащам си данъци и осигуровки. Поне като на човешко същество искам да ми отговорят поради каква причина ми отказват“, споделя Мария.Въпреки отказа младото семейство е избрало  се развива в България. Независимо от трудностите те се справят като екип. Разчитат безрезервно един на друг и споделят, че семейството им е истинското богатство. ", "date": "2019.12.11", "title": "Потрес! Държавата не дава гражданство на майка с 5 българчета"}
{"url": "https://www.novinite.bg/articles/183499/Gubim-blizo-2-godini-ot-jivota-si-zaradi-mrasen-vazduh", "text": "В сряда вятърът в столицата е значително по-осезаем и мъглата е по-лека. Въпреки това датчиците отчитат замърсяване на въздуха, което влияе пряко на здравето ни. Статистиката показва, че губи средно 1,8 години от живота си заради мръсен въздух. За сравнение, заради тютюнопушене загубата в години е 1,6. А само 11 месеца е загубата на част от живота ни е заради алкохол и наркотици, това сочат анализите.Основните причини за замърсяване остават също така потвърдени. Отопление, транспорт, индустрия и несъобразено високо строителство. Всичко това води до сериозно замърсяване на въздуха в страната ни. „Хората трябва да са внимателни. Не искаме да всяваме паника, но те трябва да имат истинската информация, която е основана на доказателства. И тази информация е много ясна. Фините прахови частици имат значение. И тези, които са 2.5, и тези, които са 10 микрона те отиват дълбоко в нашия организъм и могат да уредят белите ни дробове, сърцето, кръвните тела и мозъка. Всичко това се знае, няма нищо ново. Основният проблем са фините прахови частици. Ако организма ни е изложен дълго време на такива влияния резултатите са много тежки”, заяви д-р Скендер Сила от Световна здравна организация.8 акта са били съставени по време на снощните проверки за горене на опасни предмети в София. Това обяви столичния кмет Йорданка Фандъкова в студиото на „Здравей, България”.„Мисля, че трябва да изпращаме към цялото общество послание, че въздухът е мръсен, защото ние го правим такъв с нашата дейност. Ако не мога да си купя кола, която да е по-чиста, тогава ще използвам градски транспорт\", смята тя.Проверките във виетнамските общежития в столичния квартал „Красна поляна” във вторник вечерта показаха, че въпреки ограниченията за горене на нерегламентирани отпадъци с цел отопление, това все още се извършва на практика. От Столична община все още, след година, не са приели забраната за придвижване с каруци в целия град. А голяма част от тези нерегламентирани отоплителни материали се превозват с такива превозни средства.И днес се очакват трайни мъгли, но само в Северна България. По поречието на Дунав, в низините и котловините видимостта ще е ограничена до късния следобед. За всички 11 области на страната около северната ни граница е обявен жълт код за мъгла.", "date": "2019.12.11", "title": "Губим близо 2 години от живота си заради мръсен въздух"}
{"url": "https://www.novinite.bg/articles/183481/Parviyat-chovek-s-belodrobna-transplantaciya-u-nas-Tarseh-nachin-da-umra-no-stana-chudo", "text": "Първият човек с белодробна трансплантация, направена у нас, Мариян Горбан, разказа пред Нова телевизия за животоспасяващата операция от болничната си стая, ден преди да бъде изписан.\"Така стана, че станах първият човек в България, на който правят трансплантация на белия дроб. Имам късмет, че съм първи и че мина успешно. Трябваше да направя трансплантация, защото умирах\", сподели Горбан.\"Бях нечовек, аз търсех начин да се отърва от този живот, не на шега. Толкова съм благодарен на екипа и на жената, от която получих дроб. Благодарен съм, защото хората дават живот на други хора. Хората трябва да помислят, че след собствената си смърт могат да допринесат за живота на други хора\", изтъкна той.\"Изключително благодарен съм на целия екип на болница \"Лозенец\" и проф. Любомир Спасов за грижите и вниманието. За мен сега животът започва отначало и нямам думи, с които за изразя признателността си към лекарския екип за този втори шанс\". Това каза Мариян по време на изписването си на 9 декември, на което присъстваха всички лекари, взели участие в белодробната трансплантация и лечението му.Първата белодробна трансплантация в България бе извършена от екип на Университетска болница \"Лозенец\", ръководен от д-р Игор Тодораке (Igor Tudorache) от университетската болница в Хановер и проф. д-р Любомир Спасов, съобщи здравното министерство. Трансплантацията продължи около 6 часа, добавиха в съобщение от болницата.Трансплантацията започна към 22.30 часа на 26 октомври 2019 г. и приключи към 4.30 часа на 27 октомври. Реципиент е 70-годишен мъж с крайна степен на белодробна недостатъчност поради белодробна фиброза.Извършването на първата белодробна трансплантация изпревари официално обявените планове на министерството, според които такава беше предвидена през 2020-2021 година след обучение на български екипи в Австрия.Чакащите за белодробна трансплантация в България са 18 и досега единственият им шанс бе тя да се извърши в чужбина, тъй като в България не се извършва. За близо две години трансплантациите на българи бяха спрени в единствената европейска клиника, която ги приемаше - тази в Австрия - поради неуредени отношения с българските власти. Докато приемът на българи бе спрян, няколко пациенти починаха.През септември т.г. чакащи за белодробна трансплантация и техните близки обвиниха здравния министър Кирил Ананиев, че не може да се справи с проблема с трансплантациите у нас. Асоциация \"Пулмонална хипертония\" обяви тогава, че започва протест под мотото \"Здравни емигранти\".От Асоциацията обвиниха Ананиев и здравното министерство в некомпетентност и незаинтересованост относно здравословното състояние и нуждите на чакащите алтернатива за трансплантация български граждани. Според тях, в държавата ни няма адекватни политики, база и специалисти, което принуждава болните да търсят лечение извън страната, да се превърнат в здравни емигранти и ги лишава от правото им на живот.", "date": "2019.12.11", "title": "Първият човек с белодробна трансплантация у нас: Търсех начин да умра, но стана чудо"}
{"url": "https://www.novinite.bg/articles/183501/Kakvo-tarsihme-v-Google-tazi-godina", "text": "● Здравни и политически въпроси вълнуваха българина тази година● „Резултати от ЕС изборите““, „Морбили“, „Брекзит“, „Инфлуенсър“ и „ЗМИП“ сасред най-отличителните търсения за 2019 г.● Папа Франциск, Цветан Цветанов и Джени Суши са част от най-търсенителичности● Образованието отново е сред отличилите се темиGoogle обяви резултатите от „2019 година на търсене“, класация на най-често търсените термини, която представя уникална перспектива върху важните моменти и тенденции от изминалата година. Избори и здравни кризи занимаваха съзнанието на българина през 2019 година. Неслучайно сред най-търсените термини в глобалната търсачка на Google от нашата държава се отличават „Резултати от изборите в ЕС“, „Морбили“, „Африканска чума“, „Легионерска болест“ и Брекзит. Българинът е искал да знае още що е „Инфлуенсър“ и „Електрическа тротинетка“ и какво се е случило в „Чернобил“.Интересен феномен е Законът за изпиране на пари – ЗМИП, който се нареди сред отличаващите 2019 година термини. Парадът на най-търсени личности се води от Папа Франциск, следван от Цветан Цветанов, Джени Суши. В тази категория попадат също Грета Тунберг, Мария Габриел и Беър Грилс. Сред значимите събития, за които българинът е търсил информация в глобалната търсачка на Google през 2019 попадат „Черен петък“, „Изтекли данни от НАП“, пожарът в „Нотр Дам“, “Местни избори“ и раздаването на наградите „Оскар“. Григор Димитров застана начело на най-търсените спортисти. В тройката попадат Кубрат Пулев и Антъни Джошуа.Най-добрият български алпиец Алберт Попов следва Анди Руис в тази категория. Колоритни личности, като Ицо Хазарта, Папи Ханс и Милко Калайджиев са се наредили сред класираните музикални изпълнители, редом със световните супер звезди Били Айлиш и Малума, като класацията се води от популярният с вокалните си имитации Стефан Илчев. И тази година образованието е на фокус, като сред търсенията попадат „Skolo.bg”, „Европейско кенгуру“ и „Подкрепа за успех“. Футболният двубой България – Англия е водещ при спортните събития, където попадат и вечното дерби Левски - ЦСКА, както и мачове от международните първенства. Втори спорт по популярност сред сънародниците ни е тенисът, като вниманието са привличали US Open, Wimbledon и Australian Open. За първи път тази година разделът с кинопродукции се оглавява от българско заглавие – „Доза щастие“, следван от блокбъстъри, като „Аквамен“, „Жокера“ и „Отмъстителите: Краят“. Характерни търсения за 2019. Резултати от изборите в ЕСМорбилиЧернобилАфриканска чумаБрекзитЛегионерска болестЕлектронна винеткаЗМИПИнфлуенсърЕлектрическа тротинеткаЛичностиПапа ФранцискЦветан ЦветановДжени СушиАлександра СърчаджиеваДимитър МариновБорис БоневСилвена РоуГрета ТунбергМария ГабриелБеър ГрилсСъбитияЧерен петъкНАП изтекли данниНотр ДамМестни избориОскариИзпълнителиСтефан ИлчевКристина ДимитроваМила РобертПапи ХансНели РангеловаИцо ХазартаМилко КалайджиевBillie EilishМалумаСтенлиСпортистиГригор ДимитровКубрат ПулевАнтъни ДжошуаАнди РуисАлберт ПоповКинопродукцииДоза щастиеАкваменЖокераОтмъстителите: КраятСледИмало едно време в ХоливудГробище за домашни любимциКапитан МарвелРоди се звездаЗелената книгаСпортни събитияБългария - АнглияЛевски – ЦСКАUS Open 2019Ливърпул - БарселонаЛевски - ЛудогорецWimbledon 2019Australian Open 2019България - ЧехияАнглия - БългарияЛудогорец – ФеренцварошБългарски реалити формати и сериалиПътят на честтаИгри на волятаЖенени от пръв погледДяволското гърлоМаскираният певецКато две капки водаБългария търси талантОткраднат животФерматаДенят на бащатаОбразованиеShkolo.bgПодкрепа за успехМатури 2019Европейско кенгуруРезултати НВО 7 клас", "date": "2019.12.11", "title": "Какво търсихме в Google тази година?"}
{"url": "https://www.novinite.bg/articles/183492/Jena-v-mozachna-smart-dava-shans-za-jivot-na-pacienti", "text": "Нова донорска ситуация във Варна дава шанс за живот на пациенти от българската листа на чакащите. Близките на 57-годишна жена, изпаднала в мозъчна смърт, взеха решение да дарят органите й на нуждаещи се пациенти, съобщиха от министерство на здравеопазването.Екипът на проф. Вилиян Платиканов от УМБАЛ „Света Марина“ – Варна успешно реализира 15-тата за тази година донорска ситуация.От началото на годината до момента са трансплантирани и спасени 41 души, от тях 32-ма са български граждани, а европейските са девет. За Варненската университетска болница това е третата донорска ситуация в рамките на два месеца", "date": "2019.12.11", "title": "Жена в мозъчна смърт дава шанс за живот на пациенти"}
{"url": "https://www.novinite.bg/articles/183503/Izselenite-ot-Beli-bryag-i-Troyanovo-postroiha-kashta-ot-kashoni-pred-Ministerski-savet", "text": "Жителите на предвидените за изселване Бели бряг и Трояново построиха символична къща от кашони и внесоха своите искания в Министерски съвет. Това се случи в знак на протест, че заради разширението на рудниците за въглища на Мини Марица-изток, те трябва да напуснат домовете си срещу обезщетения, които го обричат на мизерия. Датата беше избрана неслучайно — ден след Международния ден на човешките права. За съжаление, не успяха да се срещнат с нито един министър.Когато на , те бяха уверени от не един и двама депутати, че ще съдействат за намиране на решение. Близо 10 месеца по-късно, вместо решение, предстои  за жителите на двете села. Поканата за среща към министър Теменужка Петкова все още не е приета от министъра. На  се очаква да започне процедурата по принудително отчуждаване на имоти в село Бели бряг, което трябва да бъде заличено до 2023 година.В същото време проблемът с обезщетенията е далеч от решението си. След години буксуващи преговори с мините, до момента собствениците получават оценка на имотите си около нивото за пазарната в региона, но продажбата на земя е по цени от от 2007г., а средствата за трайни насаждения са неактуализирани от 2003-та година насам.Отделно, няма ясен социален пакет и какво допълнително подпомагане ще получат хората при преместването си, ако приемат финансовите предложения на мините. По всичко изглежда, че те сами трябва да платят икономическата, социална и психическа цена за разширяването на рудника. Дългогодишната игра на нерви за по-добро обезщетение не е понесла на всички и много собственици се отказват, приемайки каквото им се предложи. Семействата, които са останали обаче, не искат да се отказват. Те определят, че резултатът от един справедлив процес на обезщетение трябва да им позволи да могат да си осигурят жизнения стандарт, за който са се блъскали и градили цял живот.За да бъдат обезщетени справедливо семействата в село Бели бряг, е необходим бюджет в порядъка на 3-4 млн. Лева. Това е пренебрежимо малка сума на фона на всички милиарди, които изтичат в българската енергетика и сума, която би коствала части от стотинката от сметката за ток. За да бъдат обезщетени адекватно тези хора и да не бъдат принудени те – обикновени граждани – да понасят пропорционално най-големия товар в осигуряването уж на националната енергийна сигурност. 1. Министрите могат да се запознаят отблизо с казуса на изселваното село.2. Министрите могат да съдействат за среща между жителите на Бели бряг и министър Теменужка Петкова.3. МС може да гласува промяна на наредбата за компенсация от загуба на продукция от трайни насаждения при принудително отчуждаване – същата трябва да може да се самоактуализира с промяната на пазарните цени. Към момента последно е променяна првез 2003г.4. МС може да съдейства Мини Марица изток да променят цените, по които лимитират изкупната цена на земеделска земя. Изкупната цена е лимитирана с решение на борда на ММИ по нива от 2007г.5. МС може да вземе решение за участие на България в Платформата ", "date": "2019.12.11", "title": "Изселените от Бели бряг и Трояново построиха къща от кашони пред Министерски съвет"}
{"url": "https://www.novinite.bg/articles/183507/Mars-shte-prodalji-da-razshiryava-portfolioto-si-v-Balgariya-prez-2020-g", "text": "Mars, Inc., един от най-големите производители на хранителни продукти в света, ще продължи да разширява портфолиото си в България и през 2020 г. Това стана ясно по време на събитие, организирано от компанията. През следващата година много от добре познатите марки в категорията захарни изделия и дъвки ще бъдат представени в нови формати и вкусове – например Snickers Crisp с хрупкав ориз.Портфолиото от продукти за грижа за домашните любимци пък наскоро беше обогатено с премиум бранда Perfect Fit и предстои да бъде допълнено с марката за хигиенни средства за котки Catsan. През 2019 г. Mars България постигна значителен ръст от 15% в сегмента грижа за домашните любимци. Компанията е пазарен лидер в категорията „Грижа и лакомства за кучета“. Друг сегмент, в който Mars заема челна позиция, е дъвките, като наскоро Juicy Fruit – една от най-обичаните марки дъвки по света, беше добавена към портфолиото на компанията в България. През 2019 г. производителят на хранителни продукти запази силното си присъствие и на пазара на шоколадови изделия и увеличи дела си. 50% от ръста идва от бонбоните тип „шоколадови хапки“ и от Maltesers – най- продавания шоколад в Обединеното кралство, който беше пуснат на пазара по-рано през тази година. Останалите 50% са от шоколадови десерти. 2019 беше една от най-важните години в историята на Mars на глобално ниво, тъй като за първи път компанията ясно изрази своята основна корпоративна цел, която може да бъде обобщена с посланието: Светът, който искаме утре, започва от това как правим бизнес днес.Производителят на хранителни продукти представи и нова визуална идентичност, която в най- пълна степен изразява неговите ценности. „Корпоративната философия на Mars е, че бизнесът трябва да има позитивен ефект върху хората, околната среда и всички сфери, в които оперира. Нашата компания винаги е била водена от своите 5 принципа – качество, отговорност, взаимодействие, ефективност и свобода, но сега имаме и ясно послание, което е в основата на това как измерваме нашия бизнес успех“, коментира Предраг Милинчич, директор на Mars за България. През 2019 г. Mars продължи да работи активно по своя план за устойчиво развитие Sustainable in a Generation Plan, чрез който през следващите няколко години ще инвестира 1 милиард долара, за да допринесе за разрешаването на различни глобални проблеми като климатичните промени и бедността. В рамките на този проект компанията развива амбициозна програма, свързана с опаковките. Целта на Mars е до 2025 г. 100% от опаковките ѝ да са рециклируеми, компостируеми или да могат да се използват многократно. Този план до голяма степен е постигнат, след като в момента 90% от общия обем на опаковките на продуктите са рециклируеми. Като част от Sustainable in a Generation Plan, компанията има намерение до края на 2020 г. да премахне PVC-то като материал и да намали с 25% употребата на първична пластмаса.", "date": "2019.12.11", "title": "Mars ще продължи да разширява портфолиото си в България през  2020 г."}
{"url": "https://www.novinite.bg/articles/183514/Parvo-pri-nas-Zad-kulisite-na-Mejduzvezdni-vojni", "text": "На 20 декември настъпва краят на сагата! – най-вълнуващата фантастична поредица в историята на киното, белязала живота на няколко поколения зрители и кинотворци, достига своя връх с Междузвездни войни: Възходът на Скайуокър. Рей и Кайло Рен, джедаите и ситите, светлата и тъмната страна, доброто и злото се изправят във финален сблъсък, чиято кулминация ще роди нови легенди, които ще живеят вечно из необозримите простори на далечната галактика. Кулминация, която слага край на емблематичната история на Скайуокър. ни отвежда една година след събитията в Последните джедаи. Рей, Фин, По и последните остатъци от Съпротивата се готвят за решаващо стълкновение със силите на Първия ред и се изправят пред лицето на най-голямото зло, олицетворено от завръщането на император Палпатин. Епичната битка ще се води както в безкрайните простори на галактиката, така и дълбоко в душите на познатите ни герои, всеки от които трябва да надмогне своите вътрешни демони.Най-накрая можем да видим и финалния трейлър на , който обещава на зрителите зрелищен и изключително емоционален край на познатата история и ни дава шанс да се сбогуваме подобаващо с любимите герои. Сърцето на всеки истински фен ще трепне, когато чуе обещанието на Люк и Лея в последните секунди на трейлъра! Силата ще е с нас... винаги. идва в кината от  на 3D, IMAX 3D и 4DX, в дублирана и субтитрирана версия. Най-нетърпеливите фенове обаче ще могат да се насладят на епичния край на емблематичната сага ден по-рано – на 19 декември, на специални предпремиерни прожекции.Вижте още в ", "date": "2019.12.11", "title": "Първо при нас: Зад кулисите на Междузвездни войни"}
{"url": "https://www.novinite.bg/articles/183473/Dnes-nad-stranata-shte-preobladava-oblachno-v-ravninite-i-maglivo-vreme", "text": "Днес над страната ще преобладава облачно, в равнините и мъгливо време. На места ще превалява слаб дъжд, в планините над 1200 метра – слаб сняг. По-значителни ще са количествата на валежа в планинските райони. Привечер на места в Предбалкана и по високите полета дъждът ще се примесва със сняг. Ще духа слаб, в Източна България – до умерен североизточен вятър. Максималните температури ще са предимно между 2° и 7°, в районите с трайна мъгла температурите ще са без съществен дневен ход.Над планините ще бъде облачно и с валежи предимно от слаб сняг. Под около 1200 метра валежите ще са от дъжд. Ще духа умерен югоизточен вятър. Максималната температура на 1200 метра ще е около 2°, на 2000 метра – минус 3°.По Черноморието ще бъде облачно и на места по северното крайбрежие ще превали слаб дъжд. Преди обяд на места видимостта ще е намалена. Ще духа до умерен североизточен вятър. Максималните температури ще са между 8-10°. Температурата на морската вода е 12-13°. Вълнението на морето ще е 2-3 бала.", "date": "2019.12.11", "title": "Днес над страната ще преобладава облачно, в равнините и мъгливо време"}
{"url": "https://www.novinite.bg/articles/183515/Davat-166-mlrd-leva-za-dovarshvaneto-na-Hemus-i-remont-na-patishta", "text": "Министерският съвет пое ангажимент за осигуряване на 1 380 000 000 лв. по бюджета на Министерството на регионалното развитие и благоустройството за изграждането на последните 88,9 км от АМ „Хемус“. Това е участъкът между 222-ри и 310-ти километър - след връзката с пътя Русе - Велико Търново до строящия се в момента участък Белокопитово - Буховци. За целта се увеличава размерът на ангажиментите за разходи, които Министерството на регионалното развитие и благоустройството може да поеме през 2019 г. С това се цели планиране на завършването на автомагистралата от София до Варна.Средствата ще бъдат предназначени за изготвянето на технически проекти и изпълнение на строително-монтажните работи в отсечката в периода до 2022 г. От тях 483 000 000 лв. се отпускат по бюджета на МРРБ за 2019 г. за предстоящи плащания.През миналата година правителството предостави 1,3 млрд. лв. за строителството на 134 км в отсечката от Боаза до връзката с пътя Русе - Велико Търново. Цялостното доизграждане на АМ „Хемус“ е основен приоритет в Управленската програма на правителството, тъй като бъдещето на Северна България и модернизирането на региона е свързано със строителството на автомагистралата и осигуряването на бърза и безопасна пътна комуникация между София и Варна.В момента в експлоатация са участъците от София до Боаза и от с. Белокопитово до Варна, с обща дължина от около 180 км. Неизградената част, започваща от п. в. „Боаза“ и завършваща при с. Белокопитово, ще свърже вече изградените участъци от двете страни на магистралата. Изграждането на АМ „Хемус“ е разделено на следните участъци:Участък 1 е с дължина 15,26 км. Започва от Боаза, където ще приключва изграждащата се в момента отсечка, и ще е до пресичането с път III-307 Луковит - Угърчин (км 87+800 до км 103+060), включително пътен възел „Дерманци“.Участък 2 е 19,2 км. Той е от края на пътен възел „Дерманци“ - при пресичане с път III-307 Луковит - Угърчин, до връзката с път III-3005 Радювене - Катунец, включително пътен възел „Каленик“ (от км 103+060 до км 122+260).Участък 3 е 17,08 км. Той ще започва от края на пътен възел „Каленик“ при пресичането с път III-3005 Радовене - Катунец до връзката с път II-35 Плевен - Ловеч, включително и п. в. „Плевен“ (от км 122+260 до км 139+340).Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09).Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344).Участък 6 е 32,6 км. Започва от края на пътния възел на път III-303 Павликени - Левски до път 1-5 Русе - Велико Търново, включително и пътния възел (от км 189+344 до км 222+000).С поетите като ангажимент от страна на правителството 1 380 000 000 лв. ще се изгражда отсечката от 222-ри до 310-ти км. Обособени са следните три участъка по нея:Участък 7 е 43,6 км. Той е след пресичането на път I-5 Русе - Велико Търново до км 265-ти км при пресичането с път II-51 Бяла - Търговище.Участък 8 - 33,5 км. Отсечката е след пресичането с път II-51 Бяла - Търговище и е до връзката с път II-49 Търговище - Разград.Участък 9 - 11,9 км. Този участък е от пресичането с път II-49 и до изграждащия се в момента участък Белокопитово - Буховци, при пресичането на път I-4 с път III-5102).За изграждането на трите участъка се подготвя процедура за сключване на договор по чл. 14, ал. 1, т. 6 от Закона за обществените поръчки, приложими за публичните възложители, какъвто е Агенция „Пътна инфраструктура“ с държавното дружество „Автомагистрали“ ЕАД. МРРБ е едноличен собственик на 100% от капитала на „Автомагистрали“ ЕАД и правата на държавата в дружеството се упражняват от министъра на регионалното развитие и благоустройството. АПИ също е второстепенен разпоредител на бюджетни средства към министъра на регионалното развитие и благоустройството.Министерският съвет отпусна 279 968 812 лв. по бюджета на Министерството на регионалното развитие и благоустройството, респективно на Агенция „Пътна инфраструктура“, с които до края на годината ще бъдат разплатени строително-ремонтни дейности по републиканската пътна мрежа.От тях 27 082 849 лв. са за изградения участък от АМ „Хемус“ от Ябланица до Боаза и за модернизацията на АМ „Европа“ в отсечката от Драгоман до Сливница. 10 180 117 лева са за 9,3- километровата отсечка на АМ „Хемус“ от Ябланица до Боаза, а 16 902 732 лв. - за участъка от Драгоман до Сливница.Останалите 252 885 963 лв. са за ремонти на участъци от републиканската пътна мрежа, с което се повишава безопасността на движение и има реален ефект за икономическото развитие на страната. От тях за извършващите се аварийно-възстановителни дейности в тръбата за София на тунел „Витиня“ са осигурени 10 млн. лв. Останалите средства са за ремонта и за текущото поддържане на пътни участъци, които са изключително натоварени целогодишно като: Велинград - Сърница, Сливен - Стара Загора, Омуртаг - Котел, Поликраище - Елена и др.Ремонтните дейности включват фрезоване на настилката, полагане на нови пластове асфалтобетонова смес, отводнителни мероприятия, ландшафтно оформяне, бетонови работи, нова хидроизолация на съоръженията, подмяна фугите, ремонт на мантинелите, възстановяване на вертикалната сигнализация, полагане на хоризонтална маркировка и други.", "date": "2019.12.11", "title": "Дават 1,66 млрд. лева за довършването на Хемус и ремонт на пътища"}
{"url": "https://www.novinite.bg/articles/183482/26-000-destilirani-butilki-mineralna-voda-pristignaha-v-Pernik", "text": "Държавната агенция \"Държавен резерв и военновременни запаси\" е отпуснала 26 000 десетлитрови бутилки минерална вода на Перник, съобщи общинският пресцентър. Първите ТИР-ове с вода вече са пристигнали в града. Водата ще се разпределя към детски градини, училища, болници и институции. Общинската управа ще направи организация за раздаването на част от водата и на нуждаещи се граждани.Преди две седмици кметът на общината Станислав Владимиров е изпратил писмо до агенцията с молба за помощ, осигуряваща нормалното функциониране на училища, детски градини и социални институции.", "date": "2019.12.11", "title": "26 000 дестилирани бутилки минерална вода пристигнаха в Перник"}
{"url": "https://www.novinite.bg/articles/183513/Slavi-sas-specialna-koledna-i-novogodishna-programi-po-7-8-TV-SNIMKA", "text": "Шоуменът и политик - Слави Трифонов, няма да изневери на стила си и ще подготви специална програма и скечове за зрителите на 7/8 ТВ за Коледа и Нова година. Това разкри той на страницата си във Фейсбук, където е особено активен.", "date": "2019.12.11", "title": "Слави със специална коледна и новогодишна програми по 7/8 ТВ (СНИМКА)"}
{"url": "https://www.novinite.bg/articles/183520/EVN-Toplofikaciya-vrachi-Zelen-sertifikat-na-hotel-Ramada-Plovdiv-Trimoncium", "text": "С ползването на екологично чисто централно отопление хотелът е спестил през зима 2018/19 повече от 1259 тона вредни емисии въглероден диоксид във въздуха на Пловдив. На 11 декември 2019 г. EVN Топлофикация отличи „Рамада Пловдив Тримонциум“ със свидетелство за значителен принос към качеството на въздуха и околната среда на град Пловдив. С използването на екологично чисто централно отопление от EVN Топлофикация, хотелът допринася за по-чистия въздух в Пловдив. От името на EVN Топлофикация свидетелството беше връчено от г-н Робърт Дик, регионален мениджър на EVN, на г-н Тахир Тунчер, изп. директор на „Рамада Пловдив Тримонциум“ През отоплителен сезон 2018/19 г. хотелът е консумирал над 3140 MWh (мегаватчаса) топлинна енергия и по този начин е спестил повече от 1259 тона вредни емисии въглероден диоксид във въздуха на Пловдив. „Рамада Пловдив Тримонциум“ използва услугите доставка на гореща вода и централно отопление, а през лятото – централно охлаждане от мрежата на EVN Топлофикация. Модерната когенерационна централа на EVN Tоплофикация не отделя във въздуха на Пловдив серни диоксиди, фини прахови частици (ФПЧ) и диоксини. EVN Топлофикация връчва зелени сертификати за втори пореден сезон като за 2017/18 г. бяхa отличени АГ „Селена“ и Медицински университет Пловдив.", "date": "2019.12.11", "title": "EVN Топлофикация връчи Зелен сертификат на хотел „Рамада Пловдив Тримонциум“"}
{"url": "https://www.novinite.bg/articles/183516/Parviyat-SPA-kamping-na-Balkanite-posreshta-gosti-kraj-Velingrad", "text": "Първият къмпинг със собствен термален СПА център вече посреща гости в СПА столицата на България и Балканите - Велинград. На площ от 6 дка се предлагат 36 места за настаняване на кемпери, каравани и палатки. Местата за настаняване започват с размери от 8 х 7 м до 9 x 7м, като са частично с трева, частично чакълирани и валирани - за да няма затъване и подгизване при дъждовно време и сняг.СПА центърът се захранва с прясна минерална вода от един от най-лечебните извори във Велинград. Той предлага два вида сауни, парна баня, вътрешен топъл басейн, студен шоков басейн, стая за релакс, душове, съблекални и масажен кабинет. Комплексът разполага с няколко басейна с различна температура на минералната вода, единият от които е с хидромасаж и изградени лежанки. Всички басейни работят целогодишно без прекъсване.Комплексът се намира на 15 мин. пешеходно разстояние от центъра на града в посока Юндола, а същевременно е заобиколен от гора, която създава усещането за уединение и тишина сред природата. Ще работи целогодишно.Също така гостите могат да се възползват от голяма механа с голяма родопска камина, с напълно оборудвана кухня, където сами да приготвят ястията си и да се събират с приятели.", "date": "2019.12.11", "title": "Първият СПА къмпинг на Балканите посреща гости край Велинград"}
{"url": "https://www.novinite.bg/articles/183523/Rumen-Radev-Shte-iniciiram-konstitucionni-promeni-grajdanskoto-obshtestvo-tryabva-da-osaznae-silata-si", "text": "Президентът може да внася промени в конституцията и аз ще се възползвам от това си право. Дебат за конституционна промяна ще има, заяви пред бТВ президентът Румен Радев.Начинът на реализация на идеите на правителството за конституционна реформа не се препокриват с моята представа за демократичност на законодателния процес. Чак в залеза на своето управление, Борисов решава изведнъж да даде предложение в типичен стил за 20 минути. С интерес ще следя дебатите в Народното събрание. За мен интересно е какво мислят депутатите за този законопроект, заяви президентът.Неслучайно Венецианската комисия издаде препоръки за дълбоки, институционални промени и еволюция на политическата конюнктура, посочи Радев и коментира, че явно това е непосилна задача за този презрял дебат.Радев отбеляза, че като президент единственото му право е да внася предложения за промени в конституцията и той ще се възползва от него. Каквото и да стане като продукт за инициатива за конституционна промяна, там ГЕРБ ще трябва да вземат отношение, добави той.Във времена, в които разделението на властите се изпразва все повече от съдържание, НС гласува лобистки закони, когато се шири безнаказаност на корупцията, ние трябва да преосмислим ролята и мястото на институциите, заяви президентът Радев и посочи, че трябва да се неутрализира и обезвреди паралелната власт, която действа зад фасадата на институциите.Неведнъж съм казвал, че българите ще заживеят достойно, когато възпитат политиците си да живеят само от заплати. Това са политиците, които се разпореждат с бюджет, тези, които определят обществените поръчки, каза президентът.Изборът на главен прокурор не е нещо абстрактно – начинът на вземане на решение, на случване на нещата има пряко влияние върху живота на занапред, върху живота на нашите деца, коментира още президентът.Той изрази надежда гражданското общество да осъзнае своята сила.Що се отнася до коментара на премиера за брата на новоизбрания главен прокурор, Радев каза, че полк. Георги Гешев има дълга кариера, много преди Иван Гешев да бъде избран за главен прокурор. Много преди моето избиране за президент аз съм с прекрасни впечатления за него, но отдавна той не е част от моята пряка охрана, заяви още Радев.Относно модернизираното на армията президентът коментира, че за него няма значение дали ще са изтребители на „Грипен”, „Юрофайтър” или Ф-16. Правителството погази открития честен конкурс за изтребителите, посочи президентът.България трябва да защитава своя национален интерес и суверенитет, независимо каква е цената, каза в заключение президентът, попитан дали вярва на шпионския скандал с Русия. Той добави, че не коментира чужди служби. ", "date": "2019.12.11", "title": "Румен Радев: Ще инициирам конституционни промени, гражданското общество трябва да осъзнае силата си"}
{"url": "https://www.novinite.bg/articles/183479/Fandakova-Ochevidno-e-che-naj-seriozniyat-problem-prez-zimata-e-bitovoto-otoplenie", "text": "Имаме мобилна станция, която, особено при прогноза за по-сериозни превишения, изпращаме на Орлов мост. Доста често имаме данни от там. Те не се различават много от останалите пет. Това заяви в ефира на \"Здравей, България\" кметът на София Йорданка Фандъкова.\"Общо са пет станциите, те са на Националната агенция по околна среда. Това са официалните измерватели, на база на които ние взимаме нашите решения. Аз следя и гражданските станции\", поясни тя.\"Още миналата година имахме официални срещи при министъра на околната среда и водите с екипа, който монтира и поддържа гражданските станции. Работи се така, че да могат да се съпоставят и данните да бъдат сигурни. Гражданските станции са по-скоро сензори. Официалните решения ние взимаме на база на официалните станции, но следим всичко\", обяви Фандъкова.\"Очевидно е, че най-сериозният проблем през зимата е битовото отопление. При най-сериозните нива, които бяха през уикенда, най-голямото замърсяване отново беше през нощта. Горенето на дърва и въглища е сериозна причина, за това са и мерките, които поискахме и предприемахме. В няколко района на София имаме проблеми с изгарянето на отпадъци. Това крие риск за здравето на хората. Живеещите в тези квартали буквално виждат горенето през прозореца. Понякога е трудно да се диша. Ние сме в контакт с гражданите, по тяхно предложение поисках и промяна на законодателството, за да може да се криминализира\", обясни столичният кмет.\"Решаването на проблема с чистотата на въздуха е комплексен. Това са много мерки. Не само трябва, а е почнато и се работи много активно. Още миналата година, отново по мое предложение, беше променен законът и бяха въведени стандарти за дърва и въглища. Министерство на околната среда и водите разработва наредбата, не знам на какъв етап е в момента. Идеята е да се регулира при търговците, при продажбата. Тоест да не се продават въглища, които могат сериозно да замърсяват, или мокри дърва. Разбира се, това е процес\", каза Фандъкова.\"Това, което е важно, че наред с рестриктивните мерки, ние предприемаме и насърчителни. Имаме възможността, вече работим по подмяната на отоплителните инсталации безплатно за хората на 20 000 домакинства. Защитихме 2 големи проекта. В момента се работи по набирането на заявления за първия от тези проекти. Той ще ни позволи на една трета от домакинствата, които се отопляват на дърва и въглища в София, да бъдат подменени отоплителни тела. Това не са само нови печки. Това е подмяна на отоплението с екологично гориво – газ, електричество и пелети\", заяви тя.\"Проектите имат своите срокове. Лесно е просто да стоиш и да говориш. Хората се притесняват. Първо трябва да ги убедиш, че това е в тяхна полза. Второ – те се притесняват, че след това ще им бъде по-скъпо отоплението. На този етап няма как да задължим хората, защото трябва да им предложим алтернатива. За това ние работим и за помощите, които така да се разпределят, че за хора, които са преминали на по-екологично гориво, да има възможност да бъдат подкрепени и подпомогнати\", обясни кемтицата на София.\"Ако разчитаме само на образование в някои от кварталите, които горят гуми  и кабели и тровят хората, няма как да се случат нещата. За това трябват сериозни санкции. За това говоря за комплексни мерки. Трябва да ограничаваме трафика, трябва да намаляваме и санкционираме колите, които замърсяват. Мисля, че ние трябва да изпращаме към цялото общество послание, че въздухът е такъв, защото ние го правим с нашата дейност. Ако не мога да си купя кола, която да е по-чиста, тогава ще използвам градски транспорт. Ролята на общината е да инвестира в това да направи градския транспорт достъпен и удобен\", смята Йорданка Фандъкова.", "date": "2019.12.11", "title": "Фандъкова: Очевидно е, че най-сериозният проблем през зимата е битовото отопление"}
{"url": "https://www.novinite.bg/articles/183505/Izrodshtina-Dvegodishno-dete-be-maltretirano-v-yasla-v-Lovech", "text": "Районната прокуратура в Ловеч е образувала досъдебно производство за причиняване на лека телесна повреда на двегодишно дете в детска ясла \"Патиланци\" в областния град, потвърди говорителят на Окръжната прокуратура Кирил Петров, цитиран от БТА. В прокуратурата е постъпила жалба от майката на момиченцето - Маргарита Стоянова, преди месец. Тя разказа, че след като е взела дъщеря си от ясла, е забелязала на рамото й голяма синина, променило се и поведението на детето, което е започнало да изпада в крайни емоционални състояния, без видими причини. Според съдебния лекар Мери Газемба, която е извършила преглед на детето и е издала съдебно медицинско свидетелство, на двегодишната дете е причинено кръвонасядане от притискане с ръка, като има и следи от нокти.\"Детето действително беше много изнервено. Това не може да се получи от падане. Личи, че са пръсти, притиснато с по-голяма сила, за да остави такива следи\", добави съдебният лекар.Маргарита Стоянова се е консултирала и с детски психолог, който също е установил промяна в поведението на дъщеря й. Директорът на детската ясла Магдалена Баева отрече над двегодишното дете да е упражнявано насилие от персонала.Работата по случая продължава, добавиха от прокуратурата.", "date": "2019.12.11", "title": "Изродщина! Двегодишно дете бе малтретирано в ясла в Ловеч"}
{"url": "https://www.novinite.bg/articles/183500/Godishno-v-Balgariya-se-izgaryat-okolo-200-hil-tona-oblekla-i-gumi", "text": "Годишно в България се изгарят около 200 хил. тона облекла и гуми и стотици хиляди литри масла Българската асоциация за рециклиране подкрепя напълно предложенията на столичния кмет г-жа Йорданка Фандъкова и група депутати от ГЕРБ да бъдат криминализирани горенето на автомобилни гуми, текстил и отработени горива. Досегашните мерки, заложени в Закона за управление на отпадъците, не дадоха достатъчно добър резултат, тъй като регионалните инспекции по околната среда и водите не срещаха достатъчна подкрепа от органите на реда. Българската асоциация за рециклиране многократно е предлагала да се криминализира като обществено опасно горенето на отпадъци. Считаме, че с помощта на прокуратурата и органите на МВР и заложените наказания от 2 години лишаване от свобода и глоба от 2000 до 5000 лева, случаите на неправомерно изгаряне на отпадъци, ще бъдат преустановени. Ние многократно сме предупреждавали, че около 50% от старите автомобилни гуми се изгарят за отопление, печките в автосервизите по правило работят с използвани масла, много автомобили ползват за горива мазнини от ресторантите. Годишно по домовете се изгарят около 55 хил. тона текстилни продукти – стари дрехи, килими, отпадъци. Всички тези продукти съдържат множество канцерогенни съставки и не само увеличават нивата на фините прахови частици през зимата, но и насищат въздуха с множество допълнителни вредни за здравето вещества. Съгласни сме, че предвидените досега административни наказания за увреждане на чистотата на околната среда и здравето на българските граждани, не са достатъчни, за да преустановят тези изключително вредни за обществото действия. Вярваме, че ако предложенията за промени в Наказателния кодекс бъдат приети, предвидените в текстовете наказания ще помогнат да дишаме по-чист въздух и да живеем в по-здравословна среда.", "date": "2019.12.11", "title": "Годишно в България се изгарят около 200 хил. тона облекла и гуми"}
{"url": "https://www.novinite.bg/articles/183526/Izsichat-26-000-elhi-ot-gorata-okolo-Smolyan-za-da-poemat-kam-pazarite-iz-stranata", "text": "Над 26 000 елхи планира да осигури за пазара Южноцентралното държавно предприятие в Смолян. Първите количества от вечнозелените дръвчета вече са тръгнали към търговската мрежа, а в зависимост от търсенето, общият брой на отсечените ели може да бъде по-малък или пък по-голям от първоначално предвидения. Общо 4727 елхи с корени и над 21 хиляди отсечени иглолистни дръвчета са планирани за продажба. Цената на елхите варира от 3 до 47 лева за живите дръвчета и от 3 до 40 лв. за отсечените. Разсадниците на ЮЦДП предлагат различни по големина Коледни дръвчета, достигащи до 2-3 метра височина. Поръчки за по-високи стволове обикновено пристигат от общините за украса на градските елхи.", "date": "2019.12.11", "title": "Изсичат 26 000 елхи от гората около Смолян, за да поемат към пазарите из страната"}
{"url": "https://www.novinite.bg/articles/183521/Voltova-daga-porazi-dete-v-Kazanlak", "text": "Дете пострада, след като се качи на стълб с високо напрежение в квартал \"Кармен\" в Казанлък, съобщи БГНЕС Инцидентът се е случил по време на междучасие. Детето е от ромски произход и е ученик от Основно училище \"Антон Страшимиров\". Детето се е качило на стълб, волтова дъга го е поразила и е паднало на земята. То е с обгаряния по ръцете и пръстите. С екип и линейка на Центъра за спешна медицинска помощ детето ще бъде транспортирано за клиниката по изгаряния в Пловдив.", "date": "2019.12.11", "title": "Волтова дъга порази дете в Казанлък"}
{"url": "https://www.novinite.bg/articles/183490/Sotir-Cacarov-e-noviyat-shef-na-Antikorupcionnata-komisiya", "text": "Парламентът избра настоящия главен прокурор Сотир Цацаров за председател на Комисията за противодействие на корупцията и отнемане на незаконно придобито имущество (КПКОНПИ). Той получи подкрепата на 165 народни представите, 30 бяха „против“, а трима се въздържаха.Предложението Цацаров да заеме поста дойде от управляващите от ГЕРБ и „Обединени патриоти“, а след като депутатите от ресорната комисия се запознаха с концепцията му за управление на антикорупционния орган, мнозинството го одобри и в пленарна зала.Опонентът му в процедурата по избор бе кандидатът на „Воля“ Симеон Найденов, който не успя да получи необходимата подкрепа от депутатите.Председателското място в КПКОНПИ остана вакантно, след като Пламен Георгиев подаде оставка под обществен натиск през юли, причина за която стана скандалът около пристройката на терасата му. Парламентът я одобри, а до този момент функциите му се изпълняваха от неговия заместник Антон Славчев.За да встъпи в новата си длъжност обаче, Цацаров трябва да депозира оставка като главен прокурор пред Висшия съдебен съвет, кадровиците на съдебната система да я одобрят, а президентът да го освободи с указ. В противен случай той трябва да изчака края на мандата си, който изтича през януари догодина. Мястото му на обвинител номер едно ще заеме настоящият му заместник Иван Гешев.В своята концепцията Цацаров на няколко пъти подчерта, че Антикорупционната комисия не се нуждае от нови правомощия, а досегашните ѝ да бъдат доразвити. Той ще настоява дирекция Антикорупция да бъде подсилена за сметка на администрацията и да има изнесени работни места в страната.", "date": "2019.12.11", "title": "Сотир Цацаров е новият шеф на Антикорупционната комисия"}
{"url": "https://www.novinite.bg/articles/183511/Radev-negovata-sapruga-i-deca-na-Balgarskata-Koleda-ukrasiha-elhata-v-prezidentstvoto", "text": "Всички тези рисунки, които днес рисувате, всички играчки, които сглобявате, всяка песен, която днес пеете са част от коледното вълшебство. Вие сте вълшебниците на нашия празник и безкрайно се радваме, че сте тук. Това заяви президентът Румен Радев пред деца, чието лечение се подпомага от „Българската Коледа“. Те гостуваха днес на „Дондуков“ 2, за да украсят заедно с държавния глава и съпругата му Десислава Радева елхата в сградата на президентската институция. „Наближава Коледа, тя ни зарежда с доброта и ни дава вяра и надежда“, подчерта Румен Радев и посочи, че най-важното е да бъдем заедно по празниците и да се подкрепяме, защото всеки има нужда да усети усмивка, добра дума и протегната ръка в труден момент. „Продължавайте да гледате към света все така усмихнати и добри, да давате надежда и вяра на нас, че светът е по-добър“, обърна се президентът към малките гости.Украсяването на коледното дърво в президентската институция се осъществява за поредна година от деца, подпомогнати от кампанията „Българската Коледа“, деца – изпълнители и дарители. Седемнадесетото издание на благотворителната инициатива си поставя за цел да подпомогне лечението на конкретни деца и да осигури високотехнологична медицинска апаратура за диагностика, лечение и рехабилитация.По време на коледното тържество децата заедно с Аделина Радева, Мирослава Иванова и Виктор Николаев писаха писма до Дядо Коледа и изработиха коледни играчки и украшения за елхата, а с Иван Манчев украсиха коледни сладки и разговаряха с Николай Дойнов и Ани Салич.Участници в тържеството бяха и изпълнители от Вокално студио „Voice academy“, Танцов ансамбъл „Пламъче“, 144 СОУ „Народни будители“ и Спортен клуб по художествена гимнастика „Финес“ – Костинброд.", "date": "2019.12.11", "title": "Радев, неговата съпруга и деца на „Българската Коледа“ украсиха елхата в президентството"}
{"url": "https://www.novinite.bg/articles/183518/Borisov-shte-uchastva-v-zasedanieto-na-Evropejskiya-savet-v-Bryuksel", "text": "Министър-председателят Бойко Борисов ще участва в заседанието на Европейския съвет, което ще се проведе на 12 и 13 декември в Брюксел. Това ще бъде първата среща на върха на ЕС, ръководена от Шарл Мишел след избирането му за председател на Европейския съвет от лидерите на ЕС на 2 юли 2019 г. В Брюксел държавните и правителствени ръководители ще обсъдят изменението на климата и дългосрочния бюджет на ЕС, както и Брекзит и подготовката за преговорите по бъдещите отношения между ЕС и Обединеното кралство след оттеглянето му. Сред останалите теми, които ще бъдат обсъдени на заседанието на европейските лидери, са идеята за провеждане на Конференция за бъдещето на Европа, партньорството между ЕС и Африка, реформата на Световната търговска организация. В Брюксел лидерите от ЕС-27 ще направят преглед на постигнатия напредък по изпълнението на изявлението, направено на срещата на върха на държавите от еврозоната от юни 2019 г.", "date": "2019.12.11", "title": "Борисов ще участва в заседанието на  Европейския съвет в Брюксел"}
{"url": "https://www.novinite.bg/articles/183478/Maya-Manolova-organizira-treta-bezplatna-priemna-za-grajdani", "text": "Председателят на гражданската платформа „Изправи се.БГ“ Мая Манолова организира трета безплатна приемна за граждани днес, на 11 декември, от 10.00 часа. В приемната Манолова и юридическият й екип отново ще приемат жалби и сигнали за проблемите на граждани. Часовете за безплатната приемна за граждани са запълнени до края на годината, а следващите са за 2020 г. В понеделник, на събитието по присъединяване на партньори към платформата „Изправи се.БГ“ в София, Манолова обяви, че ще отвори безплатни приемни за граждани и в други градове. Първите две приемни бяха на 27 ноември и 4 декември. Гражданите сигнализират за проблеми с „Топлофикация“, проблеми на домоуправителите в София, с банки, монополисти, частни съдебни изпълнители, колекторски фирми, лоши условия в студентските общежития, нарушени трудови права, проблеми със социалните плащания, отказ за социално подпомагане, кражба на имоти, полицейско насилие, случаи на замърсяващи околната среда производства, мръсен въздух, презастрояване и други. Приемната днес е в офиса на „Изправи се.БГ“, на адрес пл. „Славейков“ в София, ул. „Дякон Игнатий“ 4, ет. 2. За записване и допълнителна информация са открити телефоните: 0988 15 73 54 и 02/ 421 76 44.", "date": "2019.12.11", "title": "Мая Манолова организира трета безплатна приемна за граждани"}
{"url": "https://www.novinite.bg/articles/183522/Kruizat-Burgas-Istanbul-tragva-ot-1-yuli-dogodina", "text": "От 1 юли догодина ще стартира линията между Бургас и Истанбул с междинно пристанище Инеада, събщи Maritime.bg. Планирани са 45 плавания в двете направления, а цената на двупосочното плаване ще варира между 70-80 евро. Това съобщи директорът на бургаския порт Диян Димов, цитиран от 24 часа. Маршрутът се разработва и от варненски фирми с пътуване оттам до Бургас с автобус и прикачване на катамаран до Истанбул. Турската кампания IDO Istanbul Fast Ferries осигурява плавателните съдове, като заради навигационните особености на Черно море, пристанищните власти в Бургас преговарят да пуснат и по-модерни със стабилизатори. „И без вълнови успокоители можем да пуснем линията, но не искаме да рискуваме. Желанието ни е да осигурим по-комфортно пътуване на пътниците. Това е изискването на туроператорите”, каза още шефът на Пристанище-Бургас. Целта е от Бургас до Истанбул да се стига бързо и удобно за 4 часа при скорост 30 км/час. В Бургас между Сарафово, Крайморие, Ченгене скеле, остров Света Анастасия и Морска гара ще плава и друг съд. Планира се и връзка с курортите Несебър, Поморие, Созопол и Черноморец, като Бургас ще бъде отправната точка.", "date": "2019.12.11", "title": "Круизът Бургас - Истанбул тръгва от 1 юли догодина"}
{"url": "https://www.novinite.bg/articles/183495/Marinov-Ne-mi-e-dokladvano-da-ima-neshto-izvanredno-v-Pernik-zaradi-problema-s-vodata", "text": "Не ми е докладвано да има нещо извънредно в Перник заради проблема с водата. Това заяви в Министерски съвет вътрешният министър Младен Маринов и уточни, че няма данни за ескалация на напрежението в града. По повод информация, че жандармерия е ходила със служителите на ВиК- Перник, министърът коментира: „Това са операции за опазване на обществения ред и не са само в Перник. Най- вероятно са искали съдействие за изпълнение на техните функции“. „Когато държавни институции искат от нас съдействие във връзка със изпълнение на техните задължения, ние го оказваме“, посочи вътрешният министър. Попитан може ли да се каже, че МВР е подготвено за бъдеща ескалация заради водния режим в града, Маринов заяви: „Проблемът с водата наистина е голям за местното население. МВР има ангажимент по опазване на обществения ред и разследване на престъпления, ако има такива. Готови сме и с каквото можем ще помогнем на местното население в рамките на правомощията ни“.", "date": "2019.12.11", "title": "Маринов: Не ми е докладвано да има нещо извънредно в Перник заради проблема с водата"}
{"url": "https://www.novinite.bg/articles/183517/Parva-kopka-na-nova-sgrada-za-Klientski-centar-na-EVN-v-Plovdiv", "text": "Днес, 11 декември 2019 г., беше направена символична първа копка на нова сграда на Клиентски енергoцентър (КЕЦ) Пловдив Север на Електроразпределение Юг (част от EVN). Сградата ще бъде изградена на терен с адрес ул. „Васил Левски“ 214 в гр. Пловдив. На церемонията по стартиране на строителството присъстваха г-н Карл Денк, председател на съвета на директорите на Електроразпределение Юг, г-н Александър Сипек, заместник- председател на съвета на директорите на Електроразпределение Юг, г-н Димчо Костов, ръководител отдел „Координация външни организации“ и др. Проектът предвижда да бъде изградена първата нова и модерна сграда на Клиентски център в Пловдив. Сградата ще бъде едноетажна монолитна конструкция, с частично подземно ниво. Разгъната застроена площ е над 980 кв.м., като е предвидена и зона за открит склад за материали. Новата постройка ще предложи приятна и удобна работна среда, с места за 45 сътрудника. С този проект EVN продължава инвестициите в инфраструктурата на Клиентските центрове и подобряване на клиентското обслужване. Инвестицията в новата сграда e 2,3 млн. лв. и е част от мащабния пакет инвестиции „EVN за Пловдив“, който ще бъде реализиран през следващите години в града и надхвърля 40 млн. лв.", "date": "2019.12.11", "title": "Първа копка на нова сграда за Клиентски център на EVN в Пловдив"}
{"url": "https://www.novinite.bg/articles/183491/Dejli-Mejl-Borovec-i-Bansko-sa-naj-izgodnite-ski-kurorti-na-Stariya-kontinent", "text": "Къде в Европа е най-изгодно да караш ски през 2019? В България. До този извод стига проучване на Британските пощи, цитирано от \"Дейли мейл\". Първите две места се заемат от зимните курорти Боровец и Банско. Една седмица ски в Боровец - ски под наем, карта за лифт, ски уроци, храна и напитки - излиза средно 448* паунда. В Банско същото удоволствие излиза 453 паунда. След тях се нарежда Италия - с курорта Бардонекия, а на четвърто място е Словения - с Кранска гора. Най-скъпият ски курорт в Европа е Цермат в Швейцария. Там една седмица излиза около 1042 паунда, посочва британското издание. Най-голямото преимущество на българските курорти е цената на храните и напитките. В Боровец шест обяда около ски пистите излизат малко над 41 паунда. А в Банско - почти 45 паунда. Цените в италианските курорти Бардонекия и Сестриере за същия брой менюта са двойно по-високи.По разходи за ски обаче двата български курорта не са сред най-изгодните. Лифт карта в Боровец за шест дни струва 159 паунда, а в Банско - 175 паунда. В Бардонекия за същия период цената е 139 паунда, а в Кранска гора - 153 паунда, пише \"Дейли мейл\".Курортът Боровец попада и в статия на \"Ню Йорк Таймс\", озаглавена \"На ски в България? Изненадващият чар на Балканите.\" Авторът на статията Габриел Лей посочва, че недалеч от Боровец могат да бъдат закупени имоти за няколко хиляди евро, а за разположените на по-атрактивни места имоти… може да се пазариш, пише той.Лей е разговарял с британската инвеститорка Сара Стейли, която споделя, че все пак не трябва да се прекалява с инвестициите в България, тъй като имотният пазар в страната е \"много рискован\". През 2005 година тя решила да купи къща в близост до Боровец. Впоследствие отворила фирма за недвижими имоти. Британката била пленена от красотата на планините. Важна роля изиграли, разбира се, и достъпните цени. По онова време близо до Боровец можело да се закупят къщи за по около 10 000 долара.Нещата обаче бързо се променили. \"Преди 2008 цените станаха нелогични\", спомня си Стейли. \"Човек можеше да види къща за 100 000 долара, а до нея - друга къща за 25 000 долара.\" Тя разказва, че е имала клиенти, които заплатили 250 000 евро за нива с картофи. \"Същинска лудост. Навремето много хора се почувстваха прецакани\". Сара Стейли казва, че през последните години нещата са се стабилизирали. Днес повечето хора решават да закупят имот в България, защото харесват страната и виждат нейния потенциал. \"Хубавите апартаменти и къщи могат да бъдат продадени за часове\", казва тя. Но изтъква, че все още има и множество жилища, които стоят празни или пък недовършени. Авторът на статията в \"Ню Йорк Таймс\" ни среща и със семейство на австралиец и британка, избрали да живеят в село Мала църква, на 10 километра от Самоков. Сара Томпсън работи от вкъщи за британска компания. От време на време лети до Острова. Двойката не смята да остане дълго в България, но казва, че засега не могат да си позволят никъде другаде такъв стандарт на живот, какъвто имат там. Децата им учат в държавно училище. През зимата често ходят да карат ски с баща си на пистите в Боровец. Директно след училище.Според проучването на Британските пощи, само за една година разходите за ски туризъм в Боровец са нараснали с 11,8%. Това повишение нарежда зимния курорт на трето място по ръст на цените сред десетте локации, попаднали в топ 10 на най-евтините ски курорти в Европа.*В изчисляването на седмичните разходи за храна и напитки в ски курортите Британските пощи са включили 6 чаши кафе, 6 чаши кола, 6 чаши вино, 6 чаши бира, 6 обяда в близост до пистите. Закуската и вечерята не са взети предвид. ", "date": "2019.12.11", "title": "Дейли Мейл: Боровец и Банско са най-изгодните ски курорти на Стария континент"}
{"url": "https://www.novinite.bg/articles/183488/BSP-nyama-da-podkrepi-kandidat-za-KPKONPI", "text": "БСП няма да подкрепи нито един от двамата кандидати за шеф на КПКОНПИ. Това заяви по време на дебатите лидерът на социалистите Корнелия Нинова. Тя припомни, че партията й няма кандидат, защото още преди две години е била против този закон и има свой проект за структурата и работата на антикорупционната комисия.\"Щеше да е върховно политическо лицемерие да се изправя и да кажа \"ние не признаваме този закон и тази мъртвородена комисия, но \"да кажем - ами ето ние предлагаме председател. Ами затова не предлагаме председател. Очевидно е кандидатура на мнозинството и ще мине с подкрепата на ДПС. Ние няма да подкрепим никой от двамата кандидати\", каза Нинова.Тя коментира и изказването на Сотир Цацаров по време на изслушването в парламентарната комисия, когато той заяви, че възнамерява да събуди КПКОНПИ. С уговорката, че социалистите вярват в професионализма на Цацаров, Нинова репликира: \"Комисията не е заспала, тя е мъртвородена. Така я създаде мнозинството\". Нинова разкритикува, че в този си вид КПКОНПИ е безполезна, защото се занимава с бумаги и бюрокрация, а не с разследвания.За разлика от лявата опозиция, от ДПС заявиха, че ще подкрепят главния прокурор за председател на КПКОНПИ. От името на групата го заяви о.з.генерал Симеон Симеонов. Той призна, че е имал възможност да работи с Цацаров по време на службата си в Пловдив и има впечатления от неговия професионализъм. \"Считаме, че би бил най-полезен за КПКОНПИ. Нашата група ще гласува за него и ще подкрепи неговата кандидатура\", каза депутатът от ДПС.", "date": "2019.12.11", "title": "БСП няма да подкрепи кандидат за КПКОНПИ"}
{"url": "https://www.novinite.bg/articles/183524/Obrat-Pochinalata-vnezapo-uchenichka-ne-e-imala-respiratoren-virus", "text": "Изпратеният за изследване материал от белия дроб на починалото момиче от Враца е отрицателен за респираторни вируси. Това съобщи проф. д-р Тодор Кантарджиев, директор на Националния център по заразни и паразитни болести.\"Току-що ми съобщиха, че материалът от белия дроб на детето е изследван за 11 респираторни вируси чрез амплификационни генетични методи (PCR) и резултатите са отрицателни, добави той.Скоротечна белодробна пневмония е причинала внезапната смърт на 13-годишната ученичка от врачанското училище \"Христо Ботев\", съобщиха вчера от окръжната прокуратура, позовавайки се на първоначалните заключения на патоанатомите след извършената аутопсия на момичето. Окончателното заключение обаче ще бъде представено едва след назначената вирусологична експертиза, казаха вчера от врачанската болница.В отговор на свидетелските показания на близките на Нели, че тя не се е оплаквала в дните преди смъртта си и не е боледувала, местните специалисти смятат, че болестта може да се е развила мълниеносно, пише 24 часа.", "date": "2019.12.11", "title": "Обрат: Починалата внезапо ученичка не е имала респираторен вирус"}
{"url": "https://www.novinite.bg/articles/183486/Garciya-se-radva-na-novo-useshtane-za-euforiya", "text": "Акциите на гръцките банки удвоиха стойността си. Новият план „Херкулес“ за намаляване на лошите кредити зависи от здрава икономика и по-добри правила за несъстоятелност.Това пише .След едно мрачно десетилетие, в Атина се появява ново усещане за еуфория. Гръцката фондова борса е на път да стане най-добре представящата се в света през тази година, тъй като инвеститорите вярват, че новият премиер Кириакос Мицотакис ще изпълни обещанието си да привлече чуждестранни инвестиции и да увеличи растежа.Повод за оптимизъм предизвикват банкови акции, които почти са се удвоили за по-малко от 12 месеца. Политиците и финансистите смятат, че са намерили вълшебното лекарство за чумата от лоши кредити на банковата система. Схемата, наречена „Проект Херкулес“, включва сложна комбинация от секюритизация и държавни гаранции, изградена по италиански план, наречен „GACS“.Херкулес без съмнение ще помогне на банките да подсигурят по-добра цена, като разтоварват необслужваните си заеми и така ускоряват разчистването на просрочията. Но това създава необичаен риск за данъкоплатците, които ще платят сметката, ако нещата не вървят по план. Правителството също предстои да осъществи идеята си да реформира византийските закони за несъстоятелност на Гърция. Само това ще увеличи стойността на обезпеченията, заложени на банките, и ще позволи на длъжниците да продължат напред.Гръцките банки са вързани с около 75 милиарда евро (83 милиарда долара) необслужвани заеми, наследство от икономическата криза в страната. Тази потресаваща сума – равняваща се на около 40% от общите кредити на страната – натежава при оценката на акциите и затруднява кредиторите да предоставят кредити на бизнеса и потребителите. Години наред политиците и банкерите се колебаят какво да правят, тъй като се сблъскват с два конфликтни проблема: европейските правила за държавна помощ забраняват на правителствата да се отървават от лоши кредити на завишени цени; докато кредиторите, които ги раздават на прекомерно ниски цени, рискуват да създадат дупка в балансите си.Сега правителството на Мицотакис обявява, че ще издаде до 12 милиарда евро гаранции, които кредиторите могат да използват, докато обединят своите лоши заеми, и да ги разделят на части според степента им на риск - процес, наречен „секюритизация“. Гръцката държава ще гарантира „старшия“ транш, докато „мецанин“ и „младшите“ траншове ще бъдат по-малко защитени. Банките планират да запазят основния транш в своите баланси. Останалите ще бъдат продадени или разпределени на инвеститорите.Кредиторите ще трябва да понесат удар върху регулаторния си капитал, тъй като много от тези заеми са маркирани с изключително високи стойности. Но тъй като старшият транш се счита за безрисков, това ще освободи капитала, за да бъде използван по-добре. Схемата „GACS“ се радваше на успех в Италия, където спомогна за свиване на купчината от необслужвани заеми.Погрешно е обаче да се предполага, че Херкулес може да реши проблема с банките в Гърция сам. Не трябва да забравяме, че оставя данъкоплатците във висящо положение за по-високия транш. Колко рисковано е това ще зависи от способността на банките да преотстъпват обезпечения, както и от икономиката. Колкото по-бърз е темпът на гръцкия растеж, толкова по-вероятно е да бъдат пощадени данъкоплатците.Друго притеснение се оказва фактът, че режимът на несъстоятелност на Гърция е изключително хаотичен. Има няколко варианта за несъстоятелност на компании и физически лица в риск, което дава възможност за арбитраж между различните процедури. Новото правителство планира да опрости нещата, но реформата може да доведе до публични протести заради заплахата за изгонване на собствениците на жилища, които са в просрочие по ипотечните им кредити. Независимо от това, по-рационализиран режим на несъстоятелност е от съществено значение, ако банките искат да извлекат по-добра цена за своите лоши кредити.Нито пък Херкулес ще се отърве от разликите между четири основни банки в Гърция. Eurobank Ergasias SA и Alpha Bank AE изглеждат значително по-силни, тъй като продължават напред с амбициозни планове за намаляване на купчините на лошите си кредити. Националната банка на Гърция и Piraeus Bank SA също изостават. Засега не им трябва повече капитал. Но след като започнат да се отървават от необслужваните си кредити, ще стане по-ясно дали трябва отново да попълнят балансите си.По един или друг начин, гръцките банки се намират на едно по-щастливо място от европейските си връстници. Там лихвите по кредитите са по-високи от където и да било в еврозоната, което дава на банкерите по-здрави маржове, с които да боравят.Възстановяващата се икономика би била допълнителна полза, ако новото правителство продължи да изпълнява своите реформаторски обещания. Но Херкулес има нужда от малко помощ. Ще бъде жалко, ако силата му бъде пропиляна.  ", "date": "2019.12.11", "title": "Гърция се радва на ново усещане за еуфория"}
