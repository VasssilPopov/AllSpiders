{"url": "https://www.novinite.bg/articles/176459/TEC-ove-ERP-ta-NEK-poiskaha-ot-KEVR-po-visoko-uvelichenie-na-komunalnite-uslugi", "text": "\r\nС около 8% средно ще поскъпнат комуналните услуги от 1 юли, след влизането в сила новите цени на ток и парно, които бяха обсъдени на открито заседание в КЕВР. Топлофикациите и енергодружествата поискаха още по-голямо повишение с мотива, че не могат да извършат нужните ремонти и да покрият технологичните си разходи.\r\n\r\n\r\n\r\n\r\n\r\n", "date": "2019.06.04", "title": "ТЕЦ-ове, ЕРП-та, НЕК поискаха от КЕВР по-високо увеличение на комуналните услуги"}
{"url": "https://www.novinite.bg/articles/176455/Poroj-v-Burgas", "text": "Продължават проблемите с лошото време в страната.Проливен дъжд се изсипа над Бургас по обед. Наводнени са дворовете на детски градини, които се намират в ниските части на комплекс „Меден рудник”. Бързата намеса на екипите на Гражданска защита е предотвратила наводняването на сградите, в които са децата и не се е наложило извеждането им.В някои части на града пороят затрудни силно движението. В проливния дъжд, две коли блъснаха млад мъж, който се опитал да притича по пешеходна пътека пред потеглящите автомобили. За щастие се е отървал само с леки охлузвания.  ", "date": "2019.06.04", "title": "Порой в Бургас"}
{"url": "https://www.novinite.bg/articles/176456/Grad-udari-Preslavsko", "text": "\r\nСилен град е ударил във вторник по обяд преславското село Кочово, съобщиха очевидци.\r\n\r\nСпоред информация от селото стихията е дошла с обилен валеж, като за броени часове над селото са се излели над 90 литра на квадратен метър. Към 13:00 дъждът преминал в силна градушка, а два часа след стихията ледът още не се е разтопил по улиците и полетата на селото.Градушката е ударила само землището на Кочово, в съседните села няма и зрънце лед. До момента няма информация за нанесените щети за земеделците в района.За последните три години това е петата градушка, която пада над Кочово и втората през последния месец. Преди това местните не си спомнят за подобни природни явления в най-ново време.\r\n", "date": "2019.06.04", "title": "Град удари Преславско"}
{"url": "https://www.novinite.bg/articles/176405/Radev-pozdravi-predstavitelite-na-myusyulmanskoto-izpovedanie-po-povod-praznika-Ramazan-Bajram", "text": "Президентът Румен Радев поздрави днес представителите на мюсюлманското изповедание в България по повод празника Рамазан Байрам.„Мъдростта на празника учи на искрено милосърдие, осъзнато покаяние, споделяне на изпитанията и разкрива способността за съпричастност  и единство в дните на радост, когато вярващите почитат дълговечни, съкровени за тях традиции“, се казва в поздравлението на държавния глава.Президентът подчертава, че в основата на устойчивата българска култура на толерантност заляга съхранението на разбирателството и взаимното уважение между изповядващите различни религии. „Вярвам, че отбелязването на Рамазан Байрам ще разкрие за пореден път обединяващата духовна сила на цялото ни общество“, се казва още в поздравлението на Румен Радев до представителите на мюсюлманското изповедание в България.", "date": "2019.06.04", "title": "Радев поздрави представителите на мюсюлманското изповедание по повод празника Рамазан Байрам"}
{"url": "https://www.novinite.bg/articles/176450/Parvite-probi-pokazvat-che-morskata-voda-kraj-Varna-i-kurortite-e-chista", "text": "\r\nМорската вода край Варна и курортите е чиста. Това показват резултатите от първите проби на Здравната инспекция преди началото на летния сезон. До края на септември качеството на водата ще се проверява поне 2 пъти месечно.\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.06.04", "title": "Първите проби показват, че морската вода край Варна и курортите е чиста"}
{"url": "https://www.novinite.bg/articles/176451/Navodneniya-sled-prolivni-dajdove-v-Sarbiya-evakuirani-sa-297-dushi", "text": "\r\nВследствие на проливни дъждове бяха наложени извънредни мерки срещу наводнения по цялата територия на Сърбия. 297 души са евакуирани, а част от пътната инфраструктура е повредена. Извънредно положение е обявено в 12 общини, сред които най-застрашените райони са Кралево, Книч, Тръстеник, Врнячка баня.\r\n\r\n\r\n\r\n\r\n\r\n\r\n", "date": "2019.06.04", "title": "Наводнения след проливни дъждове в Сърбия, евакуирани са 297 души"}
{"url": "https://www.novinite.bg/articles/176412/Maya-Manolova-Nyama-osnovanie-za-povishavane-cenata-na-parnoto", "text": "\r\nНационалният омбудсман Мая Манолова определи очакваното увеличение на цените на парното, топлата вода и ел. енергията като необосновано. В ефира на БНТ тя заяви, че с решенията си, Комисията за енергийно и водно регулиране се превръща в основен генератор на инфлация в страната.\r\n\r\n\r\n\r\n\r\n\r\n\r\n", "date": "2019.06.04", "title": "Мая Манолова: Няма основание за повишаване цената на парното"}
{"url": "https://www.novinite.bg/articles/176446/Avtobus-pomete-pet-koli-na-krastovishte-v-Sofiya", "text": "Автобус от градския транспорт в София помете пет автомобила, чакащи на светофар на булевард \"Дойран\". По първоначална информация при инцидента няма пострадали.Катастрофата а автобуса, движещ се по линия 204, станала около 14.30 ч., пише  NOVA.", "date": "2019.06.04", "title": "Автобус помете пет коли на кръстовище в София"}
{"url": "https://www.novinite.bg/articles/176441/125-bronzovi-statuetki-yaketa-i-vazi-otivat-na-targ-vav-Varna", "text": "Териториална дирекция Северна морска във Варна продава на търг с тайно наддаване девет групи различни стоки, изоставени или отнети в полза на държавата по производства, водени от митническия орган. Продажбата се извършва по реда на Данъчно-осигурителния процесуален кодекс /ДОПК/.Сред обявените за публична продажба стоки са 7618 броя дънкови якета, 110 вази от стъкло, 125 бронзови статуетки, също дървени сувенири, маси и столове, заготовки за паркет. Сред групите стоки на търга се предлагат и градински електрически уреди, включително косачки за трева, също един лек автомобил и един микробус. Всяка стока или група от стоки има начална тръжна цена. За участие в търга се внася депозит от 20% от началната тръжна цена. За стоките с несъюзен митнически статус, спечелилият купувач ще трябва да заплати и дължимите мита и ДДС.", "date": "2019.06.04", "title": "125 бронзови статуетки, якета и вази отиват на търг във Варна"}
{"url": "https://www.novinite.bg/articles/176445/Ombudsmanat-predupredi-Gotvyat-istoricheski-naj-visokata-cena-za-parno", "text": "„Не одобрявам процедурата, която е избрала Комисията за енергийно и водно регулиране /КЕВР/. Според мен би било нормално представители на енергийните дружества да представят своите аргументи в присъствието на граждански организации, на институциите, да има диалог. Това ще се случи реално след свършен факт, тъй като обектите на тези доклади – електро- разпределителните дружества и топлофикациите, вече ще са изразили своите позиции, без да са чули възраженията, предложенията и тревогите на гражданите и на гражданските организации.“ Това каза омбудсманът Мая Манолова минути след заседанието на КЕВР за утвърждаване на цените на тока и парното. Прогнозите са за увеличение на тези услуги от 1 юли т.г.На заседанието днес стана ясно, че в петък, 7 юни 2019 г., предстои обществено обсъждане, на което всички граждански организации и институциите ще могат да вземат отношение по докладите на КЕВР. Според граждански експерти обаче, то ще е безсмислено, защото няма да е ясно, дали докладите на КЕВР ще претърпят промени, след като енергийните дружества предоставят своите становища. Според Манолова, абсолютно сбъркана е и процедурата, тъй като КЕВР първо обсъжда цената на парното, на топлата вода и на тока, а едва след това ще се заеме с цената на природния газ. „Може би, защото предложението на „Булгаргаз“ е за намаляване на цената на природния газ. Вярно, с 10 ст., но това е намаление, докато за топлоенергията, която се влияе много от цената на това гориво, реално се предлага увеличение, което стига до 17%“, посочи общественият защитник.По думите й така се запазва порочната тенденция, когато се повишава цената на природния газ, да се повишава и цената на парното, а когато цената на природния газ пада, цената на парното се вдига. „Отбелязва се намаляване на произвежданото количество топлинна енергия, увеличаване на технологичните загуби, неизпълнение на ремонтните програми, нарастване на дела на разходите в себестойността на произведените количества топлинна енергия. Но по тези тревожни данни реално не се чу никакъв коментар. Заявени са искания за повишаване на работните заплати в топлофикациите.Като омбудсман подкрепям повишаването на работните заплати, но те би следвало да бъдат обвързани с конкретни икономически резултати, а финансовото състояние на топлофикациите става все по-тревожно“, каза Манолова и даде пример с „Топлофикация София“, където натрупаната загуба достига близо 600 млн. лв. В същото време единствените мерки предприети от КЕВР срещу затъването на топлофикациите е вдигането на цената на парното, която за 3 години в София - от юли 2016 г., се е повишила с повече от 50%. „Цената, която в момента се предлага за парното, е исторически най- високата. Аз твърдя, че това увеличение няма да заздрави финансовото състояние на дружествата, защото хората са в невъзможност да плащат тези цени. Те първо не могат да ги плащат, защото са много високи и второ, защото са много нечестни, защото нямат доверие в начина, по който се определят сметките, включително и в начина, по който се вдигат цените“, аргументира позицията си омбудсманът.", "date": "2019.06.04", "title": "Омбудсманът предупреди: Готвят исторически най-високата цена за  парно"}
{"url": "https://www.novinite.bg/articles/176454/Dete-e-prieto-v-Pirogov-sled-boj-v-uchilishte", "text": "Бой на деца в двор на училище на село Джурово. 11-годишно момче е било в безсъзнание, когато е пристигнал екипът на Спешна помощ. То е с контузия на главата и на корема.Детето е закарано в противошокова зала на \"Пирогов\".", "date": "2019.06.04", "title": "Дете е прието в \"Пирогов\" след бой в училище"}
{"url": "https://www.novinite.bg/articles/176452/Gradushka-s-golemina-na-oreh-udari-shumensko-selo", "text": "Силна градушка се изсипа над преславското село Кочово. Ледените парчета са били с големина на орех, съобщи Ирина Бойчева от селото, предава БНР. Преди десет дни подобна градушка унищожи голяма част от земеделската продукция в селото, а след днешните валежи пораженията са 100%. До момента няма данни за увредена инфраструктура.", "date": "2019.06.04", "title": "Градушка с големина на орех удари шуменско село"}
{"url": "https://www.novinite.bg/articles/176421/Bojko-Borisov-Chestit-Ramazan-bajram", "text": "Министър-председателят Бойко Борисов поздрави всички мюсюлмани по повод празника Рамазан байрам. Той стори това в официалния си профил в социалната мрежа Facebook.написа с уважение премиерът.", "date": "2019.06.04", "title": "Бойко Борисов: Честит Рамазан байрам!"}
{"url": "https://www.novinite.bg/articles/176424/5-partii-sa-poluchili-po-golemi-ot-zakonovite-subsidii-za-2018-g", "text": "Пет партии са получили по-големи субсидии от предвидените в закона за 2018 г. Това установи проверката на Върховната административна прокуратура (ВАП), извършена по разпореждане на главния прокурор Сотир Цацаров. Причина за нея стана информация, изнесена от екипа на „Шоуто на Слави”, според която централите са получили с над 6,5 млн. лева повече, отколкото имат право по закон. Сметката показва, че са им платени по 13,23 лева, вместо по 11 лева за глас.„ВАП извърши в кратки срокове проверката и установи, че информацията в телевизионното предаване „Шоуто на Слави“ от 20.05.2019 г. отговаря на действителността. На петте политически партии и коалиции (ГЕРБ, „БСП за България”, „Обединени патриоти”, ДПС и ВОЛЯ) неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на разпоредбите на чл. 25, чл. 26 и чл. 27 от Закона за политическите партии. По същия незаконосъобразен начин е формирана и разпределена субсидията за политическите партии по чл. 26 от ЗПП, които не са представени в Народното събрание, но са получили не по-малко от едно на сто от всички действителни гласове на последните парламентарни избори”, гласи официалното съобщение от държавното обвинение.Оттам заявяват още, че в понеделник са сезирали министъра на финансите и са определили 30-дневен срок, в който „да се предприемат необходимите мерки и да се създаде организация за подобряване и контрол при разпределяне на годишната държавна субсидия при стриктно спазване на чл.25- 28 от ЗПП и да започнат незабавни действия за събиране и възстановяване на изплатените в повече суми по годишните субсидии на правоимащите партии за периода 2016 г.– 2018 г.”.„ВАП сезира и Сметната палата за предприемане на действия за финансов контрол по отношение на политическите партии, съобразно подписаното Споразумение за сътрудничество между Прокуратурата и Палатата. С Резолюция от 03.06.2019 г. ВАП сезира и Върховна касационна прокуратура, предвид събраните данни за извършени престъпления от общ характер от служители на Министерството на финансите”, се казва още в съобщението.Преди около две седмици министър Горанов определи по-високата субсидия като несъвършенство в законодателството. Разминаването в сумите идвало от това, че в субсидията се изчисляват всички гласове на всички избиратели, участващи във вота - тоест, дори тези, които маркират квадратчето \"не подкрепям никого\".", "date": "2019.06.04", "title": "5 партии са получили по-големи от законовите субсидии за 2018 г."}
{"url": "https://www.novinite.bg/articles/176414/Dneven-horoskop-za-vtornik", "text": "Опитайте да не бъдете особено натрапчиви днес. Днес сте и по-взискателни от обикновено. Може да се окажете експерти в неща, за които изобщо не сте подозирали, че можете да правите.Хората днес са много странни. Всъщност стават странни в опитите си да прикрият истинската си същност. Нямате време да се занимавате с тях, така че се съсредоточете върху себе си.Вашето его не е кой знае какъв проблем. По-скоро е  предизвикателство за околните. Не губете вяра в себе си. Дори ще се наложи да вдъхнете малко кураж на ваши близки. Вижте повече на :", "date": "2019.06.04", "title": "Дневен хороскоп за вторник"}
{"url": "https://www.novinite.bg/articles/176419/Evropol-razbi-mreja-za-trafik-s-divi-jivotni", "text": "Европейската полицейска служба Европол спаси над  по време на международна операция срещу незаконната търговия с диви животни, съобщи ДПА, цитирана от БТА.Операцията е била извършена между 12-ти април и 22-ри май. са 4 419 животни, включително 2 703 костенурки, 1 059 змии, 512 гущера и гекона, 20 крокодила и алигатора.Властите са конфискували и 152 чанти, портфейли, каишки за ръчни часовници, медикаменти на базата на влечуги. Идентифицирани са около 200 заподозрени по света.Шестима души са задържани в Италия и шестима в Испания.В операцията са участвали полицейски агенции от 22 държави по света.", "date": "2019.06.04", "title": "Европол разби мрежа за трафик с диви животни"}
{"url": "https://www.novinite.bg/articles/176418/GDBOP-Ot-yanuari-sa-zadarjani-nad-25-lica-za-onlajn-zloupotreba-s-deca", "text": "От началото на годината до сега имаме задържани над 25 лица, които са злоупотребявали сексуално с деца по линия на разпространение и притежание на материали онлайн, а така и също сексуално изнудване на деца на възраст 7-12 години. Задържаните са на територията на цялата страна. Това заяви началникът отдел \"Киберпрестъпност\" при ГДБОП комисар Явор Колев пред БНТ.Колев заяви, че работата по отношение на противодействие на онлайн сексуалната експлоатация на деца е активна и е от години. Но няма статистика къде има най-много педофили. Навсякъде има хора, които злоупотребяват сексуално с деца. Според Явор Колев това става най-често чрез Facebook. Тези лица създават фалшиви профили на деца.По думите на Колев основната отговорност да предпазват децата си е на родителите. Те трябва да знаят какви места посещават децата им в интернет. Родителите трябва ежедневно да разговарят с децата си. От нашето наблюдение, едва когато детето е станало жертва на сексуално насилие, се обръща към родителите, каза Колев.Началникът на отдел \"Киберпрестъпност\" при ГДБОП разказа и за разследването на Интерпол, довело до форум, който се е хоствал от български сървър. Благодарение на тази акция са спасени над 50 деца в едно село в Тайланд.По отношение на продажбата на фалшификати, Колев заяви, че от началото на годината ГДБОП е закрила 54 интернет сайта за фалшиви облекла, козметика, спортни стоки и очила. При операцията миналата седмица са иззети 53 хиляди чифта слънчеви очила.", "date": "2019.06.04", "title": "ГДБОП: От януари са задържани над 25 лица за онлайн злоупотреба с деца"}
{"url": "https://www.novinite.bg/articles/176425/CIK-Mariya-Gabriel-tryabva-da-zayavi-pred-EP-che-se-otkazva-kato-deputat", "text": "Избраната за евродепутат Мария Габриел не е подала отказ пред ЦИК и тъй като името й вече е обявено от комисията, тя трябва да направи това пред Европейския парламент. Това коментира за БТА говорителят на ЦИК Александър Андреев по повод заявеното от Мария Габриел намерение да довърши мандата си на еврокомисар.\"Моето лично мнение е, че отказът би трябвало да бъде направен пред Европарламента. Имената на евродепутатите са вече обявени от ЦИК и дори са обнародвани в Държавен вестник\", поясни Андреев. Затова, по думите му, след като Габриел заяви че се отказва, тя трябва да направи това пред Европейския парламент. След което Народното събрание да уведоми ЦИК, която да вземе решение и да обяви следващия в листата за евродепутат. \"Към момента такова искане не е постъпило в ЦИК\", каза още той.Андреев обясни, че случаят Габриел е различен от този на избраните за евродепутати от листата на ДПС - Мустафа Карадайъ и Делян Пеевски, тъй като те са депозирали своя отказ писмено, още преди ЦИК да обяви имената им за избрани и на практика те са заличени от листите, без въобще да бъдат обявявани за евродепутати.Андреев обясни, че в Изборния кодекс няма изрична уредба на такъв случай. Има уредба по отношение на предсрочното прекратяване на пълномощията на член на Европейския парламент, допълни той.", "date": "2019.06.04", "title": "ЦИК: Мария Габриел трябва да заяви пред ЕП, че се отказва като депутат"}
{"url": "https://www.novinite.bg/articles/176420/Akciya-na-Patna-policiya-shte-sledi-za-upotreba-na-alkohol-i-narkotici-do-9-yuni", "text": "Акция на \"Пътна полиция\" ще следи за употреба на алкохол и наркотици от 3 до 9 юни, съобщават от МВР.По време на акцията  на Европейската мрежа на службите на \"Пътна полиция\" ще се проверява за употребата на алкохол, наркотични вещества и техните аналози от водачите на моторни превозни средства.От 3 до 9 юни на територията България и на всички страни членки на Европейската мрежа на службите на Пътна полиция (TISPOL), се провежда полицейска операция за установяване употребата на алкохол, наркотични вещества и техните аналози от водачите на моторни превозни средства.Според статистиката, една от трите основни причини за възникване на тежки инциденти по пътищата на Европа, с голям брой жертви, е точно управлението на моторно превозно средство, след употреба на алкохол и/или наркотични вещества.По време на проверките пътните полицаи ще следят и за валидна задължителна застраховка “Гражданска отговорност” на автомобилистите, невръчени електронни фишове, както и за неплатени глоби, наложени по ЗДвП.", "date": "2019.06.04", "title": "Акция на \"Пътна полиция\" ще следи за употреба на алкохол и наркотици до 9 юни"}
{"url": "https://www.novinite.bg/articles/176440/Spipaha-1400-kutii-cigari-v-tajnik-na-lek-avtomobil-s-balgarska-registraciya", "text": "Митнически служители от Главна дирекция „Митническо разузнаване и разследване“ /ГД МРР/ откриха 1375 кутии ( 27 500 къса) цигари без български акцизен бандерол в пригоден тайник във фабрични кухини на лек автомобил с българска регистрация. Колата е влизала в страната от Турция. Пристигнала е на Митнически пункт Лесово  късно през нощта  на 30.05.2019 г. на трасе \"Входящи леки автомобили и автобуси\".  Автомобилът е селектиран от екип на митническа мобилна група за щателна митническа  проверка.След като шофьорът и пътникът, български граждани, са заявили, че не внасят нищо за деклариране, при проверката митническите служители откриват, след  демонтиране на предната дясна седалка на автомобила, тайник пълен с цигари. Иззети са 600 кутии цигари с марки  „MM Classic Slims“ и „MM Special Slims“, 596 кутии цигари с марки „Karelia Slims“ и „Karelia Ome Superslims“ и 179 кутии цигари с марка „ASSOS Slims“- всички без български акцизен бандерол, част от тях с надписи “DUTY FREE”. Установено е, че цигарите са собственост на пътника в автомобила - български гражданин, срещу когото е съставен акт за установеното митническо нарушение.", "date": "2019.06.04", "title": "Спипаха 1400 кутии цигари в тайник на лек автомобил с българска регистрация"}
{"url": "https://www.novinite.bg/articles/176413/Myusyulmanite-praznuvat-Ramazan-Bajram", "text": "Мюсюлманите празнуват Рамазан Байрам. Във вторник сутрин празникът започна с молитви в джамиите. На днешния ден мюсюлманите слагат край на едномесечните пости и започват Шекер Байрам. Той е един от най-големите мюсюлмански празника. Следващият - Курбан Байрам, е през август.В следващите три дни мюсюлманите ще празнуват, като се събират със семействата си и си искат прошка. Денят започна с тържествени молитви, ядат се сладкиши и се раздават на близки, роднини и съседи.С този празник завършва месец Рамазан (Рамадан), през който мюсюлманите стават преди изгрев слънце, закусват и до залез слънце не се хранят и не поемат течности, включително и вода, пази се “оруч”. Въздържанието се налага от религията, за да може всеки мюсюлманин да се доближи до състоянието на бедните, гладните и страдащите хора.Премиерът Бойко Борисов поздрави мюсюлманите за празника в социалната мрежа Facebook. Той написа: \"Честит Рамазан байрам на всички мои приятели мюсюлмани! Бъдете живи и здрави!\"", "date": "2019.06.04", "title": "Мюсюлманите празнуват Рамазан Байрам"}
{"url": "https://www.novinite.bg/articles/176423/Bojko-Borisov-prie-Silvestar-Staloun-v-Ministerski-savet", "text": "Министър-председателят Бойко Борисов прие в Министерски съвет филмовият актьорът и режисьор Силвестър Сталоун. Срещата им започна с топла прегръдка.Борисов му благодари за добрите думи за страната ни. Припомняме, че звездата ни похвали за качеството и бързината на интернет.Премиерът на страната ни е един от първите, които видяха трейлъра на новия филм от поредицата \"Рамбо\" на Сталоун, част от който е снимана в България.Силвестър Сталоун от своя страна не веднъж е показвал, че харесва страната ни за работа и почивка. Нещото, което не му харесва е, че тук през зимата е много студено.ДобреОтказ", "date": "2019.06.04", "title": "Бойко Борисов прие Силвестър Сталоун в Министерски съвет"}
{"url": "https://www.novinite.bg/articles/176427/Erdogan-Izklyucheno-e-da-otstapim-za-raketite", "text": "Турският президент Реджеп Ердоган заяви, че е изключено Анкара да отстъпи от сделката си с Москва за руските зенитно-ракетни системи С-400, предаде Ройтерс.Президентът говори пред репортери след сутрешната молитва на днешния празник Рамазан Байрам.Ердоган каза още, че офертата на САЩ да продадат ракетни системи \"Пейтриът\" на Турция не е толкова добра колкото руската.Преди дни стана ясно, че Ердоган и Доналд Тръмп работят по създаването на съвместна работна група по въпроса за руските отбранителни системи, които се планира да бъдат доставени на Анкара. Преди това турският министър на отбраната Хулуси Акар заяви, че договорът за доставката е подписан и са уредени всички детайли по сделката.", "date": "2019.06.04", "title": "Ердоган: Изключено е да отстъпим за ракетите"}
{"url": "https://www.novinite.bg/articles/176435/Otkriha-novo-lekarstvo-za-efikasna-borba-s-raka-na-gardata", "text": "Лекарството рибоциклиб се оказа ефикасно в борбата с рака на гърдата. Това сочат резултатите от изследване, обхванало пациентки, засегнати от HER2- негативен рак на гърдата, който е чувствителен към хормонална терапия. Това съобщава БТА.Участничките били разделени на две групи - първата била подложена на традиционна хормонална терапия, а втората - на хормонотерапия и лечение с рибоциклиб. Оказало се, че половин година след началото на тестовете останали живи 46 процента от участничките в първата група и 70 процента от тези във втората. При това в изследването участвали жени, които не са навлезли в менопауза и у тях са са появили метастази на рак. \"Това е важна група за изследвания, тъй като ракът на гърдата в напреднал стадий е сред найсмъртоносните ракове болести за жените на възраст между 20 и 59 години\", заяви Сара Хървиц от Калифорнийския университет в Лос Анджелис.Изследването е финансирано от компанията \"Новартис\", която произвежда лекарството рибоциклиб. Резултатите от изследването са публикувани в \"Ню Ингланд джърнъл ъв медисин\".", "date": "2019.06.04", "title": "Откриха ново лекарство за ефикасна борба с рака на гърдата"}
{"url": "https://www.novinite.bg/articles/176443/Evrozonata-s-ryazak-spad-na-inflaciyata-i-naj-niska-bezrabotica-ot-10-godini", "text": "Инфлацията в еврозоната рязко спадна до 1,2% през май, показват данните, оповестени от АФП. Анализаторите, анкетирани от компанията за данни „Factset“, прогнозираха по-скромно понижение на инфлацията до 1,4% спрямо 1,7% от април.Междувременно безработицата в еврозоната е спаднала до 7,6% през април, при 7,7% през март. Това отбеляза най-ниската ставка, регистрирана в единния валутен блок от 19 държави от август 2008 г., пише БГНЕС.Спадът на потребителските цени се оповестява ден след като данните показаха, че производството в еврозоната е спаднало до шестгодишно дъно през май. Това се съчета с опасенията, че сътресенията в международната търговия, причинени от протекционистичната офанзива на американския президент Доналд Тръмп срещу Китай и други партньори, дестабилизират световната икономика.Икономистите твърдят, че доверието на инвеститорите е разтърсено от водената от САЩ търговска война, оказвайки натиск върху управителите на ЕЦБ да направят повече за стимулиране на икономиката, когато се срещнат в четвъртък.Мощта на ЕЦБ обаче е ограничена след години на много ниски нива и редица безпрецедентни стъпки за стимулиране на кредитирането и растежа в Европа. ", "date": "2019.06.04", "title": "Еврозоната с рязък спад на инфлацията и най-ниска безработица от 10 години"}
{"url": "https://www.novinite.bg/articles/176438/Balgarin-s-tejka-travma-na-glavata-v-bolnica-v-Kipar", "text": "Българин е в критично състояние в болница в Никозия. Смята се, че е бил нападнат от свой 44-годишен сънародник, съобщиха кипърски медии.Според полицията пострадалият, който е на 46 г., е намерен в полусъзнание в дома си в понеделник следобед. Приет е в болница в Ларнака, но след това е бил прехвърлен в Никозия с тежка травма на главата.След операцията лекарите заявиха, че пострадалият е в критично, но стабилно състояние, съобщи БНР.По предварителни данни той се е сбил с друг мъж, когото полицията издирва.", "date": "2019.06.04", "title": "Българин с тежка травма на главата в болница в Кипър"}
{"url": "https://www.novinite.bg/articles/176416/Domaten-festival-Tomatina-se-provede-v-Kolumbiya", "text": "\r\nКогато споменем за бой с домати, вероятно мнозина ще направят асоциация с Испания, където се провежда най-голямото подобно събитие. В Колумбия обаче също има такъв празник.\r\nВ Колумбия се проведе традиционният празник томатина. В събитието традиционно се включват не само местни жители, но и много туристи от целия свят.Японски турист: \"Много ми харесва. Всички стават приятели, докато си подмятат доматите. Страхотно е! В моята родина Япония нямаме такива събития.\"\r\n\r\n\r\n\r\n\r\n\r\n\r\n\r\n", "date": "2019.06.04", "title": "Доматен фестивал Томатина се проведе в Колумбия"}
{"url": "https://www.novinite.bg/articles/176449/Industrialci-i-Merkel-si-razmenyat-kritiki", "text": "Германският канцлер Ангела Меркел беше подложена на сериозна критика от мощна индустриална федерация във вторник, което добави още неприятностите за нейното коалиционно правителство, което вече е в криза. Това съобщи БГНЕС.\"Голямата коалиция\" на консервативния ХДС на Меркел и лявоцентристката Социалдемократическа партия (СДП) \"пропиля голяма част от доверието ... \", каза Дитер Кемпф, ръководител на Федерацията на германската индустрия (BDI) на конференция в Берлин.Вместо действие, правителството застана на позицията на „слабото прилагане на частични социални политики и нездравословно ниво на преразпределение“, добави Кемпф.Той посочи европейските избори миналия месец, на които двете традиционно масови партии бяха наказани от избирателите и възхода на екологичните Зелени, които удвоиха своя резултат в сравнение с предишните евроизбори до над 20%.\"Коалицията е загубила много от подкрепата на хората, включително от тази на бизнессредите и по-младото поколение\", допълни Кемпф.Докато шефът на BDI многократно призоваваше за намаляване на данъците, за да се увеличи конкурентоспособността на Германия, той каза, че \"компаниите очакват отговори\", особено по отношение на политиката в областта на климата.Следващи едно след друго правителства на Меркел се борят да балансират планираното оттегляне от ядрената енергия до 2022 г. с прекратяване на използването на изкопаеми горива като въглища и изграждане на нова електрическа инфраструктура.Меркел - на власт от 2005 г. - се бори да удържи коалицията си, след като лидерът на СДП Андреа Налес неочаквано се оттегли в неделя, като постави открит въпроси за това дали левицата ще продължи да подкрепя канцлера.Но лидерът на Германия не се е отказа да изстреля залп от своя страна срещу автомобилната индустрия, след като се качи на подиума след Кемпф.От създаването на коалицията през март 2018 г. \"не съм преброила колко часа съм изразходвала заради загубата на доверие в автомобилната индустрия\" заради вредните емисии от дизелови двигатели, каза Меркел.\"Ние имаме обща отговорност. Доверието във федералното правителство е важно, но доверието в индустрията също е важно\", добави тя. „ Само заедно ние можем да управляваме това.“", "date": "2019.06.04", "title": "Индустриалци и Меркел си разменят критики"}
{"url": "https://www.novinite.bg/articles/176461/Tramp-i-Mej-se-razbraha-za-badeshteto", "text": "\r\nАмериканският президент Доналд Тръмп премина от пищност към политика през втория ден от държавното си посещение в Лондон. Следобед той се срещна с британския премиер Тереза Мей, предаде АП. Върхов приоритет на двамата лидери бе двустранен търговски договор, който да влезе в сила, след като Обединеното кралство напусне Европейския съюз.\r\n\r\nНа срещата с бизнеслидерите в двореца \"Сейнт Джеймс\" присъстваха 10 водещи фирми - пет от Обединеното кралство и пет от САЩ. Те обсъдиха в кои сфери двустранното сътрудничество е от взаимна изгода.На срещата бяха изпълнителните директори и висши представители на Би Ей И системс (BAE Systems), Глаксо Смит Клайн (GlaxoSmithKline),Нешънъл грид (National Grid), Барклис (Barclays), Рекит Бенкизър (Reckitt Benckiser), Джей Пи Морган (JP Morgan), Локхийд Мартин (Lockheed Martin), Голдман Сакс интернешънъл (Goldman Sachs International), Бектъл (Bechtel) и Сплънк (Splunk).По традиция американски и други световни лидери не дават мнения за вътрешната политика на други държави. Но Тръмп не се съобрази с това, посочва АП и припомня казаното от него - Великобритания да напусне ЕС без сделка и без да плати 39 милиона лири, ако не получи по-добри условия от общността. Тръмп предприе и необичайната стъпка да каже, че кандидатът за следващ лидер на Консервативната партия Борис Джонсън ще бъде \"отличен\" лидер на Обединеното кралство, а радетелят за Брекзит Найджъл Фараж трябва да получи роля в преговорите с ЕС.\r\n", "date": "2019.06.04", "title": "Тръмп и Мей се разбраха за бъдещето"}
{"url": "https://www.novinite.bg/articles/176417/Prodaljava-deloto-sreshtu-akusherkata-Emiliya-Kovacheva", "text": "Софийският апелативен съд (САС) ще заседава по делото срещу акушерката Емилия Ковачева. Тя е подсъдима за опит за убийство на новородено и на първа инстанция, която е Софийският градски съд беше осъдена на 18 години затвор.През декември 2015 г. Емилия Ковачева бе предадена на съд за това, че на 18 април същата година в отделението „Неонатология” на УМБАЛ „Софиямед” ООД, в стая за интензивно лечение и специални грижи за новородени, направила опит умишлено да умъртви малолетната Никол, родена на 14 април.Запис на охранителна камера показва как жена, приличаща на Ковачева, която е била и на смяна тази вечер, пребива детенцето и го души, вследствие на което то получава мозъчен кръвоизлив. Малката Никол е получила и счупване на черепната кост заради нанесените й удари.При предишни заседания един медиците, призовани като свидетели по делото заяви, че не разпознава Емилия Ковачева на записа, направен от охранителните камери. Показанията на друг свител пък се различаваха от тези, приложени в делото.Родителите на битото бебе поискаха граждански иск в размер от 400 000 лева. Те встъпиха в делото и като частни обвинители.", "date": "2019.06.04", "title": "Продължава делото срещу акушерката Емилия Ковачева"}
{"url": "https://www.novinite.bg/articles/176428/Otkriha-martav-izdirvan-vazrasten-maj", "text": "Тялото на 70-годишен изчезнал мъж е намерено край село Еньовче след издирване от РПУ - Ардино и местното население. Това съобщиха от ОДМВР - Кърджали.Тялото е намерено вчера около 7.00 часа в землището на село Еньовче. Мъжът излязъл по работа предишния ден и след като не се прибрал вечерта, било организиране издирването му със сили на РУ - Ардино и местното население. Извършен е оглед.Няма следи от насилствена смърт.", "date": "2019.06.04", "title": "Откриха мъртъв издирван възрастен мъж"}
{"url": "https://www.novinite.bg/articles/176404/Oblachano-s-maksimalnite-temperaturi-shte-sa-mejdu-20-i-25", "text": "Днес облачността ще е значителна и с прекъсвания ще продължи да вали дъжд. На места в Западна и Централна България краткотрайните валежи отново ще са интензивни, придружени с гръмотевици, градушка и временно усилване на вятъра. Привечер валежите ще отслабват и на много места ще спрат. Над източните райони облачността временно ще се разкъсва и намалява. В западната половина от страната ще е почти тихо, в източната ще духа до умерен югоизточен вятър. Максималните температури ще са между 20° и 25°.Над планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен вятър: в масивите от Западна България – от запад-северозапад, а в Източна - от юг-югоизток. Максималната температура на височина 1200 метра около 16°, на 2000 метра – около 9°.По Черноморието облачността ще е разкъсана, на места ще има превалявания от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 21-24°. Температурата на морската вода е 21-23°, на север от нос Калиакра е около 17°. Вълнението на морето ще е 1-2 бала.", "date": "2019.06.04", "title": "Облачано с максималните температури ще са между 20° и 25°"}
{"url": "https://www.novinite.bg/articles/176410/Tramp-se-sreshta-s-Mej", "text": "Във втория ден от визитата си във Великобритания американският президент Доналд Тръмп ще разговаря с премиера Тереза Мей. Двамата ще бъдат домакини на кръгла маса с британски и американски компании. Във вторник ще се проведат и големи протести срещу Тръмп в няколко британски града, включително и на лондонския площад \"Трафалгар\". В понеделник вечер, по време на банкета в Бъкингамския дворец, американският президент похвали вечното приятелство между САЩ и Обединеното кралство.\"Тази вечер празнуваме съюз, който допринесе за сигурността и просперитета на двата ни народа. Съюз, който съществува от десетилетия и който, вярвам, ще устои още много години. Дами и господа, нега вдигнем тост в чест на президента и г-жа Тръмп, в чест на трайното приятелство между двете ни нации и за здравето, просперитета и щастието на народа на САЩ\", каза кралица Елизабет Втора в речта, произнесена на събитието.\"Ваше Величество, за Мелания и за мен е дълбока чест, че сме ваши гости за тази историческа държавна визита. Благодаря за топлото посрещане, за хубавото време, за любезното гостоприемство и за близо седемте десетилетия на ценно приятелство със САЩ\", заяви от своя страна Доналд Тръмп.", "date": "2019.06.04", "title": "Тръмп се среща с Мей"}
{"url": "https://www.novinite.bg/articles/176409/Zapochva-priemat-na-parvoklasnici-v-Sofiya", "text": "Започва приемът на бъдещите първокласници в София. През следващата учебна година те ще са над 10 500.Първото класиране излезе в късния следобед вчера. А родителите на приетите деца имат срок от днес до четвъртък включително, за да ги запишат в избраните училища.На 6-ти юни ще бъдат обявени свободните места от второто класиране. В случаите, в които няколко деца са с равен брой точки, но местата са ограничени, ще се тегли жребий.", "date": "2019.06.04", "title": "Започва приемът на първокласници в София"}
{"url": "https://www.novinite.bg/articles/176448/Mejdunarodna-konferenciya-za-satrudnichestvo-mejdu-Kitaj-i-Balkanite", "text": "Диалогът и перспективите за сътрудничество между Китай и балканите са тема на международна конференция. Това е първи по рода си подобен форум, организиран с помощта на неправителствена организация от Китай. България и балканите са избрани като първа дестинация.Събитието е организирано от института по социология \"Иван Хаджийски\" и е под патронажа на министъра на отбраната Красимир Каракачанов. Свободната търговия е едно от посланията на форума. Политологът Кънчо Стойчев припомни, че светът се движи все повече към многополюсна ситуация, в която се пораждат нови региони. Изявленията идват на фона на търговската война между американската и китайската страна.", "date": "2019.06.04", "title": "Международна конференция за сътрудничество между Китай и Балканите"}
{"url": "https://www.novinite.bg/articles/176406/Dvijenieto-v-tunel-Echemishka-na-AM-Hemus-v-posoka-Varna-shte-e-v-edna-lenta", "text": "От 9 ч. до 15 ч. движението в тунел „Ечемишка“ на АМ „Хемус“ в посока Варна ще се осъществява в една лента поради ремонтни дейности. Ще бъде ограничено преминаването в активната лента, а трафикът ще се пренасочва в изпреварващата.Необходимо е шофьорите да се движат с повишено внимание и съобразена скорост, като спазват стриктно поставената сигнализация.    Всички граждани и транспортни фирми могат да получават информация за актуалната пътна обстановка от интернет страницата на АПИ – , както и по всяко време от денонощието на тел. 0700 130 20 в АПИ. ", "date": "2019.06.04", "title": "Движението в тунел „Ечемишка“ на АМ „Хемус“ в посока Варна ще е в една лента"}
{"url": "https://www.novinite.bg/articles/176407/MZ-prevede-avansova-subsidiya-na-bolnicata-v-gr-Vraca", "text": "Министерството на здравеопазването преведе на МБАЛ „Христо Ботев“ АД, гр. Враца авансова субсидия по реда на Наредба № 3/2019 г. за медицинските дейности извън обхвата на задължителното здравно осигуряване, за които Министерството на здравеопазването субсидира лечебни заведения и за критериите и реда за субсидиране на лечебни заведения. С предоставените финансови средства болницата ще бъде в състояние да изплати възнагражденията на работещите в лечебното заведение за месец април и аванс за месец май.В Министерството на здравеопазването продължават преговорите с кредиторите на болницата, с цел договаряне на разсрочване на задълженията. Очаква се да бъде постигнато споразумение с някои от кредиторите, за да може лечебното заведение да осъществява дейностите, за които има договор с НЗОК/РЗОК, както и да осигурява на населението спешна медицинска помощ и ТЕЛК, за които има договор с МЗ. ", "date": "2019.06.04", "title": "МЗ преведе авансова субсидия на болницата в гр. Враца"}
{"url": "https://www.novinite.bg/articles/176436/Edna-shtura-nosht-sas-Zubrachkite-na-Oliviya-Uajld-ot-tozi-petak-7-yuni-v-kinata", "text": "…9, 10, 11, 12! Мислите си, че баловете свършиха? Помислете пак. Най-щурият абитуриентски бал се мести в кината този петък, 7 юни, защото „книжните плъхове“ тепърва ще трябва да си наваксат. Режисьорският дебют на Оливия Уайлд (Д-р Хаус) вече спечели сърцата на критиката в САЩ, които му предричат култов статус.„Химнът на едно поколение“Макс Сий, GQ„Революционна тийн комедия“Джейк Койл, ASSOCIATED PRESS„Определящ за цяло едно поколение и веднага се превръща в класика“Джейсън Герасийо, BUSINESS INSIDER„Фантастичен дебют на Оливия Уайлд“Джон ДеФор, THE HOLLYWOOD REPORTER„Страшен кеф“Емили Йошида, NEW YORK MAGAZINE | VULTURE„Един от най-смешните филми на годината“Джони Олексински, NEW YORK POST„Зубрачките се натрисат на купона и обират всички шестици.“А.О. Скот, THE NEW YORK TIMES„Зубрачките са правилният избор за всеки, който търси ужасно смешна и революционнакомедия.“Питър Травърс, ROLLING STONE„Най-смешният филм на годината“Брайън Труит, USA TODAY„Няма слабо“Питър Дебруж, VARIETY„От доста време на екран не е излизало нещо по-смешно, интелигентно и забавно.“Джо Моргенстърн, THE WALL STREET JOURNALПоложителните коментари на публиката също не закъсняха и Зубрачките получиха рейтинг от 97% в популярния сайт Rotten Tomatoes, както и оценки 7.5/10 от IMDB и B+ от CinemaScore. Ден преди завършването на гимназията двете най-праволинейни „зубрачки“ на випуска осъзнават, че имат сериозни пропуски по предмета „извънкласно забавление“. Най-добрите приятелки Ейми (Кейтлин Денвър) и Моли (Бийни Фелдстайн) са посветили четирите години в училище на яко учене и никакви купони с едничката цел да влязат в мечтаните елитни университети.Планът им успява. Но какво е учудването им, когато разбират, че съучениците им, отдали се на свалки и партита, също ще посещават най-престижните университети от есента. Или директно ще заминат за Силициевата долина. За да си докажат, че са не по-малко забавни от другите, сега Ейми и Моли ще се опитат да вместят четири години яко купонясване в една-единствена нощ. В Зубрачките участват Бийни Фелдстайн (Да разлаем съседите още веднъж), Кейтлин Денвър (Последният мъж на света), Лиса Кудроу (Приятели), Джейсън Судейкис (Шефове гадняри, Егрени за седмица, Сем. Милър, Баш обирджии), Уил Форт (Последният човек на Земята), Даяна Силвърс (Стъкления, Мамчето), Били Лурд (Междузвездни войни: Последния джедаи, Междузвездни войни: Силата се пробужда, Зловеща семейна история).Интересна подробност от актьорския състав е, че Бийни Фелдстайн е сестра на известния комедиен актьор Джона Хил, а Били Лурд, която влиза в ролята на ексцентричната Джиджи, е дъщеря на покойната Кари Фишър (Междузвездни войни). ЗУБРАЧКИТЕ е режисьорският дебют на Оливия Уайд и вече ѝ спечели награда на филмовия фестивал Palm Springs International Film Festival 2019. Актрисата е добре позната на публиката от хитовия сериал Д-р Хаус, TRON: Заветът и много други. Сценарният екип на ЗУБРАЧКИТЕ е изцяло женски – Сузана Фогел (Бивш под прикритие), Емили Халпърн (Спартнанец, сериалът Съпруга трофей), Сара Хаскинс (Секс, наркотици и Лас Вегас), Кейтис Силбърман (Гореща гонка, Наръчник за необвързани).ЗУБРАЧКИТЕ късат бележниците само в кината от 7 юни.", "date": "2019.06.04", "title": "Една щура нощ със „Зубрачките“ на Оливия Уайлд от този петък, 7 юни, в кината"}
{"url": "https://www.novinite.bg/articles/176422/Razchistvat-shtetite-ot-poroya-vav-Veliko-Tarnovo", "text": "Във Велико Търново започва разчистване на щетите от последния пороен дъжд. Остава в сила частичното бедствено положение в община Горна Оряховица.С багери и булдозери днес започва почистването на повече от 10 моста в община Велико Търново, чиито устои са затлачени с довлечени от реките дървета и коренища. Сериозно е пострадала инфраструктурата на три села в района на Прохода на републиката, има и засегнати общински пътища. Днес се очаква да бъде отменено частичното бедствено положение, което обяви кметът на община Горна Оряховица заради проблеми с Александровския мост на републиканския път до село Първомайци. В селото има пострадали улици, чийто ремонт започва днес.В община Елена се е активизирало свлачище. Няма пострадали хора.", "date": "2019.06.04", "title": "Разчистват щетите от пороя във Велико Търново"}
{"url": "https://www.novinite.bg/articles/176411/4-tona-plastmasa-dnevno-vlizat-v-Cherno-more-prez-Dunav", "text": "1500 тона пластмаса попадат в река Дунав всяка година. Средно на ден това са 4,2 тона, изчисляват в свой доклад от румънската организация “Повече зелено”. Ако тенденцията се запази, до 2050 година пластмасата в река Дунав може да стане повече от водата, коментират еколозите.Асоциация “Повече зелено” призовават властите в страните, през които минава водоема да вземат спешни дългосрочни мерки за предотвратяване на замърсяването.", "date": "2019.06.04", "title": "4 тона пластмаса дневно влизат в Черно море през Дунав"}
{"url": "https://www.novinite.bg/articles/176431/Po-skapi-tok-i-parno-ot-yuli", "text": "Енергийният регулатор обсъди на открито заседание цените на тока и парното от 1 юли. В последните си доклади КЕВР предвижда поскъпване на тока средно с 3.5% за страната и на топлоенергията - с 4.5 на сто.Регулаторът предлага електроенергията да поскъпне в Западна България с 3,64%, за Северна България - 3,38%, Югоизточна България - 3,06%.КЕВР предлага парното в София да поскъпне с 4,3% от юли. В Габрово регулаторът предвижда 12,3% увеличение, въпреки дружеството там поиска 108% повишаване на парното.В Разград цената на парното, която предлага КЕВР е най-голяма - 17,53%. В Пловдив предвижда 7,04%, в Плевен малко над 6%. В Бургас - 7,04%, във Враца и Велико Търново ще скочи с над 7%,ако се вземе окончателно решение за това в края на юни.В Русе експертите изчисляват, че поскъпването трябва да е близо 4%, във Варна регулаторът иска близо 2% поскъпване на парното. Единствено поевтиняване на услугата се очаква в Сливен - с около половин процент.Новите цени на парното и тока трябва да влязат в сила от 1 юли, а в края на този месец се очаква КЕВР да вземе окончателно решение. \"Ако се съобразим с енергийните дружества, парното и токът ще поскъпнат с над 50%\". Това каза председателят на Комисията за енергийно и водно регулиране (КЕВР) доц. Иван Иванов пред журналисти след заседание на енергийния регулатор.", "date": "2019.06.04", "title": "По-скъпи ток и парно от юли"}
{"url": "https://www.novinite.bg/articles/176415/Masovi-proverki-za-kachestvoto-na-hranata-po-moreto", "text": "Масови проверки за качеството на храната по морето преди началото на летния сезон. Ще се следи за категоризацията на местата за хранене, хигиената и съхранението на храните. заяви в ефира на „Здравей, България” д-р Денка Нгуен от БАБХ – Бургас. Тя допълни, че през миналия туристически сезон основното нарушение е било продажбата на нерегламентирана риба по улиците.Всеки един турист също ще може да сигнализира за нарушения и пропуски в заведенията за хранене.", "date": "2019.06.04", "title": "Масови проверки за качеството на храната по морето"}
{"url": "https://www.novinite.bg/articles/176432/Do-1-yuli-shte-bade-pusnato-dvijenieto-po-viadukt-Razliv", "text": "За улеснение на трафика до 1 юли ще бъде пуснато движението по виадукта \"Разлив\" на 51-и км на автомагистрала \"Хемус\", съобщиха от Министерството на регионалното развитие и благоустройство. В момента в ремонт са връхната конструкция и долното строене на дясното платно. Предстои полагането на хидроизолация и асфалт.След 1 юли остават довършителни работи от долната страна на съоръжението, които ще приключат в края на годината. Те обаче няма да затрудняват трафика.Това е станало известно при направената днес инспекция на строително-монтажните работи от министъра на регионалното развитие и благоустройството Петя Аврамова.За възстановяване на състоянието на виадукта, който в резултат на дългогодишната си експлоатация е силно амортизиран, държавната компания \"Автомагистрали\" ЕАД изгражда нови стоманобетонови плочи и тротоари, монтира дилатационни фуги, чугунени отводнители и колекторна система. Лявото платно на съоръжението беше ремонтирано през 2017 г.В началото на юли трябва да приключи работата по пътното платно и ще бъде пуснато движението по още един от виадуктите на АМ \"Хемус\" - при км 37+920 . Ремонтът на дясното му платно включва възстановяване и на долното строене, което ще завърши до края на 2019 г.Движението по други два виадукта на АМ \"Хемус\" - \"Потоп\" и \"Коренишки дол\", ще бъде възстановено до края на ноември 2019 г.Текущият ремонт на виадукт \"Потоп\" е заради цялостното му лошо състояние. Строителните работи включват премахване на съществуващата настилка и пластовете под нея до горния ръб на стоманобетонната плоча. Изграждат се нов изравнителен бетон и нови тротоарни блокове, ще има и нова хидроизолация.Спешният ремонт на виадукт \"Коренишки дол\" включва строителни работи по двете платна, носещите стълбове и основите.Ремонтираните виадукти ще осигурят не само комфорт при пътуване, но и ще отговарят на най-високите европейски критериите за устойчивост при земетресение.", "date": "2019.06.04", "title": "До 1 юли ще бъде пуснато движението по виадукт \"Разлив\""}
{"url": "https://www.novinite.bg/articles/176430/450-lekarstva-sa-trudno-otkrivaemi-u-nas", "text": "Общо 450 лекарства са били потърсени за една година на онлайн платформата за сигнализиране на недостиг от пациенти, съобщават от Българската асоциация за развитие на паралелната търговия с лекарства.За последните две седмици сигналите са зачестили заради нерегулярния внос и изчерпването на медикаментите, които са в процес на спиране на продажбите у нас. Освен това от организацията отчитат и активно търсене на продукти, които са със заличени досиета през последните години в страната.От БАРПТЛ посочват, че по отношение на изтегляните лекарства от нашия пазар единствената възможност за пациентите остава да търсят индивидуални решения чрез свои близки или чрез пътуване зад граница.По данни на асоциацията при 62% от случаите недостигът на лекарства се дължи на временно или трайно преустановен внос. 20% от всички сигнали са поради напускане на пазара и дерегистриране на медикаментите. Сред основните проблеми за достъпа до лекарства у нас от БАРПТЛ посочват продължаващият процес на дерегистрация на редица лекарства от България. По данни на Националния съвет по цени и реимбурсиране на лекарствените продукти през 2018 г. от българския пазар са изтеглени 158 лекарства. За периода 2014 г. - 2017 г. пък са дерегистрирани общо 1512 продукта според годишния доклад Изпълнителната агенция по лекарствата, като само за 2017 г. са били изтеглени 327 лекарства, без нито едно от тях да има проблем с лекарствената безопасност.По тази причина от БАРПТЛ настояват за нормативни промени, с които да се създаде режим за достъп на българските пациенти до лекарства, които са с доказана лекарствена безопасност, но вече дерегистрани в страната ни поради липса на икономически интерес. Асоциацията предлага и да се регламентира паралелният внос при установяване на временен недостиг поради производствени или други причини, които възпрепятстват производителите да осигуряват достатъчни количества от лекарствата.", "date": "2019.06.04", "title": "450 лекарства са трудно откриваеми у нас"}
{"url": "https://www.novinite.bg/articles/176433/Fandakova-proveri-izgrajdaneto-na-detska-gradina-za-tri-grupi-v-kv-Musagenica", "text": "Кметът на София Йорданка Фандъкова провери изграждането на детска градина за три групи в кв.„Мусагеница“.„Тук се изгражда нова сграда за 3 нови групи, които ще се добавят към 10-те, които вече съществуват. Старата детска градина е изцяло санирана, с цялостно обновени инсталации, което означава, че няма да има разлика за децата, които ще учат в старата и в новата детска градина“, каза столичният кмет.Тя посочи, че ролята на районните кметове е много важна, защото те са хората, които трябва да намерят терен, място и възможност за изграждане на детски градини, а Общината да осигури финансирането.„Финансирането за тази нова сграда е над 1.5 млн. лв. Тя решава и проблема с липсата на физкултурен салон - до момента в детската градина не е имало обособена зала за физкултурен салон. Вече е поръчано и оборудването“, отбеляза столичният кмет.\"Имам уверението, че от есента вече ще могат да се приемат деца в новата яслена и в двете нови градински групи, а според кмета на района това до голяма степен ще реши и въпросът с недостига на места в детските градини в кв. „Мусагеница“, заяви Фандъкова.„Това е една от общо 15-те нови сгради на детски градини, които сме заложили за тази година. Седем от тях вече се строят, 8 предстои да започнат всеки момент. Това е начинът за решаване на проблемите на родителите, за ограничаване на проблемите с недостига на места в детските градини“, отбеляза столичният кмет, цитиран от „Фокус“. „Това е пътят - работим активно и имаме сериозни инвестиции в образователна инфраструктура\".\"Вече са над 80 млн. лв. инвестициите в образование от страна на Столичната община само за тази година. Наред с новите детски градини изграждаме и 10 училищни сгради, строителството на които в момента тече. От тях в 5 има и физкултурни салони“, посочи Фандъкова. „Спорт и образование, това за мен е грижата за децата и за семействата. Това е и най-важната задача“, отбеляза тя.", "date": "2019.06.04", "title": "Фандъкова провери изграждането на детска градина за три групи в кв. „Мусагеница“"}
{"url": "https://www.novinite.bg/articles/176408/Obsajdat-novite-ceni-na-toka-i-parnoto-ot-1-yuli", "text": "Какви ще са новите цени на тока и парното от първи юли - това ще обсъжда днес на открито заседание Комисисията за енергийно и водно регулиране. По първоначалните разчети на експертите, цената на електричеството трябва да се увеличи средно с 3.48 на сто в цялата страна.Анализът на цените на топлото показва поскъпване с мeждy 1.96 и 17.5% зa paзличнитe TEЦ-oвe. ", "date": "2019.06.04", "title": "Обсъждат новите цени на тока и парното от 1 юли"}
{"url": "https://www.novinite.bg/articles/176437/TEC-ovete-i-NEK-ne-sa-saglasni-s-predlojeniyata-na-KEVR", "text": "По-високи цени на тока и парното от 1 юли обсъди днес Комисията за енергийно и водно регулиране.Регулаторът предвижда цената на тока да се увеличи в рамките на инфлацията – около 3,5%. Миналата седмица от там съобщиха и средно поскъпване с 4,5% при парното и топлата вода.По време на изслушването на топлофикациите направи впечатление, че ТЕЦ-овете с най-високи цени Разград - 17% и Габрово с над 12% не присъстваха, но тези присъстващите изразиха несъгласие с почти всички заключения на регулатора. Като се започне от орязване на планове им за ремонти и се стигне до цените за купуване на въглеродни емисии.\"Имаме няколко възражения. Първото е срещу намалените ни разходи за ремонт. На второ място са намалените емисии за количества въглероден окис и респективно намалените разходи за закупуване на тези емисии и не на последно място е новата цена за достъп, която трябва да заплащаме\", каза Радослав Михайлов, изпълнителен директор на \"Топлофикация - Враца, предаде БНТ.\"Разходите за ремонт на предприятието са намалени наполовина. Мисля, че на практика, обосновката, която сме дали по пера за необходимите ремонти, без които дружеството няма да може да осигури производство през зимните месеци са дадени в нашето становище - мисля, че трябва да се вземат предвид\", заяви от своя страна Кремен Георгиев, изпълнителен директор \"Топлофикация\" - София.Недоволни имаше и във втората част на откритото заседание на КЕВР, в което бяха обсъдени цените на електроенергията. От АЕЦ \"Козлодуй\" заявиха, че не могат да изпълнят исканите от тях доставки за бита, както за регулирания пазар. От НЕК заявиха, че цените, които КЕВР е определил, са изключително ниски и не са съгласни с тях.\"С така подготвения доклад АЕЦ \"Козлодуй\" е технически невъзможно да изпълни заявките на обществения доставчик, да изпълни ангажимента си към по делото \"БЕХ - Електрисити\" и същевременно да осигури енергия и за свободния пазар\", каза Мартин Тафров, ръководител управление АЕЦ \"Козлодуй\".\"За пореден път се прави една псевдсоциална програма, защото при тези цени на електроенергия за населението не знам кой печели, защото според мен няма печелещи, а всички са губещи\", заяви Петър Илиев, изп. директор на НЕК.Председателят на КЕВР Иван Иванов отговори на искането за по-високи цени на електроенергията, че ако той го изпълни, тогава цената на тока трябва да нарасне между 50 до 60% - нещо, което КЕВР няма да допусне. Иванов заяви още, че си е изпълнил обещанията, а именно цената на тока да бъде в рамките на инфлацията.В петък предстои обществено обсъждане на новите цени на тока и на парното, когато и гражданските организации ще се включат в дискусията.", "date": "2019.06.04", "title": "ТЕЦ-овете и НЕК не са съгласни с предложенията на КЕВР"}
{"url": "https://www.novinite.bg/articles/176426/Siderov-Davam-nagrada-za-moya-kleveta-sreshtu-VMRO", "text": "Давам награда, ако някой докаже моя клевета срещу ВМРО в предизборната кампания. Това написа във \"Фейсбук\" лидерът на Атака Волен Сидеров в отговор на изказването на министъра на отбраната Красимир Каракачанов, че е бил поздравен за изборната победа само от Валери Симеонов, съобщи novini.bg.\"Не се обадих на Красимир Каракачанов, защото според мен той и партията му постигнаха един измислен резултат, а желанието им бе да превземат патриотичната ниша в българската политика. Ние не нападаме ВМРО. Ние посочваме конкретни факти. Няма как да се обадя, за да поздравя една измама. Няма как да поздравя един вот, който съм убеден, че не е спечелен по честен начин. Призовавам ръководството на ГЕРБ да обърне внимание дали може да имат за партньор партия, която използва укорими методи за постигане на определен изборен резултат.Спомням си за думите на лидера на ГЕРБ в едно предизборно студио, в което той заяви, че любимият му български политик, извън ГЕРБ, е Джамбазки. Това ме накара да подозирам, че има някакъв сговор между ГЕРБ и ВМРО за превземане на патриотичната ниша. Едно обаче е да искаш, друго е да можеш, трето - да го постигнеш\", написа още той.", "date": "2019.06.04", "title": "Сидеров: Давам награда за моя клевета срещу ВМРО"}
{"url": "https://www.novinite.bg/articles/176434/Chetvartoklasnicite-ot-Sofiya-Varna-i-Smolyan-s-naj-dobri-rezultati-ot-maturite", "text": "Четвъртокласниците от София, Варна и Смолян с най-добри резултати от матурите, съобщават от Министерството на образованието. На последните места по три от четирите учебни предмета се подреждат Шумен, Монтана и Сливен, а по български език и литература - Монтана, Силистра и Сливен.Учениците са с по-добри резултати по български и литература тази година.Най-голямо е понижението по човекът и обществото – с 4,44 на сто, а по човекът и природата и по математика средните оценки са по-ниски с малко над процент и половина.Най-ниските резултати са отчетени за въпросите със свободен отговор, които предполагат допълване или създаване на кратък текст. ", "date": "2019.06.04", "title": "Четвъртокласниците от София, Варна и Смолян с най-добри резултати от матурите"}
{"url": "https://www.novinite.bg/articles/176444/Karakachanov-Okolo-2-mlrd-lv-e-maksimumat-na-razumnata-cena-za-F-16", "text": "Стойността от 1,6 млрд. долара за придобиване на самолети Ф-16 е само рамка, коментира във Варна министърът на отбраната Красимир Каракачанов, цитиран от БНР.\"Това е рамката, която Конгресът дава като максимум, която разрешава на правителството да сключи сделка максимум на такава цена. Това по никакъв начин не означава, че стойността на самолетите, ако ги закупим, ще бъде 1,673 милиарда. Това е таванът, който разрешава Конгресът. Давам пример със Словакия. Конгресът беше гласувал за Словакия 2,8 милиарда, а словаците сключиха договор на 1,8 млрд, разясни вицепремиерът.Ние имаме една рамка, която е гласувал парламента - 1,8 млрд. лева. Той ни гласува и възможност да се отклоним леко, но в края на крайщата лично аз смятам, че можем да се отклоним в рамките на разумното и изгодното за България. Около 2 милиарда лева е, според мен, максимумът на разумната цена. Малко повече от един милиард долара грубо казано. По никакъв начин няма да бъде за сметка на способностите на самолета\", заяви Каракачанов. ", "date": "2019.06.04", "title": "Каракачанов: Около 2 млрд. лв. е максимумът на разумната цена за F-16"}
{"url": "https://www.novinite.bg/articles/176439/Dobrovolci-shte-chistyat-plaj-Ropotamo", "text": "На 15 и 16 юни десетки доброволци ще се съберат в един от най-красивите заливи по южното ни Черноморие – устието на река Ропотамо, за да почистят заедно прилежащия плаж. За втора поредна година това ще се случи навръх Международния ден на сърфа и е част от инициативата Wind2Win с кауза за чисто Черно море, свободно от пластмаса и други вредни отпадъци. Организаторите - сърфистите Илияна Стоилова и Йоан Колев, символично са озаглавили събитието \"Сърф MARмалад\".Миналата година серията от почиствания стартира на плаж „Перла“, където бяха събрани близо 1000 кг отпадъци и завърши на варненския плаж „Ветеран“.Междувременно двамата атлети успешно завършиха първото по рода си скоростно преминаване с уиндсърф от най-северната до най-южната точка на нашето Черноморие.Този юни, за всички, дошли да „излекуват“ морето с чували и ръкавици, инициаторите са подготвили безплатни сърф уроци. Ще има и подаръци от партньори на събитието.", "date": "2019.06.04", "title": "Доброволци ще чистят плаж \"Ропотамо\""}
{"url": "https://www.novinite.bg/articles/176429/Borisov-kam-Staloun-10-godini-po-kasno-vse-si-Rambo", "text": "\r\nПремиерът Борисов се срещна с холивудската звезда Силвестър Сталоун. Двамата пиха кафе и изгледаха трейлъра на „Рамбо V: Последна кръв” в Министерския съвет. Актьорът разказа любопитни новини около филма, който е сниман у нас.\r\n\r\nБорисов му благодари за добрите думи, които споделя в интернет за България. Холивудската звезда каза, че доста е харесал страната ни. „Как си, братко мой? Радвам се да те видя. 10 години от последната ни среща, а ти все си си Рамбо“. С тези думи Борисов посрещна госта си.\r\nСталоун заяви, че е впечатлен от екипа, с който работи у нас и от добрите строители, ангажирани на снимачната площадка. „Индустрията е много по-развита. Има невероятни строители. Нещо, което отнема два месеца, тук го правят за две седмици”, каза още той. Премиерът ни се похвали със строителството на столичното метро.\r\nИзвестният актьор пристигна миналата седмица в София, за да презаснеме някои от сцените. Актьорът, който е продуцент и сценарист на филма, дойде в България в края на септември миналата година и остана повече от месец, но сега е недоволен от някои кадри и ще ги заснеме повторно. Той ще отседне в един от най-големите столични хотели и ще работи само във филмовия център в “Бояна”. Очаква се да остане дълго у нас за новите снимки.\r\n", "date": "2019.06.04", "title": "Борисов към Сталоун: 10 години по-късно все си Рамбо"}
{"url": "https://www.novinite.bg/articles/176460/Ministar-Ananiev-predstavi-proekt-na-Metodikata-za-formirane-na-vaznagrajdeniyata-v-bolnicite-pred-socialnite-partnori", "text": "Днес, 4 юни, в рамките на Отрасловия съвет за тристранно сътрудничество в „Здравеопазването“ министър Кирил Ананиев представи пред представителите на синдикатите и работодателите проекта на Методиката за образуване на разходите за персонал и работните заплати на медицинския и немедицинския персонал в държавните и общинските лечебни заведения за болнична помощ.С Методиката се цели да бъдат гарантирани справедливи, обективни и прозрачни процедури при определяне на индивидуалните работни заплати, както и да не бъдат допускани форми на дискриминация или неравностойно третиране на персонала при определяне размера на възнагражденията.„Предлагаме лечебните заведения за болнична помощ да определят размера и структурата на разходите за персонал чрез вътрешни правила, които да са съобразени с настоящата Методика и със спецификата, организационната структура и дейността на всяка конкретна болница. Всяка болница ще съгласува вътрешните си правила с представените на ниво лечебно заведение синдикални организации“, посочи здравният министър. Той уточни, че вътрешните правила ще се утвърждават от директора или управителя на лечебното заведение и ще бъдат синхронизирани със Стандарта за финансова дейност, който прилагат държавните и общински болници.След като са обезпечени приоритетните разходи за персонал и са изпълнени условията на Стандарта за финансова дейност, болниците ще могат да изплащат допълнителни възнаграждения за извършени дейности и постигнати резултати. Допълнителните възнаграждения ще бъдат определяни според индивидуалния принос на работещите за постигнатите резултати от дейността. Предложението на МЗ е средствата за допълнителни възнаграждения да не могат да превишават 50% от общите разходи за персонал. Това стана ясно още от думите на здравния министър.Акцент в предложението на МЗ е минимум 50% от приходите от дейности, финансирани от НЗОК и МЗ, както и приходи от потребителски такси, наеми и други услуги, да се разпределят за възнаграждения за работещите в лечебните заведения.Социалните партньори поеха ангажимент до края на настоящата седмица да изпратят становищата си по Методиката, както и да дадат предложение относно определянето на препоръчително съотношение между основните работни заплати за лекар, специалист по здравни грижи и санитар, което съотношение да залегне в окончателните текстове на Методиката. ", "date": "2019.06.04", "title": "Министър Ананиев представи проект на Методиката за формиране на възнагражденията в болниците пред социалните партньори"}
{"url": "https://www.novinite.bg/articles/176447/Prezidentat-sezira-KS-za-promenite-v-Zakona-za-darjavnata-sobstvenost", "text": "Президентът Румен Радев сезира Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за държавната собственост (обн. ДВ бр. 44/4.06.2019). Това съобщават от пресцентъра на Президентството. Сезирайки съда президентът отстоява своята позиция, изразена с наложеното вето върху законовите разпоредби.", "date": "2019.06.04", "title": "Президентът сезира КС за промените в Закона за държавната собственост"}
{"url": "https://www.novinite.bg/articles/176442/VMRO-Politicheskite-pretencii-na-gej-parada-sa-problem-na-cyaloto-balgarsko-obshtestvo", "text": "За дванадесети пореден път тази година ще се проведе шествие на нещо, наричащо себе си „София Прайд“. За пореден път една група сексуално разкрепостени маргинали ще пропагандира отклоненията си в центъра на нашия град. И за пореден път се повдига темата дали да има или да няма подобно събитие. За нас от ВМРО отговорът е категоричен. Българската столица не трябва да става арена на джендър пропаганда.Това се казва в позиция на ВМРО – Българско национално движение относно провеждането на гей парад в София.България е страна с древни история, култура и религия. Нашият народ е изграден на основа на ценностите и принципите на традиционното християнско семейство. Ето защо за нас подобно събитие категорично не трябва да се провежда. Семейство означава само едно - майка, баща и техните деца. Няма и не може да има семейство от еднополови двойки. Няма и не може да има промяна на пола. Всеки, който твърди обратното, е пропуснал началния курс по биология.Парадирането с отклонението от нормалността на хората, организиращи гей парада е техен проблем. Политическите им претенции обаче са наш проблем – на цялото българско общество, на държавата. Недопустимо е тази група да изисква допълнителни права, които освен в разрез с природата са и в разрез с върховния закон на държавата - Българската конституция. Там, в чл. 46 изрично се споменава, че „Бракът е доброволен съюз между мъж и жена“.Взимайки предвид всичко това е редно да се запитаме до къде води един гей парад и политическите щения на организаторите му. Пропагандата на розовите фашисти, които ни убеждават, че просто се борят за равни права всъщност пъпли към най-невинните – децата. В хиляди училища в целия свят се появяват брошури, инструкции, планове и насоки, които инструктират учителите да учат децата как да се самозадоволяват, как да правят анален секс, как могат да си избират какъв пол да са в определен ден и как било нормално да правиш секс с човек от същия пол. Постепенна, тиха, настъпателна и нагла. Такава е политиката им. И се развива чрез инструментариума от хиляди ненужни организации, хиляди знайни и незнайни НПО-та. Те ще Ви убеждават, че се борят против насилието над жени например, докато всъщност пропагандират психическите отклонения на една маргинална група.Ето защо ВМРО се противопоставя твърдо и убедено на всякакви опити за прокарване на гей или джендър пропаганда в България. Не на гей парада!", "date": "2019.06.04", "title": "ВМРО: Политическите претенции на гей парада са проблем на цялото българско общество"}
{"url": "https://www.novinite.bg/articles/176458/Energijnoto-ministerstvo-i-KEVR-podkrepyat-sazdavaneto-na-borsa-za-priroden-gaz", "text": "Министерството на енергетиката и Комисията за енергийно и водно регулиране подкрепят създаването на борса за природен газ в България. Това стана ясно по време на кръгла маса в Народното събрание, на която беше представена концепцията за газовия хъб \"Балкан\".Само при диверсификация на доставките на природен газ може да говорим за конкуренция и за създаване на условия за либерализация на пазара, каза министърът на енергетиката Теменужка Петкова.За тази диверсификация е нужно създаване на инфраструктурни връзки с държавите в региона и на енергийна борса, която ще ни даде сигурност и конкурентни цени на енергията, и съответно - конкурентна икономика, посочи енергийният министър.В Министерството на енергетиката изцяло подкрепяме инициативата за създаване на борса за природен газ и ще помагаме с целия си експертен потенциал, отбеляза Теменужка Петкова.С постепенната либерализация на пазара на природен газ ролята на енергийния регулатор се засилва, каза председателят на Комисията за енергийно и водно регулиране Иван Иванов.КЕВР се ангажира с издаване на лиценз за борсовия оператор, включително и на платформата за търговия на природен газ. Правилното решение е взаимстване на търговска платформа от сериозен търговец, като добър вариант е Средноевропейската платформа за природен газ \"Баумгартен\", Австрия, каза Иван Иванов. КЕВР ще одобри и мерките за контрол на ликвидността, за недопускане на пазарни злоупотреби и изтичане на вътрешна информация от борсата, добави той.Народният представител Валери Симеонов поиска по-конкретна информация за източниците на природен газ и защо мястото на газовия хъб \"Балкан\" не е избрано в Южна България, където строителството, по думите му, ще е много по-малко.", "date": "2019.06.04", "title": "Енергийното министерство и КЕВР подкрепят създаването на борса за природен газ"}
{"url": "https://www.novinite.bg/articles/176457/Prezidentat-Radev-shte-poseti-Sloveniya-za-uchastie-v-sreshtata-na-varha-na-regionalnata-iniciativa-Tri-moreta", "text": "На , сряда, държавният глава Румен Радев ще участва в Четвъртата среща на върха на регионалната инициатива „Три морета“, която ще се състои в Словения. Българският президент ще посети Любляна по покана на словенския си колега Борут Пахор, който е домакин на форума. Инициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти. Българският държавен глава ще участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария. Участие ще вземе и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между  Адриатическо, Балтийско и Черно море.  Във водената от президента Радев делегация е министърът на икономиката Емил Караниколов, както и представители на българския бизнес, които ще участват в икономическия форум, съпътстващ срещата на върха в Любляна. В рамките на двудневната среща на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка. ", "date": "2019.06.04", "title": "Президентът Радев ще посети Словения за участие в срещата на върха на регионалната инициатива „Три морета“"}
{"url": "https://www.novinite.bg/articles/176453/Partiite-shte-vrashtat-nadvzetite-subsidii-za-tri-godini-nazad", "text": "Партиите ще трябва да върнат надвзетите пари като държавна субсидия три години назад - до май 2016 година.Правната парламентарна комисия прие промените в Закона за политическите партии, внесени от Министерския съвет.В него изрично е записано, че 11 лева ще се дават само за получен реален глас за съответната партия или коалиция. Малко преди евровота стана ясно, че партиите са получавали над 13 лева за реален глас, а не записаните в закона 11 лева.От Министерство на финансите обясниха, че двата лева разлика идват от факта, че субсидиите са изплатени на база всички действителни гласове, чрез преразпределяне на вота за непрескочили бариерата формации, а не само на реално подадените за партия и коалиция бюлетини.По-рано днес прокуратурата откри нарушение в Закона за политическите партии. Обвинението даде на финансовото ведомство 30 дни да измисли как партиите да върнат надвзетите пари. Това е предвидено и в приетия днес законопроект. Сметната палата пък веднага реши, чме ще одитира начисляването и изплащането на субсидиите на политическите партии.\"Надвзетото ще бъде удържано при следващи траншове, а при недостиг или липса на следващи траншове - да се възстанови от съответните партии\", обясни Росица Велкова, зам.-министър на финансите.Ведомството призна, че всъщност сумата за субсидии се изчислявала на база всички гласове, а не само на база валидни гласове, още от 2001 година досега. Парите ще бъдат връщано само три години назад обаче, заради давността.Тезата, че отпуснатите повече пари за субсидии се дължат на грешно изчисление, застъпи правосъдният министър Данаил Кирилов.\"Ако твърдим че има грешка - тя е грешка в изчислението, или в метода\", настоя Кирилов.\"Законът не е бил неправилен, неправилно е бил изпълнен\", опонира депутатът от БСП Крум Зарков и допълни: \"Поддържаме искането за оставка\".По време на заседанието стана ясно, че премиерът Бойко Борисов вече има отговор на това искане, което заръчал на Кирилов да предаде: \"Мога да предам - категорично не. Относно по-живописното описание - мога после да ви го разкажа\".Правната комисия отхвърли идеята на \"Воля” само парламентарно представените партии да получават субсидии. В момента по закон партиите трябва преминат 1%, за да получават средства от държавния бюджет.", "date": "2019.06.04", "title": "Партиите ще връщат надвзетите субсидии за три години назад"}
