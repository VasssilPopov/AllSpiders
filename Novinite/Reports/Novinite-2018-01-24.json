{"url": "http://www.novinite.bg/articles/155925/79-narusheniya-na-patya-za-chetiri-chasa-v-Sliven", "text": "Само за 4 часа служители на сектор „Пътна полиция”-Сливен са проверили 210 автомобила и са констатирали 79 нарушения на Закона за движение по пътищата, предаде БНТ. Вчера на територията на Сливен са проведени две операции по метода широкообхватен контрол. От 11,00 до 13,00 часа в района на кръстовището до Дамарски мост и от 15,00 до 17,00 часа пред сградата на КАТ. При първата операция са установени 52 нарушения. Съставени 20 електронни фиша за нарушаване на скоростта, 9 акта и 23 фиша. Отнети са 3 свидетелства за управление на МПС за неплатени глоби. 27 нарушения са констатирани в периода 15,00-17,00 часа. Установен е един водач с алкохол до 1,2 промила, един неправоспособен и са отнети 2 свидетелства за управление за неплатени глоби. До края на месеца „Пътна полиция”-Сливен ще проведе още три операции по метода широкообхватен контрол на територията на града. Ще бъде извършвана пълна проверка на водачите- редовни документи /валидност на шофьорска книжка, застраховка Гражданска отговорност, годишен преглед и други/, употреба на алкохол и наркотици, изправност на автомобила и оборудване за зимния сезон, използване на обезопасителни колани и обезопасителни системи за децата, спазване на ограничението на скоростта и други.", "date": "2018.01.24", "title": "79 нарушения на пътя за четири часа в Сливен"}
{"url": "http://www.novinite.bg/articles/155879/Parviyat-vot-na-nedoverie-sblaska-upravlyavashti-i-opoziciya", "text": "И още скандали. Този път в пленарна зала. Първият вот на недоверие към кабинета \"Борисов\" 3 за пореден път сблъска управляващи и опозиция. Темата - корупция, предаде Нова телевизия.Според вносителите на БСП, екипът на Борисов се е провалил в битката с нея. От ГЕРБ пък дадоха примери за злоупотреби и облагодетелстване и на червени активисти.  ", "date": "2018.01.24", "title": "Първият вот на недоверие сблъска управляващи и опозиция"}
{"url": "http://www.novinite.bg/articles/155924/Piyan-shofor-prichini-katastrofa-v-Ruse", "text": "Пил шофьор е катастрофирал тази сутрин на международния булевард \"България\" в Русе, съобщиха от ОД на МВР. Сигнал за инцидента е подаден в 6.13 часа. Лек автомобил \"Форд\" се обърнал по таван в района срещу училище \"Алеко Константинов\". Пристигналият на място екип на \"Пътна полиция\" е установил, че колата е шофирана от 41-годишен мъж, който се разминал с леки наранявания. При проверката за алкохол дрегерът отчел 1,81 промила. За денонощие в Русенско са регистрирани общо 12 катастрофи без пострадали.", "date": "2018.01.24", "title": "Пиян шофьор причини катастрофа в Русе"}
{"url": "http://www.novinite.bg/articles/155894/Vidno-e-che-borbata-s-korupciyata-shte-se-vodi-ot-grajdanite-smyata-Radev", "text": "Видно е, че и занапред борбата с корупцията ще се води от гражданите и медиите. Това каза президентът Румен Радев по време на отчета за първата година, откакто заема поста. В експозето си за изминалата година той акцентира на темите за сигурността и корупцията, темите, по които той има сериозни противоречия с изпълнителната власт и парламента. Той коментира върнатия от него антикорупционен закон и структурирането на новия антикорупционен орган:Радев посочи също, че не е срещнал разбиране и по темата за сигурността и отбраната. По думите му \"тенденциозно формираната комисия\" за избора на нови изтребители на практика е блокирала модернизацията на армията. \"МО е принудено да налива средства в техника, но и това не се случи. Това доведе до нито нова, нито ремонтирана стара техника. Стотиците милиони за модернизация потънаха в харчене на излишък\", каза Радев.Президентът посочи, че председателството на Съвета на ЕС е сред приоритетите му за тази година. Според него обаче председателството не трябва да бъде \"алиби\" за болните теми. Сред тях той посочи спадът на чуждестранните инвестиции, обезлюдяването и демографския срив.\"Корупцията деморализира обществото. Под въпрос е фундаменталното право на свободата на словото. Това не е само политически въпрос а ангажимент на всеки активен гражданин. Ние трябва да отстояваме демократичните си права без да очакваме разбиране и съдействие от Европа\", смята Радев. Той допълни също, че през годината заедно с вицепрезидента Йотова са показали, че могат да работят \"ефективно и в екип\". ", "date": "2018.01.24", "title": "Видно е, че борбата с корупцията ще се води от гражданите, смята Радев"}
{"url": "http://www.novinite.bg/articles/155897/Iliyana-Jotova-Fokusat-mi-beshe-rabotata-s-nashite-sanarodnici-zad-granica", "text": "Фокусът в моята работа през тази изминала година беше работата с нашите сънародници зад граница, изтъкна вицепрезидентът Илияна Йотова на пресконференцията за една година от мандата си.Това е кауза, защото за тези хора България е истинската родина. Със силата на президентската институция искам да им кажа: България стои зад вас, зад вашите права, тя е гарант за тези права, но заедно с вас, ние можем да работим в интерес на България. Казах им навсякъде, че те са един огромен потенциал за България, допълни Йотова.Илияна Йотова, вицепрезидент на Република България: Амбицията на мен и моя екип надскача отделни идеи и дори политики. Не гледайте на тази амбиция като на поредното издание на \"Българския Великден\", защото тази амбиция и тази политика надскача границата на един мандат. Това е политика с дългосрочна политика и всеки един държавник трябва да я продължи. Нека да бъдем реалисти - ние не можем да върнем всички наши сънародници у нас, но можем да работим много успешно за съхранение на българското самосъзнание, за завръщането на българското у тях. Можем да върнем децата им, тези, които искат да свържат бъдещето с България.Българските общности, отделните личности в чужбина, могат да бъдат чудесно лоби на България, на българската наука, на българското образование, на българския бизнес. Аз недоумявам защо тези общности от старите политически диаспори или новата икономическа миграция бяха изключени изцяло от темата за Българското председателство на Съвета на ЕС, след като тези хора можеха да рекламират страната ни навън, каза още Йотова.", "date": "2018.01.24", "title": "Илияна Йотова: Фокусът ми беше работата с нашите сънародници зад граница"}
{"url": "http://www.novinite.bg/articles/155902/Roditeli-na-protest-v-zashtita-na-uchitelya-udaril-shamar-na-uchenik-v-chas", "text": "Учители, ученици и родители на протест в защита на учителя, ударил шамар на ученик в час по физкултура. След инцидента преподавателят Николай Николов беше арестуван за 24 часа. С какви мотиви беше организиран протестът?Учебният ден в 65-о основно училище в Бусманци днес започна с викове на учениците, които се заканиха да не влизат в час. Дотук се стигна след като вчера учителят Николай Николов удари ученик в час по физкултура.„Отидох при господина в учителската и му казах: „Господине, Роберто Пегелирано ме удари с топката. Той слезе и му удари лек шамар”, разказва Емил.„И аз го плеснах и някакси така му разкървавих устата”, разказва учителят по физкултура Николай Николов.Според пострадалото дете, причина за шамара не е имало.Учителят беше задържан в ареста за 24 часа, а родители, учители и ученици организираха протест в негова защита. И определиха ситуацията като проблем в образователната система.„С тази система на делегираните бюджети в много случаи едни такива деца, проблемни, трябва да бъдат търпяни, само и само, за да оцелее училището”, коментира Бистра Зографова, родител.Сред събралите се в защита на учителят по физкултура бе и синът му Димитър, който също е учител.„Аз бях шокиран, просто моят баща никога не си е позволявал да удари нито мен нито сестра ми. Той е изключително търпелив човек, за да направи това е бил изкаран извън равновесие”, твърди Димитър Димитров.„Това е един импулс, може да се случи във всяко едно училище в София и в България, но не го оправдавам”, казва Жельо Колев, директор на 65-о СУ.Ще бъде ли наказан учителят ще прецени директорът на училището. Но след като получи писмените му обяснения.", "date": "2018.01.24", "title": "Родители на протест в защита на учителя, ударил шамар на ученик в час"}
{"url": "http://www.novinite.bg/articles/155900/Cheshka-firma-e-noviyat-naematel-na-plaja-v-Carevo", "text": "Дружество „АС хотели“, със седалище София и едноличен собственик на капитала – чешката фирма „Александрия груп”, е избрано за наемател на морски плаж „Царево-централен“. Т ова съобщиха от Министерството на туризма. Компанията спечели търга с тайно наддаване, като предложи годишна наемна цена в размер на 86 400 лв. с ДДС. Според договора, тя ще предоставя на туристите цени не по-високи от 10 лв. за чадър и 5 лв. за шезлонг. Заявления за участие в търга са подали още 3 фирми – софийските „Хиспаконсулт“ и „Счет и Ко“, както и „Холидейинвест 2011“ от Царево. Първите две обаче не са допуснати до участие в търга. „АС хотели“ има 14-дневен срок да внесе едногодишната наемна цена от договора за централния плаж в Царево, за да стане официално стопанин на ивицата през следващите 5 години.", "date": "2018.01.24", "title": "Чешка фирма е новият наемател на плажа в Царево"}
{"url": "http://www.novinite.bg/articles/155904/Promeniha-11-zakona", "text": "Парламентът прие на второ четене промени в Закона за посевния и посадъчния материал, с които се изменят 10 други закона. С текстовете се цели намаляване на административната тежест чрез оптимизиране на някои административни услуги и отпадане на част от изискуемите документи, предаде БНТ.Отпада разрешителният режим за производство, заготовка и търговия на посевен и посадъчен материал. Производство на посевен и посадъчен материал ще могат да извършват лица, регистрирани като земеделски стопани и сключили договор с притежателя на сертификат, когато сортът е защитен. Според промените Изпълнителната агенция по сортоизпитване, апробация и семеконтрол ще поддържа на интернет страницата си публичен национален електронен регистър на лицата, които търгуват с посевен и посадъчен материал.Отпада срокът на издадените сертификати за лозовия посадъчен материал и забраната той да бъде търгуван след изтичането на срока на документа.В Закона за горите се отменя предварителното съгласуване със съответната регионална дирекция по горите на скиците или скиците-проект на имота при учредяване на право на ползване и при промяна на предназначението на поземлени имоти до 50 декара, които не са публична държавна собственост.В Закона за опазване на земеделските земи се предвижда при изграждане или разширяване на обекти върху земеделски земи от първа до шеста категория, за които се определят най-малко две площадки или трасета, площадките да се определят не с предварителен проект на подробен устройствен план, а със скици или скици-проекти. Регламентира се и възможността заинтересовано лице да поиска потвърждаване на решението за промяна на предназначението на земеделска земя за неземеделски нужди.В Закона за ветеринарномедицинската дейност отпада изискването за представяне на копие от дипломата и удостоверение за членство в Българския ветеринарен съюз на ветеринарните лекари при регистрацията на ветеринарномедицинско заведение.", "date": "2018.01.24", "title": "Промениха 11 закона"}
{"url": "http://www.novinite.bg/articles/155907/Radev-Ne-e-momentat-da-ratificirame-Istanbulskata-konvenciya", "text": "В края на първата година от своя мандат президентът Румен Радев разкритикува състоянието на сектор \"Сигурност\" и го определи като критично. На фона на постигнатия консенсус за развитието и модернизацията на сектора с малки изключения този консенсус не беше материализиран, заяви държавният глава по време на отчитането на първата година от мандата. Той акцентира също върху нужната борба с корупцията, отстояването на свободата на словото, усилията за прозрачност на управленските решения и харченето на публичните средства. \"Тенденциозно създадената парламентарна комисия за нов изтребител блокира цялостния процес на модернизация на въоръжените сили. Министерството на отбраната бе принудено да налива значителни средства в техника, която не носи съвременни способности. Но и това не се случи поради липсата на подготвени договори в края на годината, което доведе до още по-тежко положение - нито нова, нито ремонтирана стара техника. В крайна сметка определените в бюджета стотици милиони за модернизация потънаха в отработения механизъм за харчене на излишъка. Проблемите на личния състав остават нерешени и като окомплектованост, и като мотивация. Постигнатото от министъра на отбраната увеличение на заплатите се разминава с очакваното\", каза държавният глава. На пресконференцията за първата година от мандата си президентът посочи, че сега не е моментът да се ратифицира Истанбулската конвенция. По думите му не трябва да се подписва документ, без да е дебатиран у нас и без да знаем какво реално следва от него. Не може от сърцето на Европа да се дават декларации, че ние ще приемем тази конвенция, преди да се е произнесъл българският парламент, без да е изчерпан един задълбочен дебат по темата в българското общество, посочи президентът. Той каза още, че зад благородната инициатива да се намали насилието над жени и деца прозира друга идеология. Радев отбеляза, че конвенцията разединява обществото. Държавният глава призова депутатите да проявят разум. На въпрос на Дарик, ако парламентът ратифицира Истанбулската конвенция, дали държавният глава е обмислял да сезира Конституционният съд или да наложи вето, Радев каза, че очаква депутатите да изразят своята свободна воля най-вече като родители. Според Румен Радев има много по-важни теми от тази конвенция като бедността, престъпността, корупцията, демографската катастрофа, които в момента трябва да бъдат приоритет пред българското правителство и Народното събрание. Той подчерта, че изчезваме като нация и правителството и парламентът трябва да запретнат ръкави и час по-скоро да си напишат домашното.И президентът Радев, и вицепрезидентът Илияна Йотова увериха, че нямат разнобой помежду си по отношение на Истанбулската конвенция. Йотова подчерта, че ще продължи да работи за ограничаване на насилието над жени и деца, но също смята, че трябва да има широк обществен дебат по документа. По отношение на вота на недоверие към кабинета, дебатите по който бяха вчера, а утре предстои гласуване в пленарна зала, президентът каза, че го приема като част от усилията на обществото да се противопостави на корупцията в страната, каквато очевидно има. Попитан как работи с останалите институции и конкретно с парламента и правителството, Радев каза, че между институциите няма война. Президентът обаче посочи, че има ценностни различия и сподели, че не приема български премиер и германски канцлер да оповестяват решение за покана към чужд държавен глава, за което президентът да научава от медиите. Радев каза, че не приема това като обида към себе си, а към България и обясни, че то противоречи на духа на Конституцията. Попитан колко често се вижда с лидера на БСП Корнелия Нинова, той каза, че се среща с нея толкова често колкото и с премиера и председателя на НС. Президентът каза, че има своите позиции и виждания по редица въпроси и няма нищо страшно да са близки с позициите на една или друга политическа сила и е съвсем нормално тази политическа сила да бъде БСП, която е издигнала неговата кандидатура за поста държавен глава. Радев каза, че не възнамерява да създава свой политически проект.", "date": "2018.01.24", "title": "Радев: Не е моментът да ратифицираме Истанбулската конвенция"}
{"url": "http://www.novinite.bg/articles/155923/Istanbulskata-konvenciya-ne-mina-prez-parlamentarna-komisiya", "text": "Преди минути парламентарната Комисия по младежта и спорта отхвърли Истанбулската конвенция с 10 срещу 9 гласа.Депутатът Георги Марков беше единствения от ГЕРБ, който гласува против.По-рано от парламентарната трибуна лидерът на БСП Корнелия Нинова предложи референдум за Истанбулската конвенция.„Само народът и суверенът може да каже волята си по този въпрос след създалата се вече ситуация. По закона за референдумите такъв не е възможен, ако конвенцията е вече приета. Затова искаме първо да се спре процесът на ратификация, да се направи обществената дискусия и народът да се произнесе. Ако те бързат и настояват, и тази ратификация бъде направена, то тогава народът няма да може да се произнесе. Такъв е законът”, заяви Корнелия Нинова.  ", "date": "2018.01.24", "title": "Истанбулската конвенция не мина през парламентарна комисия"}
{"url": "http://www.novinite.bg/articles/155914/BSP-iska-referendum-za-Istanbulskata-konvenciya", "text": "БСП иска да се проведе референдум по Истанбулската конвенция, обяви лидерът на партията Корнелия Нинова.Тя настоя да спре гледането на документа в Народното събрание, тъй като е създал огромно напрежение в българското общество. \"Различни мнения на Църквата, тежка дискусия вчера. Това е разделение!”, отсече Нинова.Според нея към конвенцията не е приложен обяснителният доклад, както и доклад на Министерския съвет, който да указва какви национални закони трябва да се променят след нейното ратифициране. „Няма яснота, затова искаме да се спрат всички процедури по гледането й в парламента. Да се направи истинска обществена дискусия и смятаме, че този, който трябва да се произнесе по спорния въпрос, е българският народ”, обяви тя.Още утре БСП ще внесе необходимите подписи на народни представители от „БСП за България” в НС с искане за решение за провеждане на референдум по Истанбулската конвенция.Нинова добави, че левицата продължава с внасянето на закони, които изпълняват изискванията на конвенцията- що се отнася до насилието над жени, деца, домашното насилие. ", "date": "2018.01.24", "title": "БСП иска референдум за Истанбулската конвенция"}
{"url": "http://www.novinite.bg/articles/155867/Obyaviha-gripna-epidemiya-i-v-Stara-Zagora-Vidin-Bobov-dol", "text": "Регионалните здравни инспекции обявяват грипна епидемия за областите Стара Загора и Видин и община Бобов дол до 26 януари. Заради висока заболеваемост е предписано да не се провеждат учебни занятия за същия период и в две учебни заведения в Дупница, едно училище в село Невестино, както и в учебно заведение в село Раждавица, община Кюстендил. От днес децата се връщат в училище в Пазарджишка област. Регионалните здравни инспекции следят епидемичните показатели и предприемат незабавни мерки, уверяват от Здравното ведомство, предаде БНТ.", "date": "2018.01.24", "title": "Обявиха грипна епидемия и в Стара Загора, Видин, Бобов дол"}
{"url": "http://www.novinite.bg/articles/155901/Uvolnyavat-direktorkata-na-Agenciyata-za-zakrila-na-deteto", "text": "Премиерът Бойко Борисов внесе предложение до Министерския съвет за освобождаване на Офелия Кънева като председател на Държавната агенция за закрила на детето, съобщиха от пресслъжбата на правителството.За временно изпълняващ длъжността се определя д-р Валентин Димитров, заместник-председател на агенцията.Борисов разпореди също така Главният инспекторат на Министерския съвет да направи цялостна проверка на дейността на ДАЗД, в която специално да бъдат анализирани извършените наблюдение и контрол на специализираните институции за отглеждане на деца относно спазването на правата на детето.Мотивът за предложената от премиера Борисов промяна в ръководството на ДАЗД е липсата на адекватни мерки срещу насилието в дома за деца и младежи с увреждания „Хризантема“ в Габрово.", "date": "2018.01.24", "title": "Уволняват директорката на Агенцията за закрила на детето"}
{"url": "http://www.novinite.bg/articles/155908/Gripna-epidemiya-i-v-cyalata-Sofijska-oblast", "text": "РЗИ – Софийска област обявява грипна епидемия на територията на цялата Софийска област от утре, 25.01.2018г., с всички произтичащи от това противоепидемични мерки и преустановяване на учебните занятия за пет календарни дни, до 29 януари включително. По-рано днес стана ясно, че грипна епидемия е обявена и на територията на област Бургас. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Регионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.24", "title": "Грипна епидемия и в  цялата Софийска област"}
{"url": "http://www.novinite.bg/articles/155906/Postoyanen-arest-za-momcheto-obvineno-v-ubijstvo-vav-Varna", "text": "Варненският окръжен съд остави за постоянно в ареста 14-годишното момче, обвинено за убийството на 53-годишният бездомник в квартал „Владиславово“.Съдът посочи, че подобна мярка срещу непълнолетен се взема само в изключителни случаи, но този е точно такъв.Основните мотиви са, че според събраните доказателства може да се направи обосновано предположение, че момчето е извършило престъплението. Освен това, ако бъде оставено на свобода, има реална опасност да извърши друго престъпление.В залата стана ясно, че по време на разпитите той е признал участието си в деянието.Според свидетелски показания пък момчето и друг път е нанасяло побой на по-възрастни хора, за щастие – без фатален край.Единственото, което то каза днес пред съда, е, че иска да види родителите си.Решението на съда може да бъде обжалвано.", "date": "2018.01.24", "title": "Постоянен арест за момчето, обвинено в убийство във Варна"}
{"url": "http://www.novinite.bg/articles/155909/Gripat-zatvori-314-uchilishta-v-stranata", "text": "Поради висока заболеваемост в 314 училища в страната днес няма да има учебни занятия. Това съобщиха от пресцентъра на Министерство на образованието и науката. От днес до 26 януари в 121 училища в област Стара Загора ще бъдат в грипна ваканция. В област Бургас 138 училища от днес са в грипна ваканция до 29 януари. В 17 училища в община Благоевград също няма да се учи днес. До 24 януари продължава и грипната ваканция за СУ „Васил Левски“ в град Опака, област Търговище. От 24 до 26 няма да има учебни занятия в СУ“ Св. св. Кирил и Методий“ в Криводол, област Враца. Поради висока заболеваемост днес не се учи и в ПГСС “Св. Георги Победоносец“ в Суворово, област Варна. В Пловдивска област няма да учат 4 училища– ОУ „Св. Св. Кирил и Методий в село Стрелци, НУ „Св. Св. Кирил и Методий“- село Борец, СУ „Христо Смирненски“ и ПГ „Зл. Бояджиев“ в град Брезово. В област Хасково няма да има занятия в 15 училища – СУ „Д-р П. Берон“ - гр. Свиленград, ОУ „Христо Ботев“ - с. Крепост, ОУ „Васил Левски“ - с. Ябълково, ОУ „Д. Матевски“ - град Меричлери, ОУ „Христо Смирненски“ в село Радиево и 10 училища в Димитровград. В област Габрово е обявена грипна ваканция за 6 училища – СУ „М. Райкович“ и ПГИ „Рачо Стоянов“ в град Дряново, ОУ „Проф. П.Н.Райков“, СУ „П.Р. Славейков“ и НГПИ „Тревненска школа“ в град Трявна, както и ОУ „В.Левски“ – с. Плачковци В Софийска област няма да има учебни занятия в СОУ „Хр. Ботев“ – Горна Малина, поради ремонт на отоплителната инсталация, и в ОУ „Иван Вазов“ в Мусачево. Вобласт Кюстендил от 24 до 26 януари няма да има занятия в 7 училища - ОУ“ Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ - село Невестино, НУ „Св. Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“ в град Дупница. В ОУ „Хр.Ботев“ в ямболското село Кукорево също няма да се учи на 24 януари.", "date": "2018.01.24", "title": "Грипът затвори 314 училища в страната"}
{"url": "http://www.novinite.bg/articles/155903/Poreden-sluchaj-na-nasilie-v-detsko-zavedenie", "text": "Пореден случай на грубо отношение в детско заведение. Този път е от близкия до Русе град Глоджево.Майка сложи записващо устройство в дрехите на детето си. А записът предизвика проверка.„Децата всяка сутрин отиват с рев, не искат да влязат, треперят, нощем се събужда с кошмари. И това продължава месеци наред”, разказва Дениз.И продължава, че 2-годишният й син започва да плача само като види как му приготвя дрехите за яслата. Разпитала и други родители как се чувстват техните деца. И те се оплакали.Затова младата жена решава да сложи звукозаписно устройство в дрехите на детето. И разбира не само ,че децата биват обиждани, но и че вместо на български, с тях се говори само на турски.„Най-лошо впечатление ми направи, че псуват, удрят, обидни думи използват”ы разказва Дениз.Обвинените в насилие служители в яслата отрекоха.Майките обаче са написали жалби - до директора на детското заведение, до кмета и до общинския съвет. Започнаха и проверки.„Ако наистина има действия, които противоречат както на етичния кодекс, така и на длъжностна характеристика, разбира се ,че би трябвало да се предприемат действия, а вече до уволнение ще се стигне ли - ще покажат фактите, разговорите, обясненията на родители и на персонал”, заяви директорката на детската градина Рефие Ралева. ", "date": "2018.01.24", "title": "Пореден случай на насилие в детско заведение"}
{"url": "http://www.novinite.bg/articles/155891/Spipaha-4000-litra-nelegalen-etilov-alkohol", "text": "Служителите на отдел \"Митническо разузнаване и разследване\" в Митница Пловдив задържаха при \"роуд стоп\" проверка 4000 литра нелегален алкохол, съобщиха от пресцентъра на институцията. На входа на град Гурково, в посока Прохода на Републиката, митническите служители спират за проверка товарен автомобил. При проверката в товарното помещение на камиона са открити четири еднотонни пластмасови съда, пълни с безцветна течност с мирис на етилов алкохол. При извършения полеви тест се установява, че алкохолния градус на течността е 96.7% vol. Шофьорът на превозното средство не е представил документи, удостоверяващи плащането на дължимия за стоката акциз, като обяснил, че не е присъствал на товаренето, което е било извършено от непознати за него лица, на които той е предоставил превозното средство. Етиловият алкохол (спирт) и камиона са задържани в Митница Пловдив с цел извършване на допълнително разследване и установяване на виновните лица.По първоначални изчисления е предотвратена щета за бюджета от близо 44 000 лева, представляващи дължимия за стоката акциз. В тези случаи законът предвижда глоба от двойния размер на акциза или близо 88 000 лева.", "date": "2018.01.24", "title": "Спипаха 4000 литра нелегален етилов алкохол"}
{"url": "http://www.novinite.bg/articles/155895/Zadarjaha-kontrabandni-parfyumi", "text": "Митнически служители на ГКПП \"Лесово\" откриха и задържаха 1901 недекларирани парфюма, носещи логото на световноизвестни марки, съобщиха от митницата в Бургас. Контрабандната стока е открита при проверки на два микробуса, влизащи в страната от Турция и управлявани от молдовски граждани. Между личните вещи на шофьора на единия микробус са открити 948 опаковки с дамски и мъжки парфюми. Други 953 недекларирани парфюма са намерени в товарното помещение на втория микробус. На двамата шофьори са съставени актове за нарушение на Закона за митниците. За случаите ще бъдат сезирани официалните правопритежатели на съответните търговски марки.", "date": "2018.01.24", "title": "Задържаха контрабандни парфюми"}
{"url": "http://www.novinite.bg/articles/155910/Razbiha-prestapna-grupa-za-imotni-izmami", "text": "Спецакция за неутрализаране на организирана престъпна група, занимаваща се с изготвяне на фалшиви документи и ползването им в имотни измами е реализирана на територията на област Стара Загора. Тя е проведена след предварително разследване и планиране на действията от ГДБОП.Според първоначалните данни двама от участниците в групата издирвали малоимотни или наркозависими лица от региона, които срещу 500 - 1000 лева им предоставяли личните си данни. С тях \"печатарят\"- С.И., изготвял фалшиви нотариални актове за собственост. Впоследствие въпросните имоти били прехвърляни пред нотариус на реални купувачи. Те от своя страна превеждали сумите по договорите за покупка по банков път. Незабавно след преводите парите бивали изтегляни и взимани от ръководителя на групата.В хода на операцията в Стара Загора, Казанлък и Мъглиж е установено, че престъпната група е извършила пет фиктивни сделки с недвижими имоти и е направила опит за продажба на недвижим имот. От осъществените сделки, чрез използване на фалшиви нотариални актове са спечелили около 300 000 лева. Извършени са множество процесуално-следствени действия на адреси и автомобили. В жилище в Казанлък, ползвано от 48- годишния С.И., е установено помещение, оборудвано като печатница за изготвяне на фалшиви документи. Иззети са три компютърни конфигурации, лаптоп, три принтера, скенери и други устройства за печатане.Четири фалшиви нотариални акта, фалшиви квитанции за платени данъци на имоти, пълномощни и други документи, са открити в офиса, ползван от ръководителя на групата 37-годишния И.К. В лек автомобил BMW X6 са намерени: фалшив нотариален акт, платежно нареждане между лица, пълномощни и други нотариални актове.При претърсванията са иззети и фалшива диплома за средно образование, 50 боеприпаса - 22калибър и газов пистолет без документи за произход.И. К. и двама от участниците са осъждани за различни престъпления, като срещу ръководителя има и висящо дело за измама37-годишният И.К., 32-годишния С.Н., 45-годишния С.С. и 48-годишния С.И. са задържани за срок до 24 часа по ЗМВР. На 22 януари те са привлечени като обвиняеми, като на трима от тях мярката им за задържане е удължена до 72 часа. Специализираният наказателен съд е уважил искането на прокуратурата и им е наложил мярка за неотклонение \"задържане под стража\". На четвъртия Специализираната поркуратура е наложила мярка за неотклонение \"подписка\".", "date": "2018.01.24", "title": "Разбиха престъпна група за имотни измами"}
{"url": "http://www.novinite.bg/articles/155913/Dadoha-na-sad-6-rakovodni-lica-ot-Napoitelni-sistemi", "text": "Софийската градска прокуратура предаде на съд шест длъжностни лица от ръководството на „Напоителни системи“ ЕАД – изпълнителни директори и членове на Съвета на директорите, съобщиха от прокуратурат, цитирани от БГНЕС.На Ст. Г. е повдигнато обвинение за това, че на 24.02.2012 г.в гр. София, в качеството си на длъжностно лице – изпълнителен директор на „Напоителни системи“ ЕАД, е сключил неизгодна сделка с „НС Агро“ АД – гр. Добрич. Предметът на договор е за консултиране за необходимостта от лицензиране на „Напоителни системи“ ЕАД като ВиК-оператор по смисъла на Закона за регулиране на ВиК-услуги. В клаузите на договора е предвидено да се консултира и процедурата по издаване на лиценз пред ДКЕВР, както и реда и условията за поддръжката на лицензионния режим, при наличие на евентуално издаден лиценз. Такъв договор не е било необходимо да се сключва, тъй като „Напоителни системи“ ЕАД са били уведомени и от ДКЕВР, и от ресорния заместник-министър, че следват да разработят и представят в ДКЕВР бизнес-план за развитието на дейността си, заявление за утвърждаване на цени на услуги, които предоставят на дружества, и справка за фактурираните водни количества. „Напоителни системи“ ЕАД са били длъжни да сторят това по смисъла на Закона за регулиране на водоснабдителните и канализационните услуги /ЗРВКУ/. Вместо да изпълнят законовите си задължения, те са сключили договор с „НС Агро“ АД на стойност 20 000 лв., които впоследствие са били платени. От това за \"Напоителни системи\" ЕАД е произлязла вреда в размер на 20 000 лв.- престъпление по чл. 220, ал.1 от НК.Ст. Г. е обвинен и за това, че на 12.06.2012 г. в гр. София е съставил референция на „НС – Агро” АД – гр. Добрич, в която удостоверил неверни обстоятелства. Според подписаната референция, „НС Агро“ АД – гр. Добрич успешно е консултирал „Напоителни системи“ ЕАД за дейностите и мероприятията, които държавното дружество е трябвало да предприеме, за да бъде лицензирано като ВиК-оператор от ДКЕВР, а също и че „НС-Агро” АД разполага с екип от висококвалифицирани специалисти, което му позволява да се справи с поставените задачи качествено и ефективно, въпреки че на обвиняемия му е било известно, че към онзи момент „НС-Агро“ АД е разполагал с едно заето лице - престъпление по чл. 311, ал. 1 от НК.Ст. Г. е обвинен и за това, че в периода от 06.11.2012 г. до 13.05.2013г. в гр. София, като длъжностно лице умишлено не е положил достатъчно грижи за управлението и стопанисването на повереното му имущество. Съгласно анекси по сключен между „Напоителни системи” ЕАД и „НС Агро” АД договор, той е подписал приемо-предавателни протоколи за резултати от изпълнението на договора и фактурите, без отчетената работа да e била действително извършена от „НС Агро” АД. От това са последвали значителни щети за предприятието в размер на 1 201 588,53 лв., представляващи сумите, изплатени по приетите фактури и заплатени законни лихви за забава, съдебни разноски и разноски по изпълнителни дела, като сумата е в особено големи размери и случаят е особено тежък - престъпление по чл. 219, ал. 4, вр. ал. 3, вр. ал. 1 от НК;На Ал. Х., като длъжностно лице - член на Съвета на директорите на „Напоителни системи“ ЕАД, като извършител, и в съучастие с E. Г. – член на Съвета на директорите, и И. П. – изпълнителен директор, присвоил чужди пари – сумата от 69 601,29 лева, представляващи разликата между начисленото и изплатено брутно възнаграждение, и полагащото се съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/ възнаграждение. Обвиняемият е наредил да се прилага бална оценка в размер на 11 единици за трите години, вместо полагащите се за 2014 г. 6 бални единици, за 2015г. - 7,125 бални единици и за 2017г. - 6 бални единици, съгласно ПРУПДТДДУК, като присвояването е в особено големи размери и представлява особено тежък случай - престъпление по чл.203, ал. 1, вр. чл. 201, вр. с чл. 20, ал. 2 от НК.Е. Г. е предаден на съд за това, че на 23.03.2015 г. в гр. София, като длъжностно лице– член на Съвета на директорите на Напоителни системи ЕАД – гр. София, като съизвършител в съучастие с Ал. Х. – Председател на Съвета на директорите, и И. П. – Изпълнителен директор, присвоил чужди пари, собственост на „Напоителни системи“ ЕАД – сумата от 69 601,29 лв., представляващи разликата между изплатеното брутно възнаграждение и полагащото се, съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/, възнаграждение на членовете на Съвета на директорите и Изпълнителния директор, поверени му да ги управлява. С Протокол от заседанието на Съвета на Директорите от 23.03.2015 г. той е наредил при определянето на сумата за възнаграждения на изпълнителния директор и членовете на Съвета на директорите на Напоителни системи ЕАД след месец ноември на 2014 г.: И. П. – изпълнителен директор, Е. Г. – член на съвета на директорите, и Ал. Х. – Председател на Съвета на директорите, както и Г. З. – изпълнителен директор от 28.06.2016г., да се прилага бална оценка в размер на 11 единици, вместо полагащите се за 2014г. 6 бални единици, за 2015г. - 7,125 и за 2017г. - 6 бални единици, като присвояването е в особено големи размери и представлява особено тежък случай - престъпление по чл.203, ал. 1, вр. чл. 201, вр. с чл. 20, ал. 2 от НК.Б. В. е предаден на съд за това, че на 05.11.2013г. в гр. София, като длъжностно лице – изпълнителен директор на „Напоителни системи ЕАД“ – гр. София, съгласно договор за възлагане на управлението от 30.08.2013г., присвоил чужди пари, собственост на „Напоителни системи“ ЕАД - сумата от 13 361.03 лева, представляваща разликата между изплатеното брутно възнаграждение и полагащото се съгласно Правилника за реда за упражняване на правата на държавата в търговските дружества с държавно участие в капитала /ПРУПДТДДУК/ възнаграждение на членовете на Съвета на директорите и Изпълнителния директор, поверени му да ги управлява. Със своя заповед обвиняемият наредил при определянето на сумата за възнаграждения на изпълнителния директор и членовете на Съвета на директорите: Б. В. – изпълнителен директор, Д. И. – член на съвета на директорите, и И. М. – член на Съвета на директорите, да се прилага бална оценка в размер на 11 единици, вместо 6 бални единици- престъпление по чл.201 от НК.Б. В. е обвинен и за това, че на 27.08.2014 г. в гр. София, като длъжностно лице – и.ф. изпълнителен директор на „Напоителни системи“ ЕАД със заповед за заместване, присвоил чужди вещи, поверени му да ги управлява – два преносими компютъра, собственост на „Напоителни системи“ ЕАД, единият на стойност 1756, 66 лв., а другият - на стойност 3200 лв. Обвиняемият е издал заповед компютрите да се бракуват, без да са налице основанията за това. Вещите били снети от отчет и преминали във владение съответно на финансовата директорка Н. Ж. и на Изпълнителния директор Д. М.- престъпление по чл.201 от НК.Д. И. е предаден на съд за това, че в периода от 26.11.2013 г. до 06.11.2014 г. в гр. София, при условията на продължавано престъпление с 4 деяния, които осъществяват поотделно един състав на едно и също престъпление, извършени през непродължителен период от време, като длъжностно лице – Изпълнителен директор на „Напоителни системи“ ЕАД, съзнателно сключил неизгодни сделки и от това са произлезли значителни вреди в общ размер на 2 986 355, 52 лв. за „Напоителни системи“ ЕАД, като случаят е особено тежък. Сключените сделки са, както следва:На 26.11.2013г. в гр. София, в качеството му на длъжностно лице– Изпълнителен директор на „Напоителни системи“ ЕАД, съзнателно сключил неизгодна сделка за правни съвети, консултации, процесуално представителство, въпреки наличието на щатни юрисконсулти. От това е произлязла значителна вреда в размер на 40 747, 84 лв. за предприятието, което представлява – „Напоителни системи“ ЕАД;На 30.01.2014 г. в гр. София, в качеството му на длъжностно лице– изпълнителен директор на „Напоителни системи“ ЕАД, съзнателно сключил неизгодна сделка, с предмет на договора – консултиране на работата на служителите в централно управление на възложителя по изготвянето на документация за участие в процедури за възлагане на обществени поръчки, въпреки наличието на щатни служители в „Напоителни системи“ ЕАД, занимаващи се с изготвяне на документация по ЗОП. От това е произлязла значителна вреда в размер на 13 102, 03 лв. за предприятието, което представлява – „Напоителни системи“ ЕАД;На 30.04.2014г. в гр. София, в качеството му на длъжностно лице– Изпълнителен директор на „Напоителни системи“ ЕАД, съзнателно е сключил неизгодна сделка с предмет на договора – подпомагане при казуси с висока степен на фактическа и правна сложност, при липса на необходимост от сключването му, поради наличието в „Напоителни системи“ ЕАД на щатни юрисконсулти. От това е произлязла значителна вреда в размер на 162 739, 78 лв. за предприятието, което представлява – „Напоителни системи“ ЕАД;На 06.11.2014г. в гр. София, в качеството му на длъжностно лице– Изпълнителен директор на „Напоителни системи“ ЕАД, съзнателно сключил неизгодна сделка – споразумение по договор, сключен между „Напоителни системи“ ЕАД и „НС – Агро“ АД, като с подписването на споразумението задължил „Напоителни системи“ ЕАД да плати на „НС – Агро“ АД, сумата от 2 769 765, 87 лева, за фактурирана, но неизвършена и неприета работа, съгласно клаузите на договора, и от това произлязла значителна вреда в размер на 2 769 765, 87 лв. за предприятието, което представлява – „Напоителни системи“ ЕАД- престъпление по чл. 220, ал.2, във вр. ал. 1, във вр. чл. 26, ал. 1 от НК;И. П. е предаден на съд за това, че в периода от 15.12.2014 г. до 13.06.2016 г. в гр. София, при условията на продължавано престъпление със 79 деяния, които осъществяват поотделно един състав на едно и също престъпление, извършени през непродължителен период от време, като длъжностно лице– Изпълнителен директор на „Напоителни системи“ ЕАД, съзнателно е сключил неизгодни сделки и от това са произлезли значителни вреди в общ размер на 596 784, 56 лв. за предприятието, което представлява – „Напоителни системи“ ЕАД, като случаят е особено тежък - престъпление по чл. 220, ал.2, във вр. ал. 1, във вр. чл. 26, ал. 1 от НК;И. П. е обвинен и за това, че на 23.05.2015 г. като длъжностно лице – изпълнителен директор на „Напоителни системи“ ЕАД – гр. София, като съизвършител в съучастие с Ал. Х. – Председател на Съвета на директорите, и Е. Г. –член на Съвета на директорите, присвоил чужди пари, собственост на „Напоителни системи“ ЕАД – сумата от 69 601,29 лева, представляващи разликата между изплатеното брутно възнаграждение и полагащото се съгласно Правилника за реда за управление на правата на държавата в търговските дружества с държавно участие в капитала /ПРУПДТДДУК/, възнаграждение на членовете на Съвета на директорите и Изпълнителния директор, поверени му да ги управлява. С Протокол от заседанието на Съвета на Директорите от 23.03.2015г. обвиняемият е наредил при определянето на сумата за възнаграждения на изпълнителния директор и членовете на Съвета на директорите на „Напоителни системи“ ЕАД след месец ноември на 2014 г.: И. П. – изпълнителен директор, Е. Г. – член на съвета на директорите и Ал. Х. – Председател на Съвета на директорите, както и Г. З. – изпълнителен директор от 28.06.2016 г., да се прилага бална оценка в размер на 11 единици, вместо полагащите се за 2014 г. 6 бални единици, за 2015г. - 7,125 и за 2017 г. - 6 бални единици, като присвояването е в особено големи размери и представлява особено тежък случай - престъпление по чл.203, ал. 1, вр. чл. 201, вр. с чл. 20, ал. 2 от НК.По делото са разпитани 16 свидетели. Всички обвиняеми са с мярка за неотклонение „подписка“. Предстои насрочване на делото от Софийски градски съд. ", "date": "2018.01.24", "title": "Дадоха на съд 6 ръководни лица от „Напоителни системи“"}
{"url": "http://www.novinite.bg/articles/155915/Tarsyat-sledashtiyat-balgarski-kosmonavt", "text": "Фондация ELEVATE, която на 23 март организира публична лекция с участието на основателя на Mars One – Бас Лансдорп, ще осигури пълна стипендия на българско дете за Space Camp Turkey 2018. Това е един от трите космически центъра за обучение в света, създадени по модел на NASA, като в Европа Space Camp Turkey e единственият функциониращ учебно-тренировъчен лагер, който се намира в гр. Измир, Турция. По този начин се стимулират и децата и младежите на България да мечтаят и дръзват да постигат високи цели, а защо не и някой от тях да бъде третият българин в космоса. През Space Camp в САЩ са минали и децата на известни личности, както и самите те, като Том Ханкс, Чарлийз Терон, Брус Спрингстийн и др.Програмите на космическия център дават възможност на деца и младежи на възраст от 9 до 15 години с интереси в науката да работят със съвременни технологии и тренажори в областта на астрономията, роботиката, астро-физиката и биологията. Участниците обличат скафандри, тренират на реални тренажори за подготовка на астронавти, изпробват движенията в безтегловна среда, упражняват се в предната палуба на совалка и т.н. След преминаване на програмите участниците получават сертификати, които са високо ценени в голям брой училища и университети по света. 10 астронавти са alumni на Space Camp в САЩ.Като партньор на Следваща цел: Марс - Бас Лансдорп, CEO, Mars One се включва и BASSCOM - Асоциацията на софтуерните фирми в България, наброяваща около 80 члена, сред които са световни лидери в сферата на информационните технологии. Именно някои от тези фирми работят и по приложения за изследването на космоса, включително в сътрудничества с NASA. Тези важни разработки подпомагат и разучаването на нови светове, каквато ще е темата на лекцията на Бас Лансдорп. Това сътрудничество показва и силната връзка между темата на събитието и бизнеса и предприемачите.", "date": "2018.01.24", "title": "Търсят следащият български космонавт"}
{"url": "http://www.novinite.bg/articles/155926/Otkriha-nezakonno-dobita-darvesina", "text": "Полиция и жандармерия обсадиха две пловдивски общини - Хисаря и Калояново. Те извършват масирана операция срещу незаконния добив и нелегалната търговия с дърва за огрев. Иззети са десетки кубици дърва, съставени са над 30 акта.Първото село, което полицията атакува още в 7 сутринта, е Ръжево Конаре. Заедно с лесничеите от горското стопанство, те влизат от къща в къща и търсят незаконна дървесина.Откриват три кубика без документи в стопанството на Теодорин. Глобата, която горските му наложиха, е 100 лева.В съседната къща намират още 5 кубика.Никой в селото не знае името на  търговеца, от когото са закупили дървесината за огрев. Таньо се подлъгал, защото цената била наполовина.Жителите възроптаха срещу акцията на полицията и ги посъветваха вместо да проверяват тях да търсят бандитите. ", "date": "2018.01.24", "title": "Откриха незаконно добита дървесина"}
{"url": "http://www.novinite.bg/articles/155930/MVR-blagodari-na-petima-dushi-za-pomoshtta-im-v-Lukovo", "text": "Петима мъже от Луково получиха специални грамоти за помощта им при разследването на шесторното убийство в Нови Искър.Поздравителните адреси бяха връчени на Бисер Занков, Цветан Цветков, Валери Димитров, Димитър Цветков и Александър Кръстев.„Ръководството на МВР ви изказва своята искрена благодарност за оказаното от вас съдействие и конкретна помощ към органите на МВР при изпълнение на техните служебни задължения за разкриване на тежко криминално престъпление на територията на град Нови Искър“, се казва в поздравителните адреси, които петимата получиха от комисар Михаил Златанов, ръководител на щаба, координирал действията по разследване на престъплението. ", "date": "2018.01.24", "title": "МВР благодари на петима души за помощта им в Луково"}
{"url": "http://www.novinite.bg/articles/155884/Nov-vid-telefonna-izmama", "text": "Нов вид телефонна измама напомпва сметката ни в пъти. Схемата действа чрез пропуснати повиквания от чужбина. Пропуснати повиквания от цял свят - Хаити, Монако, Румъния и Гърция. Ако върнеш обаждането, плащаш скъпо, предаде Нова телевизия.Граждани се оплакват, че получавали по 30 обаждания за половин час. Новината за новата телефонна измама плъзва във Facebook. Измамените се оказват десетки. А набелязаните за жертви - стотици.За да спрат атаката, мобилните оператори блокират обажданията до остров Възнесение. Островът се намира в Атлантическия океан. Предполага се, че там е седалището на измамниците. Номерата, на които клипват, се избират на случаен принцип чрез софтуер.Има няколко сценария. След осъществяване на връзката се включва автоматизирана система с някакво гласово съобщение и човек докато се ориентира за какво става въпрос, на какъв език, отнася ли се до него, минават няколко минути и се генерира трафик. По-подвеждащата ситуация е тогава, когато се върне такова повикване, има системи, които включват записан сигнал свободно. Тоест, след набиране на номера, човек чува сигнал свободно, но всъщност в този момент тече таксуването. Потребителят смята, че все още никой не му е отговорил отсреща.И така сметката ни може да набъбне с между 7 и 8 лева за минута.За да не попаднем в същия капан, от Комисията за регулиране на съобщенията съветват преди да върнем обаждането, да проверим номера в интернет и ако се налага, да попитаме мобилния оператор. ", "date": "2018.01.24", "title": "Нов вид телефонна измама"}
{"url": "http://www.novinite.bg/articles/155882/Dneven-horoskop-za-24-yanuari", "text": "Нововъведенията, които някои от вас планират в работата си със сигурност ще проработят. Нещо повече, ще имате пълната подкрепа на екипа си. Привлечени сте от човек около вас, но не бързайте да се разкривате напълно. Възползвайте се от ситуацията.Днес ще трябва да сте практични и отговорни. Естествено, че ще ви дразнят всякакви неуредици и ще провокират силни чувства. Вместо това просто намерете източника на спокойстивие вътре във вас и продължете с нови сили и с ново вдъхновение.Важно е да анализирате себе си и да коригирате нещата, които ви пречат или спъват щастието ви. Днес може да откриете нещо очевидно и толкова просто, което през цялото време ви е било пред очите. Просто погледнете се с непредубеден поглед.Представителите на останалите зодии могат да намерят дневния си хороскоп .", "date": "2018.01.24", "title": "Дневен хороскоп за 24 януари"}
{"url": "http://www.novinite.bg/articles/155920/Edin-flik-novata-edinica-za-vreme", "text": "Ако си мислите, че познавате единиците за времето като часове, секунди и минути помислете отново, пише сп. \"Обекти\", цитирайки Science Alert. Социалната мрежа Фейсбук формулира напълно нова единица за време – един флик, който е равен на точно една 705 600 000 част от секундата! Малко по-голям от наносекунда, но по-малък от микросекундата. Флик идва от английското съкращение за траене на един кадър (frame tick), подсказвайки за своя кино произход, пише в ГитХъб създателят на флика Кристофър Хорват. Ако ви хрумне да попитате защо на социалната мрежа й трябва друга единица за време отговорът се крие в Окулус Рифт и плановете й за развиване на виртуалната реалност. В киното, видеоигрите и всички други видове визуални и екранно базирани среди създателите на съдържание трябва да мислят в части от секундата. В киното всяка секунда се прожектират 24 образа или кадри в бърза последователност, която ни дава илюзията за движение. Проблемът, обяснява Хорват, е в това, че математиката става сложна, когато се опитате да работите с един кадър. При 24 кадъра в секунда всеки кадър е приблизително 0.04166666667 секунди дълъг, или 41666666.669 наносекунди. Тук идва на помощ фликът. Той може да представи всеки кадър в едно красиво и цяло число за много различни скорости на кадъра. Така например, при 24-те кадъра в секунда от киното един кадър е точно 29,400,000 флика, доста по удобно, нали? При 60 кадъра в секунда, който е припознат като много желан ритъм на кадри в наситените с действие видео игри, всеки кадър е 11 760 000 флика дълъг. Това е “чисто” число, което лесно може да бъде разделено или събрано, без да се притеснявате за десетичната запетая. Фейсбук са разпространили документацията за създаването на новата единица за време, като тя е с отворен код, което означава, че всеки може да я свали и да я интегрира в софтуера, който разработва, без да плаща такси или лицензи. Това навежда на мисълта, че фликът може да стане стандартна единица за врем – ако не за часовника на ръката ви то поне в визуалните изкуства.", "date": "2018.01.24", "title": "Един флик – новата единица за време"}
{"url": "http://www.novinite.bg/articles/155928/Koi-sa-rodnite-sportisti-za-Zimnite-olimpijski-igri", "text": "Утвърдиха олимпийската делегация на България за Зимните игри в Пьонгчанг от 9 до 25 февруари. 19 спортисти в шест вида спорт попаднаха в българския отбор, като допълнително в състава могат да бъдат включени и други спортисти, които спечелят квоти до края на месеца, когато изтича крайният срок.Почти сигурно в групата ще влезе още и Теодора Пенчева, която очаква да получи потвърждение за спечелена квота в паралелните дисциплини на сноуборда в близките дни, пише Нова телевизия.Сноубордистката Александра Жекова и алпийската Мария Киркова ще участват на четвърта Зимна олимпиада.Водач на българската делегация ще бъде президентът на БОК Стефка Костадинова.Ето и състава на България на Зимните олимпийски игри в Пьонгчанг:Сноуборд: Александра Жекова, Радослав Янков Ски алпийски дисциплини: Албърт Попов и Мария Киркова Ски скок: Владимир Зографски Ски бягане: Веселин Цинзов, Йордан Чучуганов и Антония Григорова-Бургова Шейни: Павел Ангелов Биатлон: Красимир Анев, Владимир Илиев, Антон Синапов, Димитър Герджиков, Михаил Клечеров, Емилия Йорданова, Десислава Стоянова, Стефани Попова, Даниела Кадева и Милена Тодорова. ", "date": "2018.01.24", "title": "Кои са родните спортисти за Зимните олимпийски игри?"}
{"url": "http://www.novinite.bg/articles/155872/Dvoen-bomben-atentat-v-Bengazi", "text": "Двоен бомбен атентат в либийския град Бенгази отне живота на 33 души. Ранените са десетки, предаде БНТ.Първата експлозия избухнала пред джамия докато богомолците си тръгвали след вечерните молитви. Около 10-15 минути по-късно, когато на мястото били пристигнали служители на силите за сигурност и медици, била взривена втора, по-мощна бомба. Сред жертвите са военни и цивилни, включително египетски гражданин. Броят на загиналите може да нарасне, тъй като някои от ранените са в критично състояние. Засега не е ясно кой е отговорен за взривовете. ", "date": "2018.01.24", "title": "Двоен бомбен  атентат в Бенгази"}
{"url": "http://www.novinite.bg/articles/155917/Kakvi-opasnosti-krie-zaharta", "text": "Учени от университета в Копенхаген установиха, че консумацията на много подсладени напитки и храни с високо съдържание на захар влошава кръвоснабдяването на редица органи и тъкани, съобщи Лента. С напредването на възрастта това може да доведе до проблеми във функционирането на кръвоносната система, инфаркти и инсулти. Изследването е обхванало 12 мъже, които ежедневно консумирали 225 грама захар. В рамките на тестовете участниците сядали на столове и повдигали единия си крак. Резултатите от измерването на нивото на кръвоснабдяване на крайниците показали, че две седмици след началото на тестовете то намаляло със 17 процента. Специалистите са на мнение, че това има вреден ефект върху сърцето и мозъка и че с течение на времето нещата ще се влошат.", "date": "2018.01.24", "title": "Какви опасности крие захарта"}
{"url": "http://www.novinite.bg/articles/155869/6-golemi-kralski-sabitiya-prez-2018-godina", "text": "2018 се очертава като щастлива, важна и славна година за британското кралско семейство.Съвсем скоро стана ясно, че 27-годишната британска принцеса Юджини, която е внучка на кралица Елизабет Втора и осма поред за наследяване на британския престол, се е сгодила за своя дългогодишен приятел Джак Бруксбанк. Те ще сключат брак през есента, но преди това дворецът има и друга кралска сватба, която да подготви.Принц Хари ще се ожени за своята американска годеница Меган Маркъл няколко месеца преди тяхната сватба – на 19 май. И двете двойки са избрали да се венчаят в параклиса \"Сейнт Джордж\" в замъка Уиндзор.Кралското семейство се подготвя да посрещне и още две нови бебета. Уилям и Кейт очакват третото си дете– брат или сестра на принц Джордж и принцеса Шарлот. Бебето се очаква да се роди през април.Второто очаквано кралско бебе е на братовчедката на Уилям Зара Тиндъл и нейният съпруг Майк. То се очаква да се появи на бял свят през лятото.91-годишната кралица Елизабет Втора също отбелязва важно събитие тази година. На 2 юни тя ще отбележи 65 години от коронясването й.Кралските събития ще продължат до края на годината, когато през ноември принц Чарлз ще навърши 70 години.", "date": "2018.01.24", "title": "6 големи кралски събития през 2018 година"}
{"url": "http://www.novinite.bg/articles/155905/Zelenite-v-EP-predstaviha-doklad-za-korupciyata-v-ES-i-v-Balgariya", "text": "Групата на Зелените в Европейския парламент представи днес доклад, посветен на въпроса с корупцията в ЕС и в България. Докладът е изготвен по заявка на опозиционната парламентарна група, съобщи БТА.Документът е озаглавен \"Борба с корупцията - от обещания към действия. Обърканата борба с корупцията в България и нуждата от воля в институциите на ЕС\".В доклада пише, че от държавите в ЕС България се представя най-зле по показателя на \"Трансперънси интернешънъл\" за усещане за корупция. Въпреки че борбата с това явление е сред водещите задачи на няколко български правителства, подходът остава почти непроменен и напоследък се политизира прекомерно. Необходимото законодателство е прието, но липсва достатъчно приложение и съгласуваност между обвързаните с процеса институции, се посочва в текста.Докато през 2015 г. в Румъния бяха повдигнати обвинения на 1250 обществени служители (включително премиер, петима министри, 16 депутати, 97 кметове и техни заместници), в България бяха обвинени едва осем души на обществена длъжност. В България гражданите имат най-ниско доверие в съда и съдиите, в сравнение с останалите страни в ЕС.Механизмът за сътрудничество и проверка на Европейската комисия оказа натиск България да приеме закон за борба с корупцията, който обаче не отговаря на международните изисквания и дори създава допълнителни тревоги. Вероятно е новият закон да бъде използван за оправдаване на ограничаването на критиките срещу правителството и приглушаване на опозицията, пише в доклада.Отбелязва се, че занапред у нас ще бъде възможно разследването на \"корупционно поведение\", без законът да включва определение за подобно поведение. Допълва се, че законът е насочен към отнемането на имущество, вместо да засяга конфликта на интереси на обществените служители. В доклада пише също, че някои български медии, уличени в нарушаване на журналистическите правила, получават европейско финансиране, за да рекламират програми на ЕС. Необходимо е самите институции на ЕС да покажат воля за борба с корупцията, добавят Зелените.България отчита значителен напредък в борбата с корупцията за последните 17 години, но усилията трябва да бъдат насочени към предотвратяването. Особена тревога будят липсата на защита на подателите на сигнали, както и ограниченията на свободата на медиите в страната. На равнището на ЕС липсва желание за въвеждането на общ механизъм за наблюдение на корупцията. Самата ЕК с готовност наблюдава България, но не е решена да следи корупцията в институциите на ЕС. Комисията изостави идеята да представя годишни доклади за състоянието на корупцията в ЕС, се посочва в документа.Според Зелените е необходимо равновесие между борбата с корупцията и защитата на гражданските права, особено в държавите от ЕС с комунистическо минало, където съществува опасност за възраждане на навиците за потисничество, тайно следене, лов на вещици сред политическите и идеологическите противници. България може да използва това, че е председател на Съвета на ЕС, за да насърчи преследването на корупцията в общностните институции, предлага парламентарната група.Новият български закон срещу корупцията не предвижда мерки за предотвратяване, а цели отнемане на имущество, включително за престъпления, различни от корупция, и съдържа заплаха за преследване на подателите на сигнали.Свободата на медиите в България е опорочена заради връзките между някои медийни групи, бизнеси и политици, както и заради лошото прилагане на закона. Някои български медии полагат големи усилия да бъдат пазител на обществото и разкриха важни корупционни данни. Комисиите за финансов надзор, за отнемане на незаконно придобито имущество, за защита на конкуренцията и прокуратурата биват използвани за оказване на натиск над медии, сочи докладът.В България се наблюдава ясна политическа воля за приемане на строго законодателство срещу корупцията и това е знак за напредък, обобщават Зелените.Те отправят няколко препоръки на нашата страна, сред които законодателството срещу корупцията и неговото приложение да отчитат международните стандарти, и да не се насочват към борба с организираната престъпност и отнемането на имущество, които попадат в друга област. Препоръчва се прокуратурата да бъде прозрачна по случаите на корупция на високи управленски равнища и да се отчита за собствената си почтеност и способност да разследва такива случаи. Заявленията за конфликт на интереси на обществените служители трябва да бъдат проверявани от независима служба.Правителството трябва да уважава свободата на медиите, а властта на държавата трябва да бъде насочена срещу действителните заподозрени, а не да бъде използвана срещу критичните мнения и свободата на изразяване. Трябва да бъдат положени усилия за избягване на съсредоточаването на медийна собственост, се посочва в доклада на Зелените.", "date": "2018.01.24", "title": "Зелените в ЕП представиха доклад за корупцията в ЕС и в България"}
{"url": "http://www.novinite.bg/articles/155874/Radev-shte-se-otchita-za-parvata-godina-ot-mandata-si", "text": "Държавният глава Румен Радев и вицепрезидентът Илияна Йотова ще се отчетат за първата година от а си. Двамата ще дадат обща пресконференция, предаде Нова телевизия.След като пое поста новият президент трябваше, да сформира служебен кабинет и да води консултации за редовно правителство. Няколко пъти Румен Радев наложи вето върху законопроекти на управляващите. До напрежение между президента и изпълнителната власт се стигна заради реформите в сектор „Сигурност”, както и за начина, по който се води борбата с корупцията.В международен план Радев направи 22 визити в чужди държави и се обяви за приемането ни в Шенген, както и в Еврозоната. Той се обяви и за отпадането на икономическите санкции срещу Русия. ", "date": "2018.01.24", "title": "Радев ще се отчита за първата година от мандата си"}
{"url": "http://www.novinite.bg/articles/155875/Lavina-v-Italiya", "text": "Четири хеликоптера евакуираха 150 души, блокирани в четиризвезден хотел и други отдалечени постройки в италианските Алпи след падане на лавина, предаде Асошиейтед прес, като се позова на властите, предаде БНТ.Намиращият се до границата с Австрия хотел \"Лангтауферер\" не е бил пряко засегнат от лавината, но районът е бил силно заплашен от още свличания на снежни маси, заяви службата за гражданска защита в италианския град Болцано.Евакуираните хора са били откарани във физкултурен салон в Сан Валентино, където са били нахранени. Селото е било откъснато от най-близкия главен път заради обилния снеговалеж и лавинната опасност. Властите заявиха, че по целия северен хребет на Алпите, граничещ с Австрия, има голяма лавинна опасност, след като в района е паднал два метра сняг, подобрявайки на някои места рекорда от началото на 80-те години на 20 век.", "date": "2018.01.24", "title": "Лавина в Италия"}
{"url": "http://www.novinite.bg/articles/155892/Arestuvaha-amerikanec-sled-kato-uhapa-policejsko-kuche", "text": "Мъж от американския щат Ню Хемпшър беше арестуван, защото ухапа полицейско куче, докато служителите на реда разследваха случай на стрелба в град Боскауен, предаде Ройтерс.Той е обвинен в оказване на съпротива при задържане и в ухапване на полицейско куче. Полицаите реагирали на сигнал за прострелян човек в къща. Срещу двама от мъжете били издадени заповеди за задържане. Те се опитали да избягат и тогава единият ухапал полицейското куче.\"И двамата се съпротивляваха, а единият много бурно. Той ухапа кучето, кучето го ухапа и накрая мъжът получи електрошок\", лейтенант Джейсън Килъри от местната полиция.Животното с псевдоним К9 Веда е невредимо и готово да се върне към служебните си задължения.Лейтенантът каза, че досега не е чувал за случай човек да ухапе полицейско куче.\"Ако участвате в състезание по хапане с куче от полицията, няма да го спечелите. Те са доста добри в това\", предупреди той.", "date": "2018.01.24", "title": "Арестуваха американец, след като ухапа полицейско куче"}
{"url": "http://www.novinite.bg/articles/155885/9-godishno-balgarche-zvezda-na-Nacionalnata-hokejna-liga-na-SASht", "text": "Българче беше избрано за „бъдещата звезда” на мач на среща от Националната хокейна лига на Америка и Канада. Около 20 хиляди зрители присъстваха в залата по време на официалната церемония по откриването на двубоя между „Чикаго Блек Хоукс” и „Ню Йорк Айлендърс”.Там беше и 9-годишният Иван Хараланов, който направи традиционното посрещане на леда на хокеистите.Българчето живее от малко повече от година в Чикаго и освен със спортен талант, може да се похвали и с участие във филм, видео клип на Дичо и 100 кила и дори телевизионна реклама.Семейството на Иван идва в Чикаго преди година именно заради хокея. Малкия се запалва по играта още в България. Преди Националната хокейна лига на САЩ обаче Иван е започнал в “Зимния дворец” в София. Но освен с хокея Иван може да се похвали с още таланти. Свири на китара, а освен това вече се е снимал и във видеоклип със 100 кила и Дичо.", "date": "2018.01.24", "title": "9-годишно българче звезда на Националната хокейна лига на САЩ"}
{"url": "http://www.novinite.bg/articles/155871/Iskat-postoyanen-arest-za-momcheto-obvineno-za-jestokoto-ubijstvo-na-bezdomnik", "text": "Прокуратурата иска постоянен арест за момчето, обвинено за убийството на бездомник във варненския квартал \"Владиславово\" миналата седмица.14-годишно момче бе обвинено за жестокото убийство. Като негов съучастник се сочи друго момче на 13 години, което по закон не може да носи наказателна отговорност и е пратено в дом за малолетни престъпници.На 16 януари 2018 г. момчетата се скарали с бездомника. На 17 януари му нанесли побой. Три дни по-късно двете момчета отново нанесли жесток побой над мъжа. Досъдебното производство е образувано за умишлено убийство по особено мъчителен начин, извършено в съучастие и по хулигански подбуди.Други две момчета, които са гледали и снимали побоя, не са обвинени за фаталния случай.", "date": "2018.01.24", "title": "Искат постоянен арест за момчето, обвинено за жестокото убийство на бездомник"}
{"url": "http://www.novinite.bg/articles/155921/Chlen-na-bandata-na-Kilarite-sabira-pari-za-otmashtenie", "text": "Член на бандата на „Килърите” прави опити да събере крупна сума, за да отмъсти на замесени в разследването срещу извършителите на поръчкови убийства. Това заяви зам.-главният прокурор Ася Петрова, която беше и обвинител по делото.От думите й стана ясно, че един от тримата, осъдени на доживотен затвор без право на замяна (Петър Стоянов – Сумиста, Георги Вълев и Васил Костов – Кеца) е търсел спешно 70 000 евро.„Говоря за информация, която е буквално отпреди месец. По мой източник тази сума се търси с цел отмъщение, спрямо лица, свързани с делото”, заяви Петрова, която допълни, че знае всичко това от човек, който е говорил с осъдения.Разстреляният в София търновски бизнесмен Петър Христов имаше роля в операциите „Килърите” и „Наглите” и имаше твърдения, че покушението е отмъщение, поръчано от затвора и което може да застигне още хора. „Вярвам, че службите работят (по този сигнал – б.р.). Би трябвало да работят”, каза днес Петрова.Тя днес посочи, че знае за две по-стари заплахи срещу бившия шеф на „Антитерор” в ГДБОП Валентин Цоновски, а в медиите като потенциални мишени се сочат и тя, както и свидетеля Боян Джамалов.", "date": "2018.01.24", "title": "Член на бандата на „Килърите” събира пари за отмъщение"}
{"url": "http://www.novinite.bg/articles/155893/Kamioni-bez-shofori", "text": "Конвой от , които се движат без шофьори премина по магистрала в Япония.В случая не става въпрос за инцидент, в който някой е забравил да обезопаси превозните средства. Камионите са част от разработка на японското правителство и автомобилни компании. Заради недостига на шофьори в страната на Изгряващото слънце се надяват да разрешат този проблем чрез автономни превозни средства.Първияt пробег на те премина успешно, като машините се движеха с 80 километра в час и спазваха дистанция от 30 метра помежду си. Все пак зад воланите имаше шофьори, които бяха готови да реагират при извънредна ситуация.", "date": "2018.01.24", "title": "Камиони без шофьори"}
{"url": "http://www.novinite.bg/articles/155873/Putin-i-Erdogan-obsadiha-situaciyata-v-Siriya", "text": "Президентите на Русия и Турция Владимир Путин и Реджеп Тайип Ердоган обсъдиха по телефонаситуацията в Сирия, включително в района Африн, където турската армия провежда операция, предаде ТАСС, като се позова на Кремъл.\"Проведен беше телефонен разговор между президента на Русия Владимир Путин и президента на Турция Реджеп Тайип Ердоган. Държавните глави обмениха мнения за ситуацията в Сирия, включително в северозападния район Африн във връзка с провежданата там военна операция от турските въоръжени сили. И двете страни изтъкнаха важността от продължаване на активната съвместна работа за разрешаване на кризата, която трябва да се основава на принципите за запазване на териториалната цялост и зачитане на суверенитета на Сирия\", заяви пресслужбата на Кремъл.Путин и Ердоган са обсъдили и подготовката за Конгреса на сирийския национален диалог в Сочи на 29-30 януари.\"Изразена беше надежда, че конгресът ще има представителен характер и ще послужи за намиране на дългосрочно политическо уреждане в Сирия в съответствие с предвиденото в резолюция 2254 на Съвета за сигурност на ООН, а също с договореностите, постигнати в рамките на процеса от Астана\", каза Кремъл.", "date": "2018.01.24", "title": "Путин и Ердоган обсъдиха ситуацията в Сирия"}
{"url": "http://www.novinite.bg/articles/155916/Trus-s-magnitud-64-razlyulya-Yaponiya", "text": "Земетресение с магнитуд 6,4 разтърси Япония, предаде Ройтерс, като се позова на американския Геофизичен институт. Епицентърът е бил в морето, на 103 километра североизточно от остров Хоншу, предаде БНТ,  и на дълбочина 64 километра. Няма данни за жертви и материални щети. ", "date": "2018.01.24", "title": "Трус с магнитуд 6,4 разлюля Япония"}
{"url": "http://www.novinite.bg/articles/155911/Ubiti-i-raneni-pri-atakata-sreshtu-ofisa-na-Spasete-decata-v-Djalalabad", "text": "Най-малко двама души са били убити и 12 - ранени, при атака срещу офиса на международната хуманитарна организация \"Спасете децата\" в източния афганистански град Джалалабад, предаде ДПА, като се позова на представители на местните власти.Атаката е започнала със самовзривяването на атентатор самоубиец.Девет от най-малко 12-те ранени вече са изписани от болница. Точният брой на нападателите и на жертвите засега не е ясен.Атаката в Източен Афганистан бе извършена броени дни след като над 20 човека, сред които 14 чужденци, бяха убити при нападение на талибаните срещу хотел в столицата Кабул през уикенда, отбелязва Франс прес.", "date": "2018.01.24", "title": "Убити и ранени при атаката срещу офиса на „Спасете децата“ в Джалалабад"}
{"url": "http://www.novinite.bg/articles/155922/Yunker-propusna-uchastieto-si-na-foruma-v-Davos-zaradi-grip", "text": "Председателят на Европейската комисия Жан-Клод Юнкер отмени участието си в Световния икономически форум в Давос заради заболяване, съобщи говорителят на комисията Маргаритис Схинас, предаде БТА.\"Председателят Юнкер има стомашен грип и затова не може да отиде в Давос\", каза той пред журналисти в Брюксел. Тази година по настояване на Юнкер Еврокомисията съкрати участието си на форума в Давос и там ще пристигнат само 6 еврокомисари. Миналата година в Давос отидоха 12 комисари. ", "date": "2018.01.24", "title": "Юнкер пропусна участието си на форума в Давос заради грип"}
{"url": "http://www.novinite.bg/articles/155896/Nad-50-ot-amerikancite-se-opasyavat-che-Tramp-moje-da-izpolzva-yadreno-orajie", "text": "Над половината американци - 52%, се опасяват, че президентът Доналд Тръмп може да прибегне до неправомерно използване на ядрено оръжие, сочат данни от общонационално допитване, проведено съвместно от вестник \"Вашингтон пост\" и телевизия Ей Би Си, цитирано от ТАСС.60 процента от запитаните отговорили, че не биха поверили на Тръмп ядреното копче, а 38 на сто изказали обратното мнение.Сред онези, които нямат доверие на Тръмп по този въпрос, почти 90 на сто се опасяват, че той може да даде заповед за ядрен удар по някоя страна.В допитването са участвали 1000 души, като грешката не превишава 3 процента.", "date": "2018.01.24", "title": "Над 50% от американците се опасяват, че Тръмп може да използва ядрено оръжие"}
{"url": "http://www.novinite.bg/articles/155898/Zadarjaha-ispanec-ot-grupirovkata-Abu-Sayaf-vav-Filipinite", "text": "Филипински войници задържаха испанец, носещ гранати и оборудване за производство на бомби, който е заподозрян като привърженик на известната войнстваща групиовка „Абу Саяф“, предава БГНЕС.Абделхаким Лабиди Адиб, който определил себе си като турист, е задържан в понеделник на военен пропускателен пункт на остров Басилан, където е концентрирана войнстващата групировка „Абу Саяф“, похищаваща хора, за да взима после откуп за тях.Лабиди Адиб, който е испански гражданин с тунизийски произход, е бил заедно с предполагаем член на „Абу Саяф“, който успял да се измъкне. „Лабиди Адиб е известен привърженик на „Абу саяф“ и страстен привърженик на създаването на ислямски халифат тук, на Филипините“, каза капитан Ексекел Панти от специалните сили в изявление по случая.Испанецът отрича обвиненията на военните.„Абу Саяф“ е особено известна с отвличанията както на местни жители, така и на чужденци, за чието освобождаване иска откупи от милиони долари. Групировката е създадена през 1990-те години с помощта на основателя на „Ал Кайда“ Осама бин Ладен.", "date": "2018.01.24", "title": "Задържаха испанец от групировката \"Абу Саяф\" във Филипините"}
{"url": "http://www.novinite.bg/articles/155883/Spasiha-150-dushi-blokirani-v-hotel-v-Alpite-ot-lavina", "text": "Четири хеликоптера евакуираха 150 души, блокирани в четиризвезден хотел и други отдалечени постройки в италианските Алпи след падане на лавина, предаде Асошиейтед прес, като се позова на властите.Намиращият се до границата с Австрия хотел \"Лангтауферер\" не е бил пряко засегнат от лавината, но районът е бил силно заплашен от още свличания на снежни маси, заяви службата за гражданска защита в италианския град Болцано.Евакуираните хора са били откарани във физкултурен салон в Сан Валентино, където са били нахранени. ", "date": "2018.01.24", "title": "Спасиха 150 души блокирани в хотел в Алпите от лавина"}
{"url": "http://www.novinite.bg/articles/155912/Savremennite-tijnejdjari-sa-po-primerni-ot-predishnite-pokoleniya", "text": "Съвременните тийнейджъри избират хакерството като форма на бунт срещу семейството и обществото, а сексът, наркотиците и пушенето вече не са толкова разпространени сред тях, пише в. \"Дейли телеграф\", цитиран от БТА.Предишните поколения се бунтуваха като пушеха цигари, употребяваха наркотици и правеха секс от рано. Съвременните 14-годишни обаче избягват тези традиционни форми за привличане на внимание, като предпочитат да проникват в чужди компютри от стаите си.Изследването сред 19 500 деца е направено от учени от Лондонския университетски колеж. Те установили, че 20 % от подрастващите са \"хаквали\" компютър през изминалата година. Само 1 % от тях са изпратили вирус.На въпроса правили ли са вече секс, 2 % от двата пола са отговорили положително, а 11% са потвърдили, че са имали някакъв интимен контакт. 3 % от участниците са редовни пушачи, а 14 % са опитвали цигара.Други старомодни незаконни дейности също се оказаха по-малко популярни от киберпрестъпленията. По-малко от 3 % от запитаните са рисували графити без разрешение, а 4 % са имали вандалски прояви. Едва 2 % имат своя банда, 4 % са задигали продукти от магазина в предишните 12 месеца, а 1 % са откраднали нещо от друг човек.Експертите установиха, че съвременните млади хора водят най-примерен начин на живот с рекордно ниски нива на консумация на алкохол, тютюнопушене, прием на наркотици и забременяване.Момчетата са по-склонни към рисково поведение. Почти 6 % са признали, че са прониквали в чужд компютър от своя, в сравнение с 4 % от момичетата.Бременността сред тийнейджърките е рекордно ниска. Тя е намаляла наполовина сред непълнолетните, като достига 21 %.Специалистите предупредиха, че опитването на алкохол и цигари на ранна възраст може да доведе до \"обезпокоителни навици при 14-годишните\". Затова е важна превенцията сред учениците още от началното училище. ", "date": "2018.01.24", "title": "Съвременните тийнейджъри са по-примерни от предишните поколения"}
{"url": "http://www.novinite.bg/articles/155866/Do-obyad-studeno-posle-slance", "text": "Днес над източната половина от страната ще бъде предимно слънчево, а над западната облачността ще е значителна с временни разкъсвания около обяд. Ще духа слаб североизточен, в източните райони – умерен северен вятър. Максималните температури ще са между минус 2° и 3°, в София – около 0°.Атмосферното налягане ще продължи да се повишава и вече ще е по-високо от средното за месеца.Над планините ще бъде предимно облачно с временни разкъсвания около обяд. Ще духа до умерен север-североизточен вятър. Максималната температура на височина 1200 метра ще е около минус 3°, на 2000 метра – около минус 8°.Над Черноморието ще бъде предимно слънчево, с временни увеличения на облачността преди обяд в крайните южни райони. Ще духа умерен север-североизточен вятър. Максималните температури на въздуха ще са от 0° до 3°. Температурата на морската вода е 6-7°. Вълнението на морето ще е 2-3 бала.", "date": "2018.01.24", "title": "До обяд студено, после слънце"}
{"url": "http://www.novinite.bg/articles/155881/Posreshtat-ni-s-muzika-v-metroto", "text": "Музика в метрото по повод 20-годишнината на Софийската подземна железница. Първото изпълнение ще бъде днес на терасата на метростанция „Сердика 2“ в 12 часа, предаде Нова телевизия.До края на седмицата се предвиждат различни музикални и артистични прояви. На 28 януари преди 20 години е пуснат в експлоатация първият участък между станциите „Сливница” и „Константин Величков”. Трасето тогава е с дължина 6,4 км и 5 станции.Строителството на първите 5 станции започва още през 1979 г. с първата копка на станция „Вардар”. Днес, вече изграденото трасе, е 40 километра.  ", "date": "2018.01.24", "title": "Посрещат ни с музика в метрото"}
{"url": "http://www.novinite.bg/articles/155880/5-denonoshtiya-arest-za-maj-zalyal-jena-s-bira", "text": "Окръжният съд в Хасково намали присъдата на мъж от Ивайловград, който псувал, обиждал и залял с бира служителка на хранително заведение.Първоначално състав на съда в Ивайловград е постановил, той да остане за 15 денонощия в полицейски арест, защото поведението му е оскърбително към гражданите и нарушава обществения ред.При обжалването 3-членният съдебен състав в Хасково намаля наказанието на 5 денонощия.Делото се гледа по Указа за дребното хулиганство. Присъдата е окончателна.", "date": "2018.01.24", "title": "5 денонощия арест за мъж залял, жена с бира"}
{"url": "http://www.novinite.bg/articles/155888/Krachmi-kolkoto-za-4-oblastni-grada-ima-na-teritoriyata-na-Studentski-grad", "text": "Кръчми колкото за 4 областни града има на територията на Студентски град в София. Заведенията, които са регистрирани там съгласно Закона за туризма, са около 200.За сравнение толкова общо обекти за развлечения има в Русе, Благоевград, Велико Търново и Плевен. В четирите града те са съответно 110, 29, 50 и 21, пише \"Монитор\".Друга интересна статистика пък показва, че отново в Студентски град се падат по четири нощни заведения на всяко общежитие. Последните са общо 50 на територията на кампуса.Според справка, с която разполага изданието, Софийският университет, УНСС и Техническият университет в София са отдали общо 69 помещения под наем в Студентски град, като част от тях се използват за заведения за хранене и кафенета.", "date": "2018.01.24", "title": "Кръчми колкото за 4 областни града има на територията на Студентски град"}
{"url": "http://www.novinite.bg/articles/155877/Napadenie-sreshtu-ofis-na-humanitarna-organizaciya-v-Afganistan", "text": "Най-малко 11 души са пострадали при нападение срещу офиса на хуманитарната организация \"Спасете децата\" в източния афганистански град Джалалабад. Към 9 часа местно време, атентатор самоубиец задействал взривно устройство пред входа, а след това в сградата влезли въоръжени мъже. Засега никой не е поел отговорност за нападението, но Джалалабад често е мишена на талибански бойци. ", "date": "2018.01.24", "title": "Нападение срещу офис на хуманитарна организация в Афганистан"}
{"url": "http://www.novinite.bg/articles/155927/Arestuvaha-40-dushi-svarzani-s-Koza-nostra", "text": "Италиански полицаи и карабинери арестуваха 40 членове на мафиотски клан, свързан с Коза остра, съобщиха следователи, предаде БГНЕС.Мафиотската група, известна като „Барселонска фамилия”, действала в района на град Месина в източната част на Сицилия. Всички арестувани са обвинени в традиционните за италианската мафия престъпления: измами, изнудване, кражби, незаконно притежание на оръжие, заплахи и насилие.Това е трета голяма операция в борбата с мафията в Италия през тази седмица. В понеделник италиански карабинери арестуваха над 50 души, сред които представители на 16 мафиотски фамилии в сицилианската провинция Агридженто и кмета на Сан Бияджо Платани.Във вторник бяха арестувани 45 членове на клан на неаполитанската мафия Камора. ", "date": "2018.01.24", "title": "Арестуваха 40 души, свързани с Коза ностра"}
{"url": "http://www.novinite.bg/articles/155886/Rekord-Minus-44-gradusa-v-Kitaj", "text": "Рекордно ниски температури бяха измерени в Североизточен Китай, предадоха ТАСС и БТА, като се позоваха на националната метеорологична служба.Термометрите в провинция Хейлунцзян показаха тази нощ 44,5 градуса под нулата по Целзий - отрицателен рекорд за тази зима. Вчера в регионалната столица Харбин бяха измерени минус 43,1 градуса - най-ниската стойност от 57 години.Китайските метеоролози обясниха студеното време в Хейлунцзян със силен антициклон от Сибир.Според прогнозите утре в провинцията ще започне леко \"затопляне\", като на места температурите ще се повишат до минус 30 градуса. В северната част на Хейлунцзян обаче термометрите ще продължат да показват под минус 40 градуса.", "date": "2018.01.24", "title": "Рекорд: Минус 44 градуса в Китай"}
{"url": "http://www.novinite.bg/articles/155889/Spirat-vodata-na-nyakolko-mesta-v-Sofiya", "text": "На 25 януари 2018 г. (четвъртък) във връзка с монтаж на спирателен кран на бул. \"Президент Линкълн\", кв. \"Овча купел\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на бул. \"Овча купел\", от ул. \"Маестро Кънев\" до бул. \"Президент Линкълн\", бул. \"Президент Линкълн\", ул. \"Земляне\", ул. \"Житница\", ул. \"Александър Геров\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Овча купел\", ъгъла с бул. \"Президент Линкълн\".На 25 януари 2018 г. (четвъртък) във връзка с изграждане на сградно водопроводно отклонение на ул. \"Велчо Атанасов\", кв. \"Подуене\", се налага спиране на водоподаването от 10:00 до 18:00 часа на клиентите на \"Софийска вода\", живеещи в района на ул. \"Велчо Атанасов\", от ул. \"Острец\" до ул. \"Кадемлия\", ул. \"Каймакчалан\", от ул. \"Велчо Атанасов\" до ул. \"Георги Пеячевич\", ул. \"Петър Богдан\", от ул. \"Каймакчалан\" до ул. \"Плачковски манастир\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Острец\" и ул. \"Велчо Атанасов\".На 25 януари 2018 г. (четвъртък) във връзка с монтаж на пожарен хидрант на ул. \"Ягода\", гр. Банкя, се налага спиране на водоподаването от 10:00 до 19:30 часа на клиентите на \"Софийска вода\", живеещи в района на ул. \"Ягода\", ул. \"Ивайло\", ул. \"Захари Стоянов\", от ул. \"Христо Смирненски\" до ул. \"Георги Бенковски\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Ягода\", ъгъла с ул. \"Ивайло\".На 25 януари 2018 г. (четвъртък) във връзка с монтаж на водомерен възел на ул. \"Коста Илиев\", кв. \"Овча купел\", се налага спиране на водоподаването от 09:00 до 13:00 часа на клиентите на \"Софийска вода\", живеещи в района на ул. \"Коста Илиев\", от ул. \"Институтска\" до ул. \"Войводина могила\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Коста Илиев\", ъгъла с ул. \"Институтска\".На 25 януари 2018 г. (четвъртък) във връзка с прекъсване на сградно водопроводно отклонение на ул. \"Свищов\", жк. \"Банишора\", се налага спиране на водоподаването от 10:00 до 17:00 часа на клиентите на \"Софийска вода\", живеещи в района на ул. \"Свищов\", от ул. \"Козлодуй\" до бул. \"Сливница\", ул. \"Враня\", от ул. \"Свищов\" до ул. \"Опълченска\", ул. \"Яворова чука\", от ул. \"Свищов\" до ул. \"Опълченска\".При продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Враня\" и ул. \"Свищов\".Ремонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.Засегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\"Софийска вода\" АД предварително се извинява на своите клиенти за причинените временни неудобства!Интернет сайтът на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.01.24", "title": "Спират водата на няколко места в София"}
{"url": "http://www.novinite.bg/articles/155876/Bez-kola-v-centara-na-Sofiya-pri-mrasen-vazduh", "text": "Окончателните мерки срещу мръсния въздух са готови. Ще паркираме по булеварди, без зони за платен престой в София. На последното си заседание Комисията по околната среда в Столична община прие дълго обсъжданите краткосрочни мерки за справяне с мръсния въздух.Общината окончателно се отказа от спорната мярка за затваряне на улици или направо на цяла София за коли с четни или нечетни номера в дните с висока концентрация на фини прахови частици, но пък внесе ново предложение – да се разрешава паркирането в дясната лента на по-големите булеварди. Това ще се прави с идеята шофьорите да оставят автомобилите там и да се прехвърлят на близкия градски транспорт.В студиото на „Здравей, България” гостува заместник-кметът по транспорта Евгени Кусев.„Идеята на тези мерки е, стъпковидно,  в зависимост от това какво замърсяване очакваме да има или констатираме, че има, да се въвеждат редица от мерки, които да допринесат за подобряването на качеството на въздуха”, каза той.Тези мерки ще се отнасят най-често за няколко дни в годината, особено през зимните месеци, когато има по-голяма концентрация на фини прахови частици във въздуха, заяви заместник-кметът.Идеята е колите да не навлизат в центъра на града и гражданите да използват обществения транспорт като основно средство за придвижване.„Няма как да се спрат всички коли”, добави той. „Става въпрос за контролиране на паркоместата”.", "date": "2018.01.24", "title": "Без кола в центъра на София при мръсен въздух"}
{"url": "http://www.novinite.bg/articles/155918/Vlizaneto-v-Evrozonata-shte-vdigne-dohodite", "text": "За ускорено присъединяване на България към еврозоната призоваха работодатели и синдикати. В общо становище на Икономическия и социален съвет категорично бе заявено, че в момента степента на сближаване на българската икономика със страните от еврозоната е на нивото на Латвия, когато е въвела еврото, информира БНР. Увеличаването на цените при въвеждането на еврото няма да е шоково, категоричен е лидерът на КНСБ Пламен Димитров. \"Никакво сътресение. Няма никакво притеснение, че някакви скокове стигат до небесата. В същото време потвърждавам всъщност, че да, сигурно кафето няма да струва 60 стотинки. Ще струва сигурно едно евро\". Влизането в чакалнята за еврозоната и след това във валутния съюз ще ускори икономиката и ще повиши доходите, допълни Димитър Бранков от Стопанската камара. И още: \"Простичък пример. Ако вашата ипотека в момента е 3, 4, 5, процента и с годишните разходи отива нагоре, то в държавите-членки на еврозоната ипотечните кредити са на нива един и половина, максимум 2 процента\". С влизането в еврозоната надзорът над българските банки ще бъде по-добър, смятат още експертите, предаде БНТ.", "date": "2018.01.24", "title": "Влизането в Еврозоната ще вдигне доходите"}
{"url": "http://www.novinite.bg/articles/155919/Hlapeto-ot-Varna-ostava-v-aresta", "text": "Окръжният съд във Варна наложи мярка за неотклонение \"задържане под стража\" на 14-годишният Денис Ж., обвинен в убийството на клошаря във Варна. Другият виновен е 13-годишен и по закон не носи наказателна отговорност.Припомняме, децата първо влезли в конфликт с бездомника на 16 януари пред пункт за вторични суровини. На следващият ден те го пребили. На 20 януари тинейджърите намерили мъжа и го пребили отново. Впоследствие обаче решили, че това не е достатъчно и продължили с боя. Мъжът издъхнал от тежка черепно-мозъчна травма. Аутопсията показала, че клошарят бил със счупени ребра, причинили разкъсване на вътрешните му органи.Другите две деца, които били на мястото на убийството, снимали побоя над бездомника.Бездомникът бил намерен от случаен минувач в безпомощно състояние в района на пазара до блок 20 в кв. \"Владиславово\".За подобно тежко престъпление се предвижда \"лишаване от свобода\" за срок от 15 до 20г., доживотен затвор или доживотен затвор без право на замяна. Предвид непълнолетието, законът предвижда редуциране на наказанието и 14-годишният Дeнис Ж. може да получи \"лишаване от свобода\" от 3 до 10 години.Защитата на момчето възрази спрямо исканата от прокуратурата мярка за неотклонение и поиска домашен арест. В залата 14-годишният младеж заяви, че иска да се върне при родителите си. Момчето няма предишни криминални и противообществени прояви. Семейството му полага грижи за него, като Денис посещава училище.В Детска педагогическа стая, за Денис има лоши характеристични данни, касаещи както неговата личност, така и липсата на достатъчен контрол от страна на близките и липсата на адекватен контрол от страна на учебното заведение, в което той учи.Денис и преди е нанасял побой основно върху възрастни хора, които за щастие не са довели до подобен фатален резултат.Най-тежката мярка \"задържане под стража\" се определя за непълнолетни в изключителни случаи, информират от прокуратурата.", "date": "2018.01.24", "title": "Хлапето от Варна , остава в ареста"}
{"url": "http://www.novinite.bg/articles/155887/Pochina-pisatelkata-Ursula-Le-Guin", "text": "Урсула Ле Гуин е починала на 88-годишна възраст в дома си в американския град Портланд, предава \"Ройтерс\", като се позоваха на семейството на писателката. Синът на авторката на научнофантастични и фентъзи книги - Тео Даунс-Ле Гуин каза, че майка му си е отишла от този свят в понеделник, вероятно от инфаркт, съобщава БТА.По думите му през последните месеци тя е имала здравословни проблеми, свързани със сърцето. Урсула Ле Гуин е автор на 20 романа, шест тома поезия, 13 книги за деца, множество кратки разкази и литературна критика.Тя става много популярна с романа си \"Лявата ръка на мрака\", който печели наградите \"Хюго\" и \"Небюла\" през 1969 г. Романът й \"Освободеният\" през 1974 г. също печели двете награди - за най-добра научнофантастична и за фентъзи книга. Най-известните й творби са книгите от поредицата \"Землемория\", от които са продадени милиони екземпляри по целия свят.", "date": "2018.01.24", "title": "Почина писателката Урсула Ле Гуин"}
{"url": "http://www.novinite.bg/articles/155868/Rekonstruiraha-liceto-na-gracko-momiche", "text": "Учени в Гърция са реконстриурали лицето на гръцко момиче, живяло преди 9000 години, за да покажат как са изглеждали хората през мезолита, около 7000 г. пр. н.е., предаде БТА.Момичето е наречено Авги - гръцката дума за \"зора\", защото се предполага, че е живяла по времето, което се смята за зората на цивилизацията. Зъби и кости на девойката са намерени през 1993 г. в пещерата Теопетра в Тесалия. Смята се, че Авги е била на възраст между 15 и 18 години. Професор Манолис Папагрикоракис, който е ортодонт, е направил силиконова реконструкция на лицето на Авги от глинена отливка на главата й. Момичето има изпъкнала челюст, вероятно заради широкоразпространената практика да се дъвче животинска кожа, за да стане по-мека, и гневно изражение.Запитан защо Авги изглежда ядосана, професор Папагрикоракис се пошегува: \"Било е невъзможно да не бъде ядосана в онази епоха\".Авги е била анемична и вероятно е страдала от скорбут, смятат изследователите. Има доказателства за проблеми в бедрата и други заболявания, които вероятно са затруднявали движенията й и са допринесли за смъртта й.Пещерата Теопетра е била обитаема още преди 100 000 години, отбелязва гръцкото министерство на културата. Там са намерени сечива от епохите на палеолита, мезолита и неолита, както и съдове от неолита. ", "date": "2018.01.24", "title": "Реконструираха лицето на гръцко момиче"}
{"url": "http://www.novinite.bg/articles/155870/Ekolozi-iskat-da-se-zabrani-zastroyavane-na-Pirin", "text": "Коалицията „За да остане природа в България\" ще внесе по символичен начин още веднъж трите си искания до правителството, които включват отмяна на решението за отварянето на Пирин за застрояване, оставка на екоминистъра Нено Димов и разкриване на реалния собственик на ски зона Банско.Те са получили от Министерски съвет проект за решение на правителството, което изменя точка 2 на решението от 28 декември миналата година, а именно - какво ще се направи при евентуалната поява на инвестиционно намерение за втори кабинков лифт в ски зона Банско в Национален парк \"Пирин\". В писмо до медиите пишат, че проекторешението е без обяснения и не се предлага отмяна на плана за управление, предаде БНТ.", "date": "2018.01.24", "title": "Еколози искат да се забрани застрояване на Пирин"}
{"url": "http://www.novinite.bg/articles/155899/Metroto-praznuva-20-godini-s-parvi-koncert-dnes", "text": "Софийското метро става на 20 години на 28 януари, първият концерт за ЧРД е днес на терасата на метростанция „Сердика 2“ на Дикси Бойс Бенд. Столична община и „Метрополитен“ организират безплатни музикални и артистични изпълнения до края на седмицата. Те ще се проведат в метрото, съобщиха от \"Московска\" 33. В неделя се навършват 20 години от пускането в експлоатация на първия участък между метростанциите „Сливница” и „Константин Величков”. На този ден през 1998 г. потегля първото влакче на столичната подземна железница по трасе с дължина 6,4 км и 5 станции. Строителството на първите 5 станции започва през 1979 г., когато е направена първата копка на станция „Вардар”.20 години по-късно столичната подземна железница има вече изградено трасе от 40 км.", "date": "2018.01.24", "title": "Метрото празнува 20 години с първи концерт днес"}
{"url": "http://www.novinite.bg/articles/155929/Stefanov-Rumen-Radev-e-kato-bliznak-na-Bojko-Borisov", "text": "Първата година на президента Румен Радев прилича на учене на политическия занаят. Това каза пред Novini.bg политологът Любомир Стефанов в коментар на днешната пресконференция на държавния глава по повод първата година от встъпването му в длъжност. Радев все още има трудности да влезе в амплоа на политик – от една страна хем се бори срещу политическото статукво, а от друга страна му се иска да се държи малко по-професионално, да бъде по-школуван, добави Стефанов. За мен той по-скоро е някакъв тип умерен антипод, дори по-скоро близнак на премиера – някакъв популизъм усещам у президента Радев. Особено всички теми, които е засегнал в отчета си – не мога да разбера той своята дейност ли е отчитал, какво е свършил и какво не е, или е намирал кусури на управляващите и на всички партии в парламента. Отчетът му прилича на програма, все едно извадена от бюрото на Корнелия Нинова. Съвсем логично възниква въпросът президентът Радев разбира ли, че е президент на всички българи, а не президент на опозиционните партии в парламента. Защото да твърди, че правителството не защитава интересите на българските граждани, означава че подценява техния интелект и вота им. В крайна сметка миналата година имаше избори и българските граждани казаха кои парламентарно представени групи искат да ги управляват. Оттам нататък всичко друго е популизъм и заиграване с конюнктурната ситуация, подчерта политическият анализатор. В този ред на мисли споменаването на Истанбулската конвенция от президента е просто поредната дъвка. Нещо, което има отношение към абсолютно друг проблем, в България се превърна в еретическа дума и помисъл – нещо, за което, както разбрахме от изказвания на църковни отци, трябва да бъдат отлъчвани хора от православната вяра. Това ми се струва връщане в мракобесните средновековни времена, когато за една погрешна дума те пращат на кладата, коментира Любомир Стефанов. По думите му вчерашният дебат в парламента по вота на недоверие срещу кабинета \"Борисов 3\" категорично е несъдържателен. Отново се влезе в режим на лични нападки и обиди, на които не им е мястото в българския парламент. Все повече оставаме с усещането, че там се случва някакъв водевил с предизвестен край. Тъжно е, че най-силният инструмент на опозицията да контролира управляващите е тотално обезценен. Да се правиш, че не е съществувала корупция преди това, означава да си заровиш главата в пясъка. БСП да иска вот на недоверие заради корупция е отвъд ироничното - цинично е, посочи Стефанов. Той не очаква изненади при гласуването на вота на недоверие утре. Няма да има изненада. Нищо чудно ДПС да се въздържи утре – това би било малка изненада, но и много ясен знак, че биха се присъединили към бъдещо конюнктурно мнозинство, така че по-скоро и те ще гласуват против. Всички останали ще гласуват за. Виждам 100-105 гласа против, останалите за. Никаква интрига, свирен мач, заяви политологът. Според Стефанов отсъствието на премиера по време на дебата по вота на недоверие в парламента е неуважително. България е парламентарна република и министър-председателят на Република България съставя правителство с мандат, който не му е даден от неговата партия и от неговите избиратели, а от всички народни представители. Трябваше да се появи – срещата с посланик не е по-важна от дебат за вот на недоверие. Има си институционална йерархия – парламентът в тази държава представя суверена, а суверенът са българските граждани. Иначе казано, участвайки в разговор с посланик на държава, която има други граждани, излиза като че ли предпоставяш едни интереси пред други и е малко неуважително към собствените ти граждани, каза още пред Novini.bg Любомир Стефанов.", "date": "2018.01.24", "title": "Стефанов: Румен Радев е като близнак на Бойко Борисов"}
{"url": "http://www.novinite.bg/articles/155890/Imen-den-praznuvat-Akseniya-Aksiniya-Kseniya-Oksana", "text": "Православната църква чества Света преподобна дякониса Ксения Римлянка. Преподобна Ксения Римлянка се родила в Рим. Тя била дъщеря на сенатор и носила името Евсевия, което означавало \"благочестива\". Нейните родители я сгодили за един сенатор. Тя обаче решила да посвети живота си на Исус Христос и избягала от дома си. Установила се на остров Коа, където наела бедна къща и помолила да я наричат Ксения (странница). Тя водила възвишен живот. По-късно била посветена за дякониса. Колкото била строга към себе си, толкова била милосърдна и нежна към своите сестри.  Днес имен ден празнуват Аксения, Аксиния, Ксения, Оксана.", "date": "2018.01.24", "title": "Имен ден празнуват  Аксения, Аксиния, Ксения, Оксана"}
