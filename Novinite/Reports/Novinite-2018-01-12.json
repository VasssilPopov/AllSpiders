{"url": "http://www.novinite.bg/articles/155416/Prodajbata-na-liftovete-na-Vitosha-skara-obshtinarite-v-Sofiya", "text": "Продажбата на лифтовете на Витоша скара общинските съветници в местния парламент на София. От ДСБ, \"Да, България\" и \"Зелените\" обвиняват ГЕРБ и тогавашния кмет Бойко Борисов, че са позволили приватизацията на въжените съоръжения в планината. Председателят на Столичния общински съвет Елен Герждиков обаче представи протокол от решението, взето през 2007 г., когато в съвета няма нито един представител на ГЕРБ, а с гласовете именно на тогавашната десница предложението за отдаване на лифтовете се приема. Според управляващите единственото решение на проблема със ски съоръженията и достъпа на столичани до планината е изготвяне на нов план за управление на Витоша.Според твърденията на най-новото дясно обединение - ДСБ, Да, България и Зелените, през декември 2007-а, при кмет Бойко Борисов и мнозинство на ГЕРБ в Столичния общински съвет, въжените линии за достъп на софиянци са продадени на „Витоша ски”. Новият собственик и към настоящия момент отказва да поддържа и модернизира съоръженията, въпреки че приватизационният договор го задължава да инвестира в лифтовете и да запази предмета на дейност им, а именно превоза на хора в планината. Оказва се обаче, че решението е взето през юли с.г. Но тогава в местния парламент партията на Бойко Борисов няма нито един представител, а  с гласовете на тогавашната десница, в която влизат СДС, ДСБ, Съюз на свободните демократи, Демократи за София, се приема приватизацията на лифтовете.Шефът на общинския съвет Елен Гедржиков определи твърденията им като политическа шизофрения. \"Шест човека от ДСБ са участвали в това гласуване, всички, които са били тогава  в Общинския съвет. И шестимата са подкрепили това решени. Тежка форма на политическа шизофрения. Хора, които са гласували, които са подготвили това решение, сега излизат и атакуват нас за решението, което са взели те\", коментира Герджиков. \"В момента, ако не се приеме актуализация на плана за управление, този собственик на съоръженията реално е бетониран, не може да влезе друг инвеститор. Дори и да има някакъвинтерес за изграждане и модернизация на съоръжението, това не може да се случи със сегашния план за управление\", разясни Герджиков. Проблемите със ски съоръженията идват отново от сключения през 2007 г. договор, след решението на общинския съвет. Според документа задължението на фирмата е да запази предмета на дейност, а не на услугата. Което означава, че лифтовете могат и да не работят. Освен това няма клауза, според която договора може да бъде прекратен. С новия план за управление ще се даде възможност за появата на нови инвеститори. В текстовете обаче ясно е записано, че строителство на хотели, хижи или друг вид сгради е забранено.", "date": "2018.01.12", "title": "Продажбата на лифтовете на Витоша скара общинарите в София"}
{"url": "http://www.novinite.bg/articles/155390/Darjavata-tryabva-da-zashtiti-investitora-za-Bansko-smyata-Simeonov", "text": "Държавата в случая трябва да защитава интересите на инвеститора, по отношение на изграждането на втори лифт, тъй като там се струпват безобразни опашки. Те са огромни и отблъскват и отвращават всички хора, които са дошли да ползват този чудесен курорт.Това каза в интервю за bTV вицепремиерът Валери Симеонов. Той опроверга информацията, че промяната в плана за управление на парка ще позволи застрояването на 48% от територията му. „То няма мераклии 8% да застроят. Това е точно такава лъжа, каквато е и легендата за изсичането на вековни гори, каквито няма в концесионната зона. Те са обособени в биосферен резерват, описани са и са обозначени“, коментира вицепремиерът.По думите му това, че собствеността на концесионера е офшорна фирма, не е проблем, защото това е законно. \"Регистрирането на фирма в офшорна зона не е престъпление и това се прави, за да се икономисат данъци. Така например бТВ е регистрирана в Бермудските острови. Вие плащате ли си данъците?\", попита Симеонов. На въпрос трябва ли министърът на околната среда и водите Нено Димов трябва да подаде оставка, както поискаха протестиращите, Симеонов отговори: „Не, естествено. Откъде-накъде? Той даже е прекалено толерантен към тях и прекалено внимателен по отношение на спазването на законодателството“.Симеонов коментира и екопротестите в защита на Банско, срещу застрояването на Пирин и протестите на полицаите. Според Симеонов протестите на жителите на Банско и региона са били по-многолюдни. В същото време протестът на полицаите той определи като рекет.„Протестите са насочени към нашите вътрешни проблеми, не към еврокомисарите. В една демократична държава всеки може да протестира, но не беше това момента, защото се ангажира част от работата на силите на реда – трябва да охраняват и протестите, както и европредседателството – това са допълнителни разходи“, каза Симеонов.Според него това е наливане на пари в \"каца без дъно\".", "date": "2018.01.12", "title": "Държавата трябва да защити инвеститора за Банско, смята Симеонов"}
{"url": "http://www.novinite.bg/articles/155392/VAP-iska-poskapvaneto-na-vodata-da-bade-otmeneno", "text": "Върховната административна прокуратура протестира поскъпването на водата, утвърдено от Комисията за енергийно и водно регулиране.След подаване на протести против увеличението на цените, влезли в сила от 1 декември 2017 г., за Бургас, Ямбол и Враца, от ВАП оспорват и останалите решения на КЕВР за поскъпване.Проверката на прокуратурата сочи, че енергийният регулатор е допуснал „съществени нарушения на административнопроизводствени правила”.При вземане на решението е разкрито противоречие с правни разпоредби, уточняват от ВАП.Според прокуратурата КЕВР има нагласа „непременно да увеличава цените на В и К услугите”.С тези аргументи Върховна административна прокуратура настоява пред Административен съд - София град поскъпването на водата, утвърдено на 15 декември 2017-а, да бъде отменено.", "date": "2018.01.12", "title": "ВАП иска поскъпването на водата да бъде отменено"}
{"url": "http://www.novinite.bg/articles/155395/Danachnite-zapechataha-magazin-i-ski-garderob-v-Bansko", "text": "Ски гардероб и хранителен магазин в Банско, четири търговски обекта в Разлог и един в Боровец ще бъдат запечатани за срок до един месец след констатирани в тях данъчни нарушения, съобщиха от НАП София.На други 10 обекта са съставени актове за установени административни нарушения. От старта на проверките в зимните курорти Банско и Боровец служителите на приходната агенция са извършили над 550 проверки и са установили само 17 нарушения. За същия период на 2017 г. инспекторите са направили 380 проверки и са издали 30 акта.Служителите на териториалната дирекция, съвместно с екипи от МВР, извършват скрити и явни наблюдения, инвентаризации и следят за реално отчитане на оборотите.Заведения за обществено хранене в Банско, в които клиентопотокът е голям, са поставени под постоянно наблюдение, с физическо присъствие на служители на Агенцията. Целта е да се сравняват оборотите отчитани за минали периоди с регистрираните по време на проверката и при съществени различия фирмите да бъдат предлагани за пълна ревизия. Ежедневно в курортите обикалят патрулни двойки, които са в помощ на търговците и могат да дадат съвет за работата с фискалните устройства, уточняват от НАП.Извършват се и съвместни контролни действия със служителите на МВР, както и с всички институции, които са отговорни по отношение на трудовото законодателство. Приоритет в работата на екипите са и апартхотелите в града. Чрез фиктивна резервация в интернет, която играе ролята на контролна покупка, инспекторите проверяват всичко свързано с данъчното и осигурително законодателство в тези т.нар. частни квартири.От 1 януари 2018 г. влезе в сила промяна в разпоредбите на Закона за ДДС, която НАП инициира във връзка с честата практика след проверка и налагане на принудителна административна мярка „Запечатване на обект“, веднага да се сменят лицата, които стопанисват обекта, с цел да се избегне затварянето. Мярката вече се прилага и към „новите“ стопанисващи, ако те са знаели, че обекта ще бъде запечатан. За да бъдат информирани, в официалния сайт на Агенцията, ежедневно се обявяват публично обектите, които предстои да бъдат запечатани. През миналия зимен сезон заради нарушения в Банско и Боровец бяха издадени 32 заповеди за затваряне, като в 9 от тях е направен опит за смяна на собствеността.В курортния град е обособен координационен център, където ежедневно се отчитат и планират дейностите на съвместните проверки. Контролните мерки в зимните курорти ще продължават без прекъсване до края на сезона в денонощен режим.", "date": "2018.01.12", "title": "Данъчните запечатаха магазин и ски гардероб в Банско"}
{"url": "http://www.novinite.bg/articles/155406/Borisov-Balgariya-shte-darji-tvardo-na-temata-za-kohezionnite-fondove", "text": "Ако има нещо, за което България ще настоява и ще държи твърдо, това е темата за кохезионните фондове, заяви премиерът Бойко Борисов на съвместната пресконференция в НДК с председателя на ЕК Жан-Клод Юнкер. Той коментира и темата за Западните Балкани и посочи, че най-безрисковата перспектива за ЕС е да се изгради инфраструктура на Балканите, която да осигурява свързаност. Това не само не носи риск на ЕС, а ще даде възможност за по-голяма конкурентоспособност, повече туризъм и сближаване на хората в целия съюз,посочи Борисов. Той благодари за подкрепата и за всичко, което ЕК прави за България. Премиерът се извини на хората за притесненията през тези два дни заради засилената полицейска охрана и задръстванията.Българското председателство се състои в ключов момент за Европа и за нейното бъдеще, заяви председателят на ЕК Жан-Клод Юнкер. \"Ние сме до голяма степен на едно мнение по приоритетите и за българското, и за австрийското председателство, което следва\", посочи  той.", "date": "2018.01.12", "title": "Борисов: България ще държи твърдо на темата за кохезионните фондове"}
{"url": "http://www.novinite.bg/articles/155398/Rekorden-rast-na-patnicite-ot-i-do-Balgariya-otchita-Wizz-Air", "text": "През 2017 г. Wizz Air е превозила над 28 милиона пътници по своите нискотарифни маршрути, което е с 24% повече в сравнение с 2016 г. 2.5 милиона от тези пътници са от и до България, което е увеличение с впечатляващите 47%.През 2017 г. 14 нови самолета се присъединиха към флота на Wizz Air – 13 Airbus A321 и един Airbus A320, с което общият брой самолети на компанията стана 88. Новите самолети доведоха до нови 600 директни работни места, като към момента повече от 3500 авиационни специалисти работят за авиокомпанията с бази на 27 летища в 15 страни, включително двете най-нови бази WIZZ от 2017 г. в Лондон и във Варна. Освен това, през 2017 г. Wizz Air продължи да разширява своята мрежа от маршрути със седем допълнителни летища и повече от 100 нови услуги, достигайки почти 600 маршрута и 145 дестинации в 44 страни.Друг важен момент от годината за Wizz Air бе подписването на най-голямата поръчка на самолети в историята на авиокомпанията с Airbus за закупуването на 146 Airbus A320neo. След като бъде одобрено от акционерите на компанията, новото споразумение ще увеличи броя поръчани самолета Airbus от WIZZ до 282, като новите летателни средства са поръчани за доставка до края на 2026 г. Това ще позволи на авиокомпанията да продължи растежа си, както и да поднови флота си и да продължи да бъде компанията с едни от най-новите и най-ефективни самолети в Европа.Следвайки мисията си да осигури отлично клиентско преживяване, миналата година авиокомпанията увеличи размера на безплатния ръчен багаж с 50%, усъвършенства своите онлайн платформи, включително уебсайта и мобилното приложение на Wizz Air, и въведе иновативни продукти (Fare Lock, Flexible Travel Partner), за да осигури по-голяма гъвкавост на своите клиенти.През 2017 г. Wizz Air успя да запази позицията си на водещата авиокомпания в България с внушителния брой от 2.5 милиона превозени пътници по своите нискотарифни български маршрути, което представлява почти 50% ръст за годината. През юли WIZZ откри втората си база в страната – на летище Варна, създавайки 36 нови работни места в авиокомпанията. В момента Wizz Air има осем базирани самолета в България, седем в София и един във Варна, осигуряващи работа на над 300 души екип, които предоставят отлично обслужване на всеки полет на WIZZ. Услугите на Wizz Air не само осигуряват достъпни възможности за пътуване за българските клиенти и посетителите на страната, но и стимулират местния пазар на труда в сферата на авиацията и туризма, като през 2017 г. са подкрепили 1900* работни места в свързаните с тях индустрии в цялата страна.Продължавайки стабилния си растеж, през 2018 г. Wizz Air предлага за продажба 3.3 милиона самолетни места по българските си маршрути, което е с 27% повече от предходната година. С четири нови маршрута от София, които започват през март тази година, и един нов полет от Варна, Wizz Air вече предлага 44 маршрута от трите български летища – София, Варна и Бургас.Йозеф Варади, главен изпълнителен директор на Wizz Air, заяви на пресконференцията: \"2017 беше година на масивна експанзия за Wizz Air. Постигнахме значителен ръст във всички аспекти на бизнеса, WIZZ се утвърди като една от най-бързо развиващите се авиокомпании и положихме основите за нестихващ растеж през следващото десетилетие. Благодарение на нашия доказал се като успешен нискотарифен бизнес модел, висококвалифициран екип, ориентиран към клиента, млад и модерен флот и отлично обслужване, ние успяваме да се наложим като предпочитан избор за разумните клиенти във всички страни, в които оперираме, и продължаваме  нашия последователен и бърз растеж, който ще разкрие още повече възможности за пътешествия в Европа и извън нея.\" ", "date": "2018.01.12", "title": "Рекорден ръст на пътниците от и до България отчита Wizz Air"}
{"url": "http://www.novinite.bg/articles/155405/Balgarska-firma-poluchava-100-miliona-evro-po-plana-Yunker", "text": "Българска фирма получава 100 милиона евро по плана \"Юнкер\".В присъствието на премиера Бойко Борисов и председателя на Европейската комисия Жан-Клод Юнкер беше подписано споразумение за най-големия до момента проект в България по плана \"Юнкер\" за втори завод за лекарства в Пещера и разширяване на предприятието за ветеринарни ваксини в Разград. Проектът е одобрен за финансиране по плана \"Юнкер\" през октомври и получи заем от 100 млн. евро от Европейската инвестиционна банка /ЕИБ/. Кредитът е в размер на 100 млн. евро на \"Хювефарма\".Договорът беше подписан в НДК от министъра на земеделието и храните Румен Порожанов, заместник-председателя на Европейската комисия Юрки Катайнен, вицепрезидента на Европейската инвестиционна банка /ЕИБ/ Андрю Макдауъл и Кирил Домусчиев, главен изпълнителен директор на \"Хювефарма\". Документът беше подписан след общото заседание на Колегиума на комисарите и българското правителство с участието на председателя на ЕК Жан-Клод Юнкер и министър-председателя Бойко Борисов.\"Хювефарма\" е мажоритарен собственик на \"Биовет\" АД. Министерският съвет одобри на първото си за годината заседание проект на Меморандум за разбирателство между правителството и \"Биовет\" за изпълнение на инвестиционен проект. Той предвижда изграждането на завод за производство на лекарствени вещества за хуманната медицина и фуражни добавки върху терен на инвеститора. Общият размер на инвестицията e 293 374 000 лева. Очаква се производството да започне през март 2020 г. В новото предприятие ще се произвеждат над 120 изделия на \"Биовет\". Над 90 на сто от произвежданите продукти ще се реализират на световните пазари. Инвеститорът ще ползва насърчителни мерки, свързани със сроковете и предоставяне на административно обслужване от съответните администрации, както и придобиване на ограничени вещни права върху имоти по реда на Закона за насърчаване на инвестициите.Хубаво е, че ЕИБ отвориха офис в София, и дава дава възможност на всяка добра българска фирма да получи финансиране при добри условия, каза пред журналисти Кирил Домусчиев преди подписване на договора. Всеки който има хубав проект и може да отговори на условията на банката, които са доста облекчени спрямо стандартното банково финансиране, може да получи кредит, каза той. Ние вече строим предприятието в Пещера. Това ще е завод за химични продукти, такива създадени на базата на биотехнологиите, уточни Домусчиев. Продукцията е на почти 100 процента за износ.Към 80 процента от получените пари от ЕИЦ ще са за завода в Пещера, останалата част за изграждане на голям завод за ваксини в Разград, който в момента се проектира.Хората, които ще назначим, ще бъдат специалисти с доста над средното за страната възнаграждение, каза Домусчиев. Само специалистите в тези фирми ще бъдат над 210, отделно ще има допълнително разкрити спомагателни длъжности. Домусчиев припомни, че неговата фирма скоро е купила завод за ваксини в САЩ, както и бизнес за ветеринарни продукти за говедовъдството, което допълнително ще увеличи нашето присъствие на американския пазар, каза Домусчиев. В САЩ няма да назначаваме българи, те ни трябват за фирмите тук, посочи още Кирил Домусчиев.", "date": "2018.01.12", "title": "Българска фирма получава 100 милиона евро по плана \"Юнкер\""}
{"url": "http://www.novinite.bg/articles/155412/Razbiha-grupa-s-nelegalna-televiziya-u-nas-garci-nachelo", "text": "Престъпна група за нелегално разпространение на телевизионни програми по интернет, образувана и ръководена от гръцки граждани на наша територия, разбиха спецпрокуратурата и съдебните власти в Кипър и Холандия. В изпълнение на съдебна поръчка от Република Кипър, следователи от отдел „Следствен“ на СП извършиха претърсвания в София и Петрич и иззеха близо 140 сървъра, използвани за незаконната дейност, съобщиха от Специализираната прокуратура. Осемдесет от сървърите са открити в столицата в две специално оборудвани помещения, наети от гръцки гражданин, пребиваващ в България. Установено е, че машините са и негова собственост. Останалите са намерени на 4 адреса вПетрич, където също са били инсталирани в наети от гръцки граждани помещения.По време на специализираната операция в Петрич е задържан за 24 часа един от собствениците на сървърите (на огромната част от тях) и доведен в София за разпит. Разпитани са още 13 лица, извършени са и множестворазпознавания. Събраните доказателства сочат, че чрез иззетите сървъри телевизионни програми са били транслирани незаконно към абонати в Кипър, Холандия и България поне от края на май 2017 г.Всички веществени и други доказателства ще бъдат изпратени на правосъдните органи в Кипър, където се води досъдебното производство по случая. ", "date": "2018.01.12", "title": "Разбиха група с нелегална телевизия у нас, гърци начело"}
{"url": "http://www.novinite.bg/articles/155388/Facebook-vavejda-golyama-promyana", "text": "Американската компания Facebook обяви, че въвежда голяма промяна в ползваната от над два милиарда потребители едноименна социална мрежа. Занапред в основната рубрика \"Новини\" (News Feed) ще се отдава предимство на снимки и публикации на семейството и приятелите, за сметка на съдържанието, публикувано от търговски марки, медии, известни личности и други страници, освен ако то не бъде подсилено под формата на реклама, съобщиха Ройтерс и Франс прес. Това е най-голямата стратегическа реформа на съдържанието през последните години в социалната мрежа. Нейният алгоритъм досега приоритизираше съдържание, което сложните й компютърни алгоритми преценяваха, че ще провокира потребителя да хареса или коментира. Марк Зукърбърг, 33-годишният съосновател на компанията, написа вчера в профила си, че целта вече не е такава и вместо това Facebook ще помага на потребителите си да имат \"по-смислени социални контакти\". \"Когато въведем това, ще виждате по-малко публикации на фирми, марки и медии\", каза той.", "date": "2018.01.12", "title": "Facebook въвежда голяма промяна"}
{"url": "http://www.novinite.bg/articles/155408/BSP-sas-signal-do-prokuraturata-za-Delyan-Dobrev-toj-shte-sadi-Elena-Joncheva", "text": "БСП ще сезира прокуратурата за обществени поръчки за над 50 млн. лв.,спечелени от фирми, свързани с депутата от ГЕРБ Делян Добрев.Това съобщи народният представител от левицата Елена Йончева, предаде БГНЕС.Йончева обясни, чес вата въпрос за поръчки за саниране на блокове. В документите, които от левицата ще внесат в прокуратурата, се посочват търговски дружества, в които участва зетят на Добрев.След брифинга на Йончева, Делян Добрев отрече обвиненията на опозицията и заяви, че ще я съди.„Йончева се опитва да ме набеди и за опит за набеждаване трябва да носи наказателна отговорност. След като внесе тези документи в прокуратурата, да се подпише лично под сигнала, за да имам основание да я съдя за набеждаване и да понесе наказателна отговорност за всичко, което причинява на мен и на семейството ми в последните 6 месеца”, каза Добрев.„Радвам се, че внасят този сигнал в прокуратурата, за да се установи, че не съм свързано лице”, обобщи депутатът от ГЕРБ.", "date": "2018.01.12", "title": "БСП със сигнал до прокуратурата за Делян Добрев, той ще съди Елена Йончева"}
{"url": "http://www.novinite.bg/articles/155418/Obyaviha-gripna-epidemiya-v-Pernik-i-oblastta", "text": "РЗИ – Перник обяви грипна епидемия на територията на Пернишка област от събота, 13.01.2018 г. До второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации.  От РЗИ – Перник са разпоредили на директорите на болниците при необходимост да осигурят допълнителни легла за вътрешните отделения на съответните структури.РЗИ – Перник връчи предписание на началника на Регионално управление на образованието в Перник 15, 16 и 17.01.2018 г. да бъдат обявени за неучебни дни на територията на областта.Предгрипна епидемия е обявена в област Пловдив. Висока е и заболеваемостта в областите - Стара Загора, Пазарджик, Габрово и София – област.Картината е динамична, като Регионалните здравни инспекции следят епидемичните нива и предприемат незабавни мерки. ", "date": "2018.01.12", "title": "Обявиха грипна епидемия в Перник и областта"}
{"url": "http://www.novinite.bg/articles/155389/Garciya-v-blokada-Vsichki-vidove-transport-spirat-za-24-chasa", "text": "Гръцките транспортни работници обявиха в петък 24-часова стачка, в знак на протест срещу внесения в парламента законопроект, предвиждащ нови мерки за икономии.Днес в цялата страна няма да работят служителите в железопътния транспорт.Корабите на Гръцката морска федерация, включително фериботите между гръцките острови и континенталната част, ще останат в пристанищата.В Атина няма да се движат метрото и трамваите. Столичните профсъюзи на водачите на тролейбуси и автобуси ще проведат 24-часова стачка в понеделник, 15 януари.Стачката е подкрепена и от Съюза на лекарите на болниците в Атина и Пирея. В петък в столичните клиники ще се оказва само спешна помощ.Синдикатите смятат, че новият закон ограничава правото им на стачка. Новият законопроект въвежда мерки, съгласувани с международни кредитори, отнасящи се до организирането на търгове за продажба на имущество на ипотечни длъжници, провеждането на стачки, разпределянето на помощи за деца и бедни, функционирането на кадастралната система.Според новия закон, решението за провеждане на стачки ще бъде вземано не от управителния съвет на профсъюза, както сега, а от самите работници, съобщава БГНЕС.", "date": "2018.01.12", "title": "Гърция в блокада: Всички видове транспорт спират за 24 часа"}
{"url": "http://www.novinite.bg/articles/155399/Donald-Tramp-otloji-dalgoochakvanata-si-vizita-vav-Velikobritaniya", "text": "Вече година начело на САЩ Доналд Тръмп още не е направил посещение във Великобритания – един от ключовите съюзници на страната в Европа. Дългоочакваното посещение трябваше да се състои през февруари, но Тръмп съобщи в Twitter, че няма да лети до Лондон.Очакванията бяха, че американският президент ще присъства на откриването на новото американско посолство в британската столица. От обясненията му в социалната мрежа обаче става ясно, че той не харесва действията на своя предшественик Барак Обама, продал сградата на старото посолство за „жълти стотинки“, и затова бойкотира събитието.Решението за построяването на нова сграда на американското посолство в Лондон беше взето през 2008 г. от Джордж У. Буш, припомня обаче Ройтерс. Строителството действително коства над 1 млрд. долара.Агенцията отбелязва още, че британците са се заканили да посрещнат Тръмп с масови протести, когато той реши да посети родината им. Водещи политици на Острова не са съгласни с политики на американския президент – като например забраната мюсюлмани да влизат в САЩ. Премиерът Тереза Мей пък критикува остро ретуитването от страна на Тръмп на крайнодесни британски клипове и антиислямистки послания.Тереза Мей беше първият чуждестранен лидер, който посети САЩ след встъпването в длъжност на Доналд Тръмп. Тя на няколко пъти вече покани Тръмп да посети Великобритания, включително и на прием с кралица Елизабет II в края на 2017 г.В Лондон все още не коментират думите на Доналд Тръмп в Twitter, тъй като официално потвърждение, че визитата се отлага няма. ", "date": "2018.01.12", "title": "Доналд Тръмп отложи дългоочакваната си визита във Великобритания"}
{"url": "http://www.novinite.bg/articles/155407/Yunker-Ne-moje-da-se-kaje-che-Balgariya-e-izcyalo-korumpirana-strana-I-drugi-strani-sa-korumpirani", "text": "Председателят на Европейската комисия Жан-Клод Юнкер подкрепи мощно властта и похвали борбата с корупцията у нас.\"Не може да се каже, че България е изцяло корумпирана страна, както се твърди. И други страни са корумпирани. Виждам, че българските власти се борят с корупцията и че нещата се променят\", заяви Юнкер на пресконференция, която даде днес съвместно с премиера Бойко Борисов.Думите на Юнкер идват на фона на дългогодишните критики на Еврокомисията за състоянието на правосъдието и вътрешния ред у нас и след като за поредна година ЕК отказа да отмени мониторинговия механизъм. Днес, в деня на брифинга, българският парламент отхвърли ветото на президента върху антикорупционния закон и така даде зелена светлина за създаване на новия обединен орган за борба с корупцията.", "date": "2018.01.12", "title": "Юнкер: Не може да се каже, че България е изцяло корумпирана страна. И други страни са корумпирани"}
{"url": "http://www.novinite.bg/articles/155400/Zatvor-za-bivshiya-kmet-na-Rim-obyadval-za-smetka-na-darjavata", "text": "Бившият кмет на Рим Иняцио Марино беше осъден на две години затвор за злоупотреби с държавни средства за лични цели, съобщава БГНЕС.Марино обядвал 50 пъти, за което платил общо 13 000 евро.На първата съдебна инстанция Марино беше оправдан. Сега бившият градоначалник, който нарече присъдата „политическо преследване”, ще обжалва наказанието във Върховния касационен съд. Той твърди, че всички обеди са били с представителен характер.Марино беше избран за кмет на Рим през 2013 г. като представител на Демократическата партия. През 2015 г., след серия скандали, включително и обвинение в злоупотреба на държавни средства, беше принуден да подаде оставка.По решение на правителството на Матео Ренци градът беше поставен под управлението на специален комисар, а след предсрочните избори през юни 2016 г. кметския пост зае представителката на опозиционното движение „Пет звезди” Вирджиния Раджи.", "date": "2018.01.12", "title": "Затвор за бившия кмет на Рим, обядвал за сметка на държавата"}
{"url": "http://www.novinite.bg/articles/155411/Pochina-prostrelyaniyat-prez-dekemvri-danachen-slujitel", "text": "Почина простреляният на 18 декември в София данъчен шеф. 43-годишният мъж беше в тежко състояние във Военномедицинска академия (ВМА).Въпреки претърпените няколко операции, множество преливания на кръв и плазма, както и тежката медикаментозна поддръжка на жизнените функции, лекарите не успяха да го спасят.43-годишният Иво Стаменов бе прострелян на 18 декември, докато се движел с колата си по столичната улица \"Дунав\".Няколко дни след стрелбата беше намерен и джипът, от който вероятно е стреляно по директора от НАП Иво Стаменов. Автомобилът беше открит в квартал \"Хаджи Димитър\".Стрелецът още не е заловен, мотивите са неясни. Основната версия е, че стрелбата по него е свързана със служебните му задължения.", "date": "2018.01.12", "title": "Почина простреляният през декември данъчен служител"}
{"url": "http://www.novinite.bg/articles/155413/Yaponskiyat-premier-Shindzo-Abe-shte-poseti-Balgariya-v-nedelya", "text": "Министър-председателят  ще се срещне в неделя, 14 януари, с премиера на  , който ще бъде на официално посещение в България, съобщиха от пресцентъра на кабинета. Това ще бъде първа визита на японски министър-председател у нас.По време на срещата между двете делегации японската страна ще бъде запозната с приоритетите на Българското председателство на Европейския съюз. Освен това България ще работи и за разширяване на стратегическото партньорство между ЕС и , уточниха от МС.Сред темите на срещата са и задълбочаването на търговско-икономическото партньорство между България и , с акцент върху увеличаването на българския износ, както и възможностите за привличането на японски инвестиции и технологии.Министър-председателят на   ще бъде придружен и от голяма бизнес делегация, състояща се от представители на над 30 японски компании, се казва още в съобщението.  ", "date": "2018.01.12", "title": "Японският премиер Шиндзо Абе ще посети България в неделя"}
{"url": "http://www.novinite.bg/articles/155415/Sreshtu-mrasniya-vazduh-Stroitelite-v-Sofiya-miyat-na-10-metra-okolo-stroeja", "text": "Нови, завишени изисквания за поддържане на чистота на строителните обекти, се въвеждат с изменения в Наредбата за управление на отпадъците и поддържане и опазване на чистотата на територията на Столична община. Промените са насочени към намаляване на запрашаването във въздуха, както на място, при изпълнение на строително-ремонтни дейности, така и при движението на специализирана строителна техника в градската среда, и са част от мерките, които Столична община предприема за подобряване качеството на атмосферния въздух в столицата. Промените в Наредбата вече са в сила след одобрението им и от Столичния общински съвет.Според новите изисквания възложителите и изпълнителите на строително-монтажни работи (СМР) в рамките на Столична община са длъжни както да поддържат постоянно чисто на мястото на изпълнение на СМР и около него с минимум 10 метра отстояние чрез метене и миене, както и да оросяват, покриват и предприемат други мерки, необходими за недопускане отделянето на прах при изпълнение на дейности по СМР в т.ч. товарене, разтоварване, разрушаване.Промените в Наредбата категорично забраняват замърсяването на пътните платна и/или местата за обществено ползване от машини и механизация с неизмити или замърсени гуми и ходова част; поставяне и/или разполагане на строителни материали, строителни отпадъци и земни маси и други предмети без съответното разрешение в общински имоти (тротоари, улици, зелени площи и др.), предназначени за обществено ползване; допускане на разлив на места за обществено ползване на смоли, петролни продукти или други материали, вещества и химикали; замърсяването на мястото на изпълнение на СМР, както и разстоянието от него – минимум 10 метра, както и отделянето на прах, при изпълнение на дейности по СМР в т.ч. товарене, разтоварване, разрушаване.Контролът на дейностите се извършва от Столичен инспекторат. Глобите, предвидени за нарушителите съгласно промените в същата Наредба, са в размер между 100 до 5 000 лв. за физически лица и между 700 до 20 000 лв. за фирми или еднолични търговци. ", "date": "2018.01.12", "title": "Срещу мръсния въздух: Строителите в София мият на 10 метра около строежа"}
{"url": "http://www.novinite.bg/articles/155385/Snegat-se-zavrashta-temperaturite-padat", "text": "Днес ще е облачно, на много места с валежи от дъжд. С нахлуването на студен въздух, привечер в Северна България и високите полета на Западна дъждът ще преминава в сняг. През нощта срещу събота почти навсякъде ще вали сняг, само в Югоизточна България валежът все още ще е от дъжд. Ще духа умерен вятър от изток-североизток. Максималните температури ще са между 4° до 9°, за София около 4°, посочват от НИМХ-БАН.Атмосферното налягане ще започне бавно да се повишава и ще е малко по-високо от средното за януари.В планините ще е облачно. Преди обяд валежи от сняг ще има в източните райони на Стара планина, а след обяд ще завали и в масивите от Западна България. Ще духа слаб до умерен южен вятър, който през деня постепенно ще се ориентира от югоизток. Максимална температура на височина 1200 метра около 0°, на 2000 метра – около минус 4°. По Черноморието ще е облачно с валежи от дъжд. Ще духа умерен североизточен вятър. Максималните температури ще са 8°-9°. Температурата на морската вода е 9°. Вълнението на морето ще бъде 3-4 бала.В събота вятърът от североизток ще се усили, ще е умерен, в Източна България - до силен. Температурите ще се понижат още. В по-голямата част от страната ще превалява сняг, в югоизточните райони - дъжд.", "date": "2018.01.12", "title": "Снегът се завръща, температурите падат"}
{"url": "http://www.novinite.bg/articles/155387/Shte-sprat-li-policejskite-protesti", "text": "В петък Синдикалната федерация на служителите в Mинистерство на вътрешните работи (СФСМВР) ще обсъди въпроса дали при това развитие на ситуацията да не прекрати поне временно протестните действия. Това съобщи вчера председателят на синдиката Валентин Попов.\"Докато видим как ще се развият нещата нататък. Твърдо е възможно, но не мога да го кажа сега\", поясни той.\"Очакваме да има и сериозен ремонт на нормативната уредба. Това е второто основно нещо, което трябва да стане. Или да се направи такъв капитален ремонт на действащия, че да върши работата, която очакваме от него, или да се изработи изцяло нов закон. Предстои да го уточняваме\", каза Попов.\"Нашите проблеми са в действащия закон, като например допускането на пожарникарски екип от двама служители, което е недопустимо\", добави председателят на синдикалната федерация. Служители на МВР посрещнаха с протестни плакати колите, превозващи делегациите от Европейската комисия, пристигнали в София за официалното откриване на българското европредседателство. Част от плакатите гласяха, че българските служители в МВР са най-нископлатените в ЕС и получават основна заплата в размера на 340 евро.", "date": "2018.01.12", "title": "Ще спрат ли полицейските протести"}
{"url": "http://www.novinite.bg/articles/155403/Uchenici-se-sbiha-zaradi-obida-v-internet", "text": "Масов бой между шестокласници от две съседни училища заради обида в интернет чат. Инцидентът е станал в сряда, в двора на училище „Васил Априлов” в Бургас.Малко след 18 часа на 10 януари, само на метри от вратата на училището, момичета и момчета причакват излизащите от час шестокласници.„Три момичета от моето училище и три момичета от другото училище - като групата от другото училище е била 10-15 ученици. Поводът за това е отправяне на обиди в една от социалните мрежи или по точно т.нар. „чат лайв”, обясни Марияна Стефанова, директор на училище „Васил Априлов”.Сериозно пострадали деца няма, но има такива, отнесли шамар и ритници по погрешка.„Ами, защото ме объркаха с друго момиче, което искаха всъщност да бият. Удариха ми няколко шамара и ме хванаха за врата”, разказва Йоана от 6-и клас.Охраната на училището не успяла да предотврати инцидента.„Аз не съм видял бито дете. Покажете ми едно бито дете”, каза охранителят Тодор Михалев.„Удряха ме в краката, удариха ми два шамара. Казаха ми, че съм дребно хлапе и казаха да си тръгвам веднага”, разказва Георги от 6-и клас.На място пристигнала и полиция. Тази сутрин са проведени срещи с родителите на пострадалите деца.„За мен беше много интересно да чуя от родителите, че някои от тях не знаеха, че децата им имат профили в социалните мрежи”, обясни директорката на училището.Родителите обаче са притеснени от случилото се.", "date": "2018.01.12", "title": "Ученици се сбиха заради обида в интернет"}
{"url": "http://www.novinite.bg/articles/155409/Bashta-strelya-po-policai-tarseshti-sina-mu", "text": "37-годишен мъж от разградското село Брестовене стреля по полицаи, които потърсили в дома му 19-годишния му син, след като той избягал от пътна проверка.Младежът не спрял на подаден със стоп палка сигнал от униформени от Кубрат, съобщават от Областната дирекция на полицията, цитирани от ДАРИК. Това е станало на 10 януари, около 21:00 ч. в Брестовен.Автомобилът бил последван от служителите на МВР, които видели как шофьорът спира пред къща на  ул. „Ивайло“. От мястото на водача слиза неправоспособният Ю.С.М. на 19 години, който влиза в дома си и се укрива.При извършената проверка той не е установен. Пред патрулния екип застанал бащата на момчето С.С., като отправил заплахи и закани за саморазправа.Малко по-късно се чули изстрели и върху полицаите и служебния автомобил се изсипали оловни сачми. При извършения оглед на пътното платно и по дрехите на служителите са намерени 18 броя сачми. С.С. бил задържан, а синът му се издирва.По случая се водят разследвания за закана спрямо длъжностно лице и възпрепятстване на изпълнение на задълженията му. За първото престъпление предвиденото от закона наказание е лишаване от свобода за срок до пет години, а за второто – до три години.", "date": "2018.01.12", "title": "Баща стреля по полицаи, търсещи сина му"}
{"url": "http://www.novinite.bg/articles/155414/Koj-stoi-zad-rechta-na-Donald-Tusk", "text": "„Отечество любезно, как хубаво си ти”. Със стихотворението на Иван Вазов председателят на Европейския съвет започна речта си по време на откриването на българското европредседателство.Туск не само го беше научил на български, но и беше идеално запознат, че говори от сцената на Народния театър „Иван Вазов”.Полякът говори около 5 минути на български, без да го е учил преди това. В речта си спомена известни българи и демонстрира познания за българската история - наследници на най-старата държава в Европа, и това, че българите не са губили бойно знаме в битка.Словото предизвика възторг в залата, пред екраните на телевизорите и в социалните мрежи.Но кой стои зад речите на  председателя на Европейския съвет? Това всъщност е един ирландец - Хюго Брейди.Хората, които пишат речите на политиците, често остават в сянка. Името на Хюго Брейди обаче и друг път е попадало в медиите след речи на Туск.Според „Айриш таймс” Хюго Брейди е от графство Каван, Ирландия. Изданието се заинтересувало от него, след като Туск цитира ирландска поговорка по време на реч за Brexit – „Няма сила без обединение”.Хюго Брейди е завършил журналистика, има магистратура по икономически науки и диплома по Европейско право. Работил е в Центъра за европейски реформи, а в последните 3 години пише речи за Доналд Туск. Освен това публикува статии в престижни издания като „Гардиън” и „Файненшъл таймс”. ", "date": "2018.01.12", "title": "Кой стои зад речта на Доналд Туск"}
{"url": "http://www.novinite.bg/articles/155417/Evakuiraha-15-dushi-ot-goryasht-avtobus-na-Rishkiya-prohod", "text": "15 души бяха евакуирани от автобус, след като возилото пламна в движение, в района на Ришкия проход. Инцидентът станал към 14.00 часа днес, съобщи Областната дирекция на МВР.Рейсът се движил от шуменското село Янково в посока Люляково, община Руен. Превозвал работници.Внезапно, по пътя, шофьорът забелязал, че от предната част излиза гъст дим. Натиснал спирачките, а пътниците до един били изведени на безопасно разстояние. Пострадали няма.Причините за инцидента се разследват. ", "date": "2018.01.12", "title": "Евакуираха 15 души от горящ автобус на Ришкия проход"}
{"url": "http://www.novinite.bg/articles/155393/Obviniha-v-huliganstvo-maj-nasaskval-kucheto-si-sreshtu-policai", "text": "Прокуратурата повдигна обвинения срещу Даниел Антов, който се държал агресивно срещу трима полицаи в столичния ж.к. Люлин.Случаят е от 29 юни 2017 година. Тогава тримата полицаи, патрулирайки в близост до бл. 389, попаднали на обвиняемия и му поискали документи за самоличност.Мъжът бил пиян, започнал да се държи агресивно, отказал да предостави своя лична карта, след което започнал да отправя нецензурни и обидни реплики към служителите на реда, като същевременно насъсквал кучето си срещу тях.Поради това той бил задържан и отведен в сградата на 09 РУ СДВР, а по случая било образувано досъдебно производство.Разследването е приключено под ръководството и надзора на Софийска районна прокуратура, като на 12.01.2018 г. е внесен обвинителен акт срещу Антов, за извършено от него престъпление по чл.325, ал.2, вр. с ал.1 НК– хулиганство, отличаващо се с изключителна дързост и цинизъм (наказуемо с лишаване от свобода до пет години).Предстои делото да бъде насрочено за разглеждане в Софийски районен съд.", "date": "2018.01.12", "title": "Обвиниха в хулиганство мъж, насъсквал кучето си срещу полицаи"}
{"url": "http://www.novinite.bg/articles/155394/Evroizborite-veroyatno-shte-sa-na-23-26-maj-2019", "text": "Европейският парламент предложи следващите избори да се произведат в периода 23-26 май 2019 г, предаде Франс прес, като се позова на няколко парламентарни източника.Според информацията датите са уговорени на среща на председателите на политическите групи в ЕП, пише БТА.Решението трябва да бъде взето през следващите месеци с единодушие от Съвета на ЕС след консултация с ЕП.Европейският парламент сега има 751 депутати. Техният брой обаче може да бъде намален след Брекзита, предвиден за март 2019 г.Великобритания има 73 евродепутати. ЕП предложи наскоро 22 от тези места да бъдат преразпределени между други страни членки, а 51 - да бъдат премахнати.Той направи уговорката, че въпросните 51 мандата все пак може да бъдат запазени при евентуално бъдещо разширяване на Европейския съюз, както и при създаване на транснационални листи - предложение на френския президент Еманюел Макрон.", "date": "2018.01.12", "title": "Евроизборите вероятно ще са на 23-26 май 2019"}
{"url": "http://www.novinite.bg/articles/155396/Mariya-Gabriel-Temata-za-kibersigurnostta-shte-e-vodeshta-za-predsedatelstvoto", "text": "Темата за киберсигурността ще е водеща за българското председателство. Не става въпрос само за личните данни, а и за критичната инфраструктура, за здравеопазването – видяхме какво направи един вирус като WannaСry.Това съобщи българският еврокомисар по цифровите технологии Мария Габриел пред БНТ.Тя обясни, че са необходими много инвестиции, както и по-дълги лицензи – за 25 години.“С помощта на суперкомпютрите много по-бързо ще бъдат разработвани лекарства, климатичните промени да се предвиждат максимално бързо, ще бъдат спасявани човешки животи”, каза Габриел.Investor.bg припомня, че в деня на откриването на българското председателство на Европейския съюз (ЕС) Европейската комисия (ЕК) обяви, че ще инвестира 1 млрд. евро съвместно с държавите членки за изграждането на европейска инфраструктура от суперкомпютри от световна класа. Това ще е структура от високопроизводителни изчислителни технологии, която ще обхване всички желаещи страни членки.Идеята е Европа да стане по-конкурентноспособна и независима, а европейските данни – защитени.Мария Габриел посочи, че сред набелязаните цели са и повишаване на нивото на киберсигурност, ефективна борба с фалшивите новини и развитие на цифровата икономика и високотехнологичните производства с висока добавена стойност.“Аз съм инициатор на това историческо решение, но работата е екипна и благодаря на всички, които допринасят за това”, подчерта еврокомисарят.Според нея прилагането му ще донесе конкретна полза в развитието на науката и индустрията, но и за обикновените хора.“Неслучайно искам те да са в центъра на всяка една от политиките в сферата на новите технологии. Суперкомпютърът означава много по-бързо да бъдат разработвани лекарства, медицината, ранното диагностициране и лечението да бъдат много по-персонално ориентирани\", обясни Мария Габриел. \"Означава много по-бързо да познаваме климатичните проблеми, да успеем да предвиждаме максимално бързо трусове, земетресения, така че да бъдат евакуирани на хората навреме и да бъдат спасени човешки животи. Означава определени производствени цикли да бъдат редуцирани – в областта на автомолибостроенето от 60 месеца можем да слезем на 24. Означава по-висока сигурност – в областта на киберсигурността много повече технологии за криптиранео, запазване на лични данни, много ранното установяване на подозрително поведение онлайн, което да позволи да бъдат избегнати широкомащабни атаки\", допълни тя.По думите ѝ специфичното в този проект е голямата полза за малките и средни предприятия.“Бихме искали те да имат достъп до данните, така че да им позволим да иновират, да намират много по-бързо решения за предизвикателствата, пред които сме изправени като общество и като граждани”, допълни еврокомисарят.", "date": "2018.01.12", "title": "Мария Габриел: Темата за киберсигурността ще е водеща за председателството"}
{"url": "http://www.novinite.bg/articles/155404/V-interes-na-vsichki-e-evroprokuraturata-da-zaraboti-vazmojno-naj-barzo-smyata-Cacheva", "text": "В интерес на всички европейски граждани е Европейската прокуратура да започне да функционира възможно най-бързо. Ще работим приоритетно за институционализиране на Службата и за изграждане на отношенията с партньорските институции и служби, с неучастващите държави членки и с трети страни, заяви преди минути министърът на правосъдието Цецка Цачева по време на клъстерната среща „Външни работи, сигурност и отбрана, миграция и правосъдие“, съобщават от Министерството на правосъдието.Пред колегиума на еврокомисарите Франс Тимерманс, Федерика Могерини, Йоханес Хан, Невен Мимица, Димитрис Аврамопулос, Кристос Стилианидис, Вера Йоурова и Джулиан Кинг Цачева е заявила, че българското председателство разчита на добра комуникация и взаимно сътрудничество в насока структуриране на Европейска прокуратура.„Окуражени сме от обстоятелството, че с голямо мнозинство Европейският парламент даде зелена светлина на инициативата“, допълни Цачева.В изказването си тя акцентира, че ключово значение в област „Правосъдие“ е подобряването на трансграничния достъп до електронни доказателства, както и създаването на работещ механизъм за съхраняване на данни.По думите ѝ въвеждането на минимален стандарт на европейско равнище за изпращането и изпълнението на молби за правна помощ за предоставяне на електронни доказателства ще е полезен инструмент в борбата срещу престъпността. Мерките ще улеснят разследващите органи при упражняването на тяхната компетентност.Министър Цачева обърна внимание и на амбицията на българското председателство за успешното приключване на тристранните разговори по предложението за Директива за борба с изпирането на пари по наказателноправен ред.", "date": "2018.01.12", "title": "В интерес на всички е европрокуратурата да заработи възможно най-бързо, смята Цачева"}
{"url": "http://www.novinite.bg/articles/155410/Vatreshniyat-ministar-se-sreshtna-s-evrokomisarya-po-humanitarna-pomosht", "text": "Министърът на вътрешните работи Валентин Радев се срещна с комисаря по хуманитарна помощ и управление при кризи в ЕК Христос Стилианидис, съобщава от МВР.Двамата обсъдиха предложението за изменение на Механизма за гражданска защита на Съюза.Акцент в разговора била превантивната дейност, колективните способности на ЕС и държавите членки за реагиране при бедствия, осигуряването на гъвкавост и ефективност на административните процедури, като част от цикъла на управление на риска.Министър Радев увери комисар Стилианидис, че България ще работи за изграждане и прилагане на ефективни механизми за повишаване сигурността на гражданите на ЕС. Той подчертал, че страната ни се е доказала, като пълноправен член на Механизма за гражданска защита на Съюза, предоставяйки помощ на много страни.В срещата участваха главен комисар Николай Николов, директорът на Главна дирекция „Пожарна безопасност и защита на населението“, началникът на политическия кабинет Анжелина Тотева и представители на дирекция „Европейски съюз и международно сътрудничество“. ", "date": "2018.01.12", "title": "Вътрешният министър се срещна с еврокомисаря по хуманитарна помощ"}
{"url": "http://www.novinite.bg/articles/155402/Pogrebvat-ubitiya-biznesmen-Petar-Hristov", "text": "Ден на траур е обявен в търновското село Самоводене. Тъжният повод – смъртта на разстреляния в София бизнесмен Петър Христов.В петък десетки негови близки и приятели се събраха в Двореца на културата и спорта във Велико Търново, за да си кажат последно „Сбогом” с жертвата.Разследването на показния разстрел на 49-годишния бизнесмен продължава. Все още заподозрени няма, а версиите, по които работи полицията, са няколко.", "date": "2018.01.12", "title": "Погребват убития бизнесмен Петър Христов"}
{"url": "http://www.novinite.bg/articles/155386/Borisov-se-sreshta-s-predsedatelya-na-EK-Jan-Klod-Yunker", "text": "Българското председателство започва с първа голяма инвестиция по плана \"Юнкер\", съобщиха от Представителството на ЕК в България. Във втория ден от официалното посещение на Колегиума на Европейската комисия в България,председателят на комисията Жан-Клод Юнкер и премиерът Бойко Борисов ще дадат изявления за медиите в Националния дворец на културата. Непосредствено преди пресконференцията в тяхно присъствие ще се състои и церемония по подписването на споразумение за най-големия до момента проект в България, гарантиран със заем от Европейския фонд за стратегически инвестиции (ЕФСИ), който е централен стълб на плана \"Юнкер\" за растеж и работни места в Европа, информират от Представителството на ЕК у нас. Подписването ще е в присъствието и на вицепрезидента на Европейската инвестиционна банка Андрю Макдауъл.Премиерът Бойко Борисов ще има и работна среща с председателя на ЕК Жан-Клод Юнкер, съобщиха от пресслужбата на Министерския съвет.Борисов и Юнкер ще разговарят по теми от европейския дневен ред, като акцент ще бъдат приоритетите на страната ни по време на председателството. Сред темите, които ще бъдат обсъдени, са и многогодишната финансова рамка на ЕС и готовността на България за членство в еврозоната и Шенген.", "date": "2018.01.12", "title": "Борисов се среща с председателя на ЕК Жан-Клод Юнкер"}
{"url": "http://www.novinite.bg/articles/155401/Wizz-Air-puska-4-novi-marshruta-ot-Sofiya-i-edin-ot-Varna", "text": "През миналата година Wizz Air е превозила рекорден брой пътници и e разширила значително оперативната си дейност. Пътниците на нискотарифния превозвач са достигнали над 28 милиона, което е с 24% повече в сравнение с 2016 г., обявиха от компанията.2.5 милиона от тези пътници са от и до България, което е представлява ръст от впечатляващите 47% в сравнение с предходната година.През 2017 г. към флотилията на лоу кост авиокомпанията са се присъединили 14 нови самолета – 13 Airbus A321 и един Airbus A320.Wizz Air остава водещата авиокомпания в България по брой на обслужените клиенти след като през юли откри втора база у нас – на летище Варна. В нея бяха открити 36 нови работни места.В момента нискотарифният превозвач има осем базирани самолета в България, седем в София и един във Варна, осигуряващи работа на над 300 души екип.През 2018 г. Wizz Air предлага за продажба 3.3 милиона самолетни места по българските си маршрути, което е с 27% повече от предходната година.От март ще започнат да се обслужват четири нови маршрута от София. От април от Варна ще се изпълняват полети до Виена. Така общият брой на дестинациите от София, Варна и Бургас става 44.", "date": "2018.01.12", "title": "Wizz Air пуска 4 нови маршрута от София и един от Варна"}
{"url": "http://www.novinite.bg/articles/155397/Mineralna-voda-topli-obshtestveni-sgradi-v-Straldja", "text": "Две училища и две детски градини в Стралджа се отопляват с минерална вода, съобщи БНТ. Проектът е иновативен и е реализиран с помощта на Норвежкия финансов механизъм. Термалният извор на Стралджа, от който се използва водата за отопление, е с дебит 7 литра в секунда, а температурата е над 75 градуса.Благодарение на проекта само в едното училище спестените средства са 50 хил. лв., коментират от общината.Боряна Атанасова от училищното настоятелство в СУ „П. К. Яворов“ в Стралджа изтъква освен спестените пари още, че постоянно е топло. Не на последното място е екологичният ефект.И в детската градина разходите са намалели.Общината обмисля чрез финансова помощ да разшири проекта. Там има още два неизползваеми извора, казва зам.-кметът Атанас Киров. Сама общината няма достатъчно средства за целта.", "date": "2018.01.12", "title": "Минерална вода топли обществени сгради в Стралджа"}
{"url": "http://www.novinite.bg/articles/155391/Evropejski-medii-za-predsedatelstvoto-Balgariya-se-machi-da-dogoni-evrostandarti", "text": "От 1 януари България пое за шест месеца председателството на Европейския съюз и столицата София ще посрещне за този период многобройни делегации от еврокомисари, министри и наблюдатели - общо над 20 000 души, пише френският в. \"Монд\". България ще направлява работата по горещи теми като приемането на мигранти и новия етап от преговорите за излизането на Великобритания от съюза, което е предизвикателство за малката страна със 7,1 милиона жители, най-бедната от 28-те държави в ЕС. Въпреки солидния си растеж, икономиката на България продължава да е спъвана от многобройни структурни проблеми, отбелязва \"Монд\". Друг френски вестник, \"Фигаро\", обръща внимание на протестите в София в деня на официалното начало на българското Европредседателство. Българите протестираха с искане на подобряване на жизненото равнище и против корупцията. Вестникът цитира издигнат от демонстрантите транспарант: \"Корупцията прави силата\" - иронична препратка към мотото на българското председателство \"Единството прави силата\". В десетината протеста участваха еколози, проруски и антиевропейски организации, защитници на правата на жените, както и полицаи и пенсионери, които настояваха за увеличение на заплатите и пенсиите, допълва \"Фигаро\". България иска да се възползва от председателството на ЕС, за да ускори присъединяването си към Шенгенското пространство, отбеляза на сайта си телевизия \"Евронюз\". От началото на мигрантската криза България следва неотклонно правилата на европейската солидарност. За времето на председателството си София ще води дискусии за намиране на отговор на това предизвикателство. Същевременно обаче тя ще трябва да поддържа единството на страните членки, силно застрашено по този проблем, подчертава \"Евронюз\".В интервю за полски седмичник в началото на седмицата Туск, бивш премиер на Полша, каза, че управляващата партия \"Право и справедливост\" е дълбоко авторитарна и вероятно ще се опита да направи така, че Полша да напусне ЕС, ако престане да бъде чист бенефициент на еврофондове, припомня \"Политико\". Предизвикателството, пред което се изправя ЕС, предприемайки наказателна процедура срещу Полша заради авторитарния й уклон, беше подчертано и при поемането от България на европейското председателство, отбелязва в. \"Файненшъл таймс\". Британският ежедневник цитира думите на българския премиер, според когото би било \"опасен прецедент\" страните членки да гласуват дали Полша е рискувала да извърши сериозно нарушение на нормите на върховенството на закона. Ако трябва да гласуваме, ще имаме безсънни нощи как да гласуваме. Надявам се да не се налага да правим това, каза Борисов.", "date": "2018.01.12", "title": "Европейски медии за председателството: България се мъчи да догони евростандарти"}
