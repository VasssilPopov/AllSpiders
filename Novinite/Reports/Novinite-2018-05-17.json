{"url": "http://www.novinite.bg/articles/159925/IT-sektorat-u-nas-proizvejda-produkciya-za-19-mlrd-evro", "text": "На годишна база секторът на информационните технологии и услугите произвежда продукция за над 1.9 млрд. евро. Средногодишното нарастване на стойността на произведената продукция е около 15%. Това съобщи заместник-министърът на икономиката Александър Манолев по време на откриването на седмата годишна кръгла маса „Bulgarian ICT Watch“, съобщиха от Министерството на икономиката.„Цитираните цифри ни дават основание да казваме, че секторът е сред най-бързо развиващите се отрасли на икономиката и че България е лидер за Югоизточна Европа, когато говорим за информационни технологии“, допълни той. По думите му от 2010 г. се наблюдава тенденция на повишение броя на заетите в него, като те са се увеличили почти двойно за този период. „Същевременно обаче все още има сектори на икономиката, в които интелигентните решения и иновациите са слабо застъпени“, акцентира Александър Манолев и допълни, че съвременните икономически предизвикателства изискват предприемане на мерки за подобряване на конкурентоспособността на икономиката и преструктурирането ѝ в икономика, основана на знанието и иновациите. „Затова е много важно да говорим не само за развитие на сектора на информационните и комуникационните технологии, но и за връзката му с другите отрасли от една страна и с научните среди, от друга“, каза още той.В тази посока са съсредоточени и усилията на Министерството на икономиката като се планира 10 млн. лв. от Оперативна програма „Иновации и конкурентоспособност“ да бъдат инвестирани за подпомагане на процеса по дигитализация на българските малки и средни предприятия. През изминалата седмица икономическото министерство е подкрепило и кампания на Google, в рамките, на която ще се обучат се обучат 15 000 предприемачи на цифрови умения, стана ясно от неговото изказване.Кръглата маса „Bulgarian ICT Watch“ e проект на ICT Media и БАСКОМ, който има за цел да подобри диалога и възможностите за сътрудничество между държавата и ИТ бизнеса за износ на високотехнологични продукти. Представители на държавата, браншовите организации, ИТ компании и консултанти традиционно взимат участие в обсъждане състоянието на българския ИТ износ, ролята на държавните институции в насърчаването на този процес и възможностите за износ на ИТ продукти на конкретни целеви пазари за българските ИТ фирми през 2018 г.", "date": "2018.05.17", "title": "IT секторът у нас произвежда продукция за 1,9 млрд. евро"}
{"url": "http://www.novinite.bg/articles/159927/Jena-zagina-sled-kato-kola-ya-pomete-na-trotoara", "text": "67-годишна жена е загинала в катастрофа на на кръстовището на бул. „Хр. Смирненски” и ул. „Подвис” във Варна. Инцидентът е станал около 13:10 часа. Блъснали са се кола „Тойота”, управлявана от 43-годишна водачка от Варна и „Фолксваген”, чийто шофьор е на 22 години от Бургас. След удара вторият автомобил се отклонил и блъснал жена на тротоара. 67-годишната пешеходка е откарана незабавно в болнично заведение, където е починала.Изясняват се причините и обстоятелствата, довели до инцидента. По случая е образувано досъдебно производство.", "date": "2018.05.17", "title": "Жена загина, след като кола я помете на тротоара"}
{"url": "http://www.novinite.bg/articles/159907/Trite-iskaniya-na-marsha-Svoboda-za-konopa", "text": "Тази събота, 19 май, в София ще се проведе традиционният марш \"Свобода за конопа\", който най-просто казано иска да освободи законовата примка около врата на ползвателите на канабис в България.Събитието ще започне на площад \"Св. Неделя\" от 15:30 часа, а след това ще има и концерт в негова подкрепа.\"Искаме да покажем истинското лице на пушещите хора в България\", казва за марша Димитър Карагегов - основен организатор на събитието и част от Българското либертарианско общество и движението Liberty420. В организацията на марша са още движение \"Промена\", както и пациентската организация \"Рестарт\".Хората зад марша вярват, че законът, който криминализира употребата на канабис, не действа, тъй като за последните 15 години българите, опитвали в живота си трева, са се увеличили пет пъти.Борбата с дилърите също е крайно неефективна и това показват данните от изследването на БЛО и Liberty420, което беше публикувано в края на миналата година. Анализирани са данни от МВР и съда, като от всички изследвани дела едва 17,3% са за разпространение. Тези за организирана престъпна група са пренебрежителните 1.13%. Според статистиката най-често клиенти на Темида стават държатели на малки количества забранени вещества. В 72% от случаите става дума за канабис.Демографският профил на осъдените и санкционираните заради престъпления, свързани с наркотици - 91% мъже, 64% са от 18 до 30-годишна възраст, а 82% са трудово заети или учащи.Трите искания на марша \"Свобода за конопа\" са:- Декриминализиране на притежанието на малки количества трева за лични цели- Възможност за отглеждане на до две растения в домашни условия - така ще изчезнат дилърите, защото потребителят сам ще си е \"доставчик\"- Да се позволи употребата на канабиса за медицински цели у насЕдин от най-сериозните проблеми, които прохибицията е донесла на страната ни, са синтетичните наркотици, които заливат училищата. Евтините заместители на марихуаната са по-евтини и изключително опасни. В повечето случаи те дори не са забранени, тъй като химичните съставки на наркотика са непознати и не влизат в забранителния списък.\"Искаме да покажем, че за малко трева не може да се влиза в затвора и да се образува досъдебно производство. Който пуши, зло не мисли\", каза още Карагегов за организацията на марша \"Свобода за конопа\".", "date": "2018.05.17", "title": "Трите искания на марша 'Свобода за конопа'"}
{"url": "http://www.novinite.bg/articles/159888/Zaharieva-Nyama-da-pregovaryame-s-Tramp-pod-natisk", "text": "Оставане в ядрената сделка с Иран и пълна подкрепа за ЕК при търговските преговори със САЩ – това са основните резултати от вчерашната неофициална вечеря на лидерите на страните от Евросъюза в София. Това обясни вицепремиерът и външен министър Екатерина Захариева пред бТВ.Единни са останали лидерите и по друга тежка тема – търговските отношения със САЩ, които под ръководството на Доналд Тръмп започват да водят по-протекционистка политика с мита за ключови стоки.По думите й в момента ЕК е в по-силна преговорна позиция, защото има зад себе си подкрепата на всички членки:\"Няма как да преговаряме под натиск\".Западните Балкани не са били обсъждани на вечерята.„Всичките европейски държави искат Западните Балкани първо да решат проблемите си и да покажат, че могат да постигат компромис. Как се вземат решенията в ЕС – само на базата на компромиси”, обясни външният министър.Тя припомни, че все още в региона има над 12 отворени гранични въпроса.На днешната среща Западни Балкани – ЕС ще се потвърди европейската перспектива като незаобиколима, а Софийският дневен ред ще подпомага по-бързия процес на интеграция. Захариева изрази надежда, че срещата в София ще се споменава и след години – по начина, по който това се е правело за форума в Солун от 2003 г. Тя обаче не се ангажира с прогнози колко ще са новите членки на ЕС след още 15 години.", "date": "2018.05.17", "title": "Захариева: Няма да преговаряме с Тръмп под натиск"}
{"url": "http://www.novinite.bg/articles/159910/Izpisaha-patriarh-Neofit-ot-bolnica", "text": "Патриарх Неофит е изписан от болница, съобщават от Светия синод.„Негово Светейшество Българският патриарх и Софийски митрополит Неофит е изписан от болницата и е у дома си в Софийската св. митрополия. Да се помолим Милостивият Бог да му дарува крепко здраве и дълголетие начело на Българската православна църква”, пишат от Светия синод.Патриархът беше приет в реанимацията на лечебно заведение в столицата на 18 април заради симптоми, свързани с хроничното му сърдечно заболяване. На следващия ден той бе изведен от отделението за интензивна грижа.„Той има две клапи на сърцето, те са сменени преди няколко години, така че нормално е човек да се почувства - заради атмосферното налягане и преумора, различни причини могат да доведат до така прилошаване, но в крайна сметка всичко е овладяно и всичко е наред”, заяви тогава митрополит Антоний.", "date": "2018.05.17", "title": "Изписаха патриарх Неофит от болница"}
{"url": "http://www.novinite.bg/articles/159889/Ninova-vs-Makron-Paketat-za-mobilnost-e-diskriminaciya", "text": "Председателят на БСП Корнелия Нинова потърси подкрепа от останалите леви лидери срещу ощетяващото България предложение за транспортните фирми.Сред присъстващите бяха премиерите на Гърция - Алексис Ципрас; Малта - Джоузеф Мускат; на Република Македония - Зоран Заев, Португалия - Антонио Коща.Според Нинова въпросното предложение на практика задълбочава различията между европейските държави и посяга на основен принцип на Европа - за свободното движение на стоки и хора.“Големите защитават своите интереси, но аз съм тук да защитя българския национален интерес”, заяви Нинова.Тя коментира и казаното от председателя на групата на ЕНП в Европарламента Манфред Вебер, че ЕНП, с нейните депутати, ще подкрепят България и няма да гласуват това решение.   ", "date": "2018.05.17", "title": "Нинова vs. Макрон: Пакетът за мобилност е дискриминация"}
{"url": "http://www.novinite.bg/articles/159905/Prevozvachite-protestirat-s-kamioni-i-avtobusi-na-Carigradsko-shose", "text": "С лозунги „Има ли място за нашия бизнес в ЕС”, „Европа на две скорости = на заден ход на България” и „Транспортен пакет 1 и 2=Exit” превозвачи от цялата страна излязоха на национален протест.Те се обявиха против т. нар. закон „Макрон”, който ги задължава на три седмици да почиват у дома 45 часа, както и задължителните почивки да стават в хотел, а не в кабината на камиона.Според тях тези рестриктивни мерки ще доведат до фалит както на международния транспорт, така и на автобусния. В София по дължината на бул. „Цариградско шосе” има повече от 80 камиона и над 60 автобуса. Очаква се броят да се увеличи.Ще има и шествие от площад „Македония” към НДК, а целта на протеста е европейските лидери, които са в София, да ги видят и чуят техните искания, за да не допускат транспортният бизнес в България да бъде унищожен.", "date": "2018.05.17", "title": "Превозвачите протестират с камиони и автобуси на \"Цариградско шосе\""}
{"url": "http://www.novinite.bg/articles/159909/Pusnaha-ot-aresta-koloezdacha-blasnal-dete-v-Yujniya-park", "text": "Пуснаха от ареста Борислав Миланов, който блъсна с колело дете в Южния парк в София. Софийски градски съд замени най-тежката мярка за неотклонение „задържане под стража” на Миланов с по-лека „парична гаранция” в размер на 1000 лева.Според съда има достатъчно доказателства, че именно обвиняемият е извършил престъплението, но основна причина за бързия процес са самопризнанията на Миланов. В заседателната зала стана ясно, че няма опасност обвиняемият да се укрие. Въпреки че Миланов е имал криминални прояви в миналото, съдът констатира, че престъпленията са били леки и не може да се счита, че обвиняемият е с висока степен на обществена опасност.", "date": "2018.05.17", "title": "Пуснаха от ареста колоездача, блъснал дете в Южния парк"}
{"url": "http://www.novinite.bg/articles/159898/Merkel-Dobroto-na-Zapadnite-Balkani-garantira-mir-i-sigurnost-za-vsichki-nas", "text": "„Доброто на Западните Балкани гарантира мир и сигурност за всички нас. Бойко Борисов е инвестирал много работа в тази тема”. Това каза германският канцлер Ангела Меркел минути преди началото на срещата на върха в София.Меркел благодари на премиера за „чудесната организация” на събитието.Тя потвърди, че на среднощна среща са били обсъдени исканията на българските превозвачи по отношение на новите правила, станали популярни като закона „Макрон”.„Чухме проблемите на българската страна. Ще продължим да поддържаме диалога, защото целта е да постигнем добра ситуация за вашите шофьори”, заяви Меркел.", "date": "2018.05.17", "title": "Меркел: Доброто на Западните Балкани гарантира мир и сигурност за всички нас"}
{"url": "http://www.novinite.bg/articles/159899/Borisov-Tova-che-vsichki-evrolideri-dojdoha-v-Sofiya-e-dobar-znak", "text": "„Това, че всички евролидери дойдоха на срещата в София е добър знак. Означава, че разбират колко са важни Западните Балкани”. Това заяви премиерът Бойко Борисов преди началото на разговорите в четвъртък.Министър-председателят подчерта, че е коментирал с Ангела Меркел и Еманюел Макрон новия регламент, засягащ превозвачите, който предизвика протести у нас.„Основният аргумент на Германия и Франция е, че нашите шофьори биват третирани по лош начин”, каза Борисов.", "date": "2018.05.17", "title": "Борисов: Това, че всички евролидери дойдоха в София, е добър знак"}
{"url": "http://www.novinite.bg/articles/159902/Bojko-Borisov-razgovarya-s-Tereza-Mej-predi-sreshtata-ES-Zapadni-Balkani", "text": "\r\nТемата Балкани няма да слезе от дневния ред на Великобритания. Това е потвърдила премиерът Тереза Мей пред българския си колега. Борисов и Мей са обсъдили подкрепата на европейските държави за свързаността в региона, сътрудничеството в областта на сигурността и противодействието на тероризма.\r\nТереза Мей е подчертала ролята на премиера Борисов и българското председателство за фокусирането на вниманието на ЕС върху обвързаността между развитието на региона и стабилността в Европа. Тя е посочила, че независимо от Брекзит, ангажираността на Лондон към страните от Западните Балкани ще остане и ще продължат усилията за надграждане на постигнатото.\r\nПрез следващия месец Лондон ще приеме лидерите на държавите от Берлинския процес, за да се обсъдят различни аспекти на сигурността е казала Мей. Бойко Борисов е обяснил, че ЕС трябва да обърне по-голямо внимание на охраната на външните граници. По думите му, с повече политическа воля може да се постигне много по-голяма ефективност на огромните средства, които се отделят за справяне с миграционния проблем, и да има безспорни резултати, които да се почувстват от европейските граждани.\r\n  ", "date": "2018.05.17", "title": "Бойко Борисов разговаря с Тереза Мей преди срещата ЕС-Западни Балкани"}
{"url": "http://www.novinite.bg/articles/159914/Otdelenieto-po-reanimaciya-vav-vrachanskata-bolnica-otnovo-raboti", "text": "От днес Отделението по анестезиология, реанимация и интензивно лечение към МБАЛ \"Христо Ботев\" във Враца възстановява дейността си. Това съобщиха от пресслужбата на Министерството на здравеопазването, цитирайки ръководството на лечебното заведение.От болницата са уточнили, че за да се стигне до положителната развръзка, активно е съдействал началникът на отделението д-р Ростислав Стефанов. Вече е изготвен и график за работата на реанимацията в областната болница.Възстановена е и оперативната дейност на Отделението по акушерство и гинекология, както и на хирургичните отделения. Все още се работи за подновяване на функционирането на спешното приемно отделение.Екипът на министър Кирил Ананиев приветства проявеното разбиране и отговорното поведение на работещите в болницата и отново уверява, че министерството прави всичко възможно за възстановяването на нормалния ритъм на работа.", "date": "2018.05.17", "title": "Отделението по реанимация във врачанската болница отново работи"}
{"url": "http://www.novinite.bg/articles/159892/Velikobritaniya-shte-kaje-na-ES-che-e-gotova-da-ostane-v-mitnicheskiya-sayuz-i-sled-2021-g", "text": "Великобритания ще каже на ЕС, че е готова да остане в неговия митнически съюз и след 2021 г., пише в. \"Телеграф\", цитиран от Ройтерс. Тази седмица водещите министри на британското правителство, които работят по стратегията на Брекзита, се договориха за нов план, с който да се избегне физическа граница с Ирландия, след като отхвърлиха предишни предложения на ЕС. По график Великобритания трябва да напусне ЕС през март догодина, но си е осигурило преходно споразумение, с което запазва търговските си връзки с ЕС непроменени до края на 2020 г., стига да бъде постигнато окончателно споразумение в близките месеци. Британският премиер Тереза Мей е заявявала, че Великобритания ще излезе от митническия съюз,което ще позволи на страната да сключва свои търговски споразумения с други държави. Министрите й обаче са разделени по въпроса към какъв вид митническа система с ЕС да се стреми Лондон. На вчерашното си заседание министрите са се съгласили, че Великобритания трябва да се опита да остане в митническия съюз, ако предвидената в едно от правителствените предложения технология за граничен контрол не е готова навреме за 2021 г.Официални лица са предупредили, че тя може да се забави до 2023 г., пише вестникът. Говорител на Мей отказа да коментира информацията.В понеделник главният преговарящ на ЕС Мишел Барние заяви, че от март насам няма постигнат съществен напредък по преговорите за Брекзита. Мей иска да разясни плановете си преди срещата на върха на ЕС през юни и да сключи споразумение за новите отношения на Великобритания с ЕС през октомври.", "date": "2018.05.17", "title": "Великобритания ще каже на ЕС, че е готова да остане в митническия съюз и след 2021 г."}
{"url": "http://www.novinite.bg/articles/159900/Belgiya-shte-sabori-dogodina-dosegashnata-centrala-na-NATO-v-Bryuksel", "text": "\r\nДосегашната централа на НАТО в Брюксел ще бъде съборена догодина, съобщиха представители на градските власти, цитирани от местни медии. Предвижда се на мястото на използвания до края на април комплекс да бъдат построени нови сгради, в които ще се пренесе Генералният щаб на Белгийската армия. Ще бъдат издигнати търговски и жилищни площи, ще бъде открито училище, ще бъдат обособени места за отдих сред природата.\r\nГенералният секретар на НАТО Йенс Столтенберг закри официално досегашната централа на алианса на 27 април. Преди година бе открита новата сграда на пакта, построена от срещуположната страна на бул. \"Леополд Трети\".\r\nЦентралата, използвана до края на април, бе изградена от панели, поставени набързо в покрайнините на Брюксел след решението на Франция от 1966 г. да се оттегли от военното командване на алианса. Дотогава историческата, първа централа на НАТО, бе разположена в Париж, в сграда, където днес се помещава университетът \"Дофин\".\r\nНовата централа бе построена за седем години и струва над един милиард евро. Там ще работят около 4000 служители. Пред официалния вход преди година бе пренесена звездата на НАТО, а президентът на САЩ Доналд Тръмп откри паметник, посветен на чл. 5 от Вашингтонския договор. Паметникът се състои от огънати и разтопени метални отломки от кулите-близнаци, сринати при нападението на терористите от Ал Каида на 11 септември 2001 г. в Ню Йорк. Германският канцлер Ангела Меркел откри паметник с парче от Берлинската стена в знак за ролята на НАТО за мирното приключване на Студената война.\r\nПрез 1967 г., когато бе открита доскорошната централа на НАТО в Брюксел, пактът се състоеше от едва 15 съюзници. Днес държавите от алианса са 29, а новата централа разполага с места за 50 делегации.\r\n  ", "date": "2018.05.17", "title": "Белгия ще събори догодина досегашната централа на НАТО в Брюксел"}
{"url": "http://www.novinite.bg/articles/159901/Obviniha-bivshiya-shef-na-onkodispansera-v-Plovdiv-za-bezstopanstvenost", "text": "Софийска градска прокуратура (СГП) внесе в Окръжен съд Пловдив обвинителен акт срещу бившия управител на „Комплексен онкологичен център – Пловдив“ ЕООД Красимир Вальов за безстопанственост в особено големи размери.Вальов е обвинен за това, че 31.08.2016г. не е положил достатъчно грижи за възложена му работа във връзка с ефективното и добросъвестно разходване на средствата на дружеството и от това са последвали значителни щети за „КОЦ-Пловдив“ ЕООД в размер на сумата от 405 190, 92 лева без ДДС.Вальов е открил обществена поръчка с прогнозна стойност 950 000 лева без ДДС. за купуването на компютърен томограф. Това обаче е станало без да проведе пазарни консултации, без да потърси съвети от независими експерти или органи или от участници на пазара, твърдят от прокуратурата.Процедурата по обществената поръчка приключила със сключването на договор на стойност 898 000лв с единствената фирма, подала оферта за участие. След сключване на договора тази фирма закупила компютърен томограф на стойност 492 809, 08 лева без ДДС и го предоставила на КОЦ Пловдив.Разликата от 405 190, 92 лв. между платената сума от КОЦ Пловдив за придобиване на компютърния томограф и реалната му пазарна цена се равнява в размер на 964,74 минимални работни заплати за страната, което определя щетата като такава в „особено големи размери“.Красимир Вальов е с мярка за неотклонение „подписка“.Ако бъде признат за виновен той може да получи наказание „лишаване от свобода“ от три до десет години, като съдът може да постанови лишаване от право да заема определена обществен или държавна длъжност, както и да упражнява определена професия или дейност.", "date": "2018.05.17", "title": "Обвиниха бившия шеф на онкодиспансера в Пловдив за безстопанственост"}
{"url": "http://www.novinite.bg/articles/159918/Vazrastna-jena-dade-blizo-45-000-lv-na-telefonni-izmamnici", "text": "Възрастна жена от Шумен даде близо 45 000 лева на телефонни измамници. В сряда около обяд на стационарния й телефон звъннал непознат мъж, който се представил за полицай и приложил познатия сценарий.Мнимият полицай обещал, че при успешна акция, в знак на благодарност, щяла да получи доживотно увеличение на пенсията и оставил телефон за връзка с номер 08112.След като приключил разговорът, 80-годишната жена опитала да се обади на този номер, но не успяла. Малко след това я потърсил непознат мъж, който й казал, че по най-бързия начин трябва да намери 20 000 лева и да ги предаде, за да не се случи най-лошото с нея и близките й.След отправените закани и заплахи последвало ново обаждане от мнимия полицай. В резултат на многократни обаждания и разговори жената била убедена да остави пред входната си врата всички нейни и на близките й спестявания - общо 44 800 лева, както и златни накити.По-късно жената разбрала, че е била измамена. Образувано е досъдебно производство.", "date": "2018.05.17", "title": "Възрастна жена даде близо 45 000 лв. на телефонни измамници"}
{"url": "http://www.novinite.bg/articles/159904/Zasileni-merki-za-sigurnost-v-Erusalim-za-Ramadan", "text": "\r\nИзраелски самолети са обстрелвали тази нощ позиции на Хамас в Ивицата Газа. Няма данни за жертви и разрушения. Операцията била в отговор на палестински обстрел вчера срещу град Сдерот.\r\n  ", "date": "2018.05.17", "title": "Засилени мерки за сигурност в Ерусалим за Рамадан"}
{"url": "http://www.novinite.bg/articles/159908/Balgarin-zagina-v-SASht-podhlaznal-se-dokato-kateril-planinski-sklon", "text": "29-годишен българин от Сан Диего загина в националния парк \"Секвоя\" в южната част на планината Сиера Невада, в американския щат Калифорния.Тялото на Антон Доков е открито в неделя, но спасителите успели да се доберат до него чак във вторник заради опасния терен - лед и сняг по стръмния връх, съобщи българският вестник в САЩ \"BG VOICE\", цитиран от dir.bgСпоред разследващите, българинът се подхлъзнал именно на лед, докато катерил известния склон Watchtower над долината Токопа в опит си да стигне Pearl Lake. Антон Доков е паднал в пропаст и е нямало шанс да оцелее.Това е вторият инцидент от началото на май в този национален парк, въпреки предупрежденията на властите за зимните условия в района. \"Въпреки, че имаме по-топло време в долината, условията във високите райони все още са студени и там има сняг и лед\", казва Крис Тротър, лесничей от парка.\"Дори много опитни катерачи, с много добра екипировка могат да имат проблеми в тези условия\", добавя той. ", "date": "2018.05.17", "title": "Българин загина в САЩ, подхлъзнал се докато катерил планински склон"}
{"url": "http://www.novinite.bg/articles/159912/Amerikanec-pochina-sled-kato-elektronnata-mu-cigara-se-vzrivi", "text": "Американец почина, след като електронната му цигара се е взривила, а парчета са се забили в черепа му, съобщи Би Би Си.Експлозията е била последвана от пожар. 38-годишният Талмадж Делия е получил 80% изгаряния.Причината за смъртта му обаче са парчетата от електронната цигара, които са се забили в главата му след взрива, потвърждава съдебномедицинска експертиза. Инцидентът станал на 5 май. Пожарникари открили тялото на мъжа в горяща стая в къщата на семейството на мъжа във Флорида. Това е първият регистриран случай на смърт след експлозия на електронна цигара в САЩ. Между 2009 и 2016 г. в САЩ са регистрирани 195 инцидента на експлозия или пожар, предизвикани от електронни цигари. При инцидентите са пострадали 133-ма души, 38 от които сериозно. ", "date": "2018.05.17", "title": "Американец почина, след като електронната му цигара се взриви"}
{"url": "http://www.novinite.bg/articles/159915/Izraelski-ministar-prizova-sanarodnicite-si-da-ne-patuvat-v-Turciya", "text": "Израелският министър на туризма Ярив Левин призова сънародниците си да не пътуват в Турция на фона на задълбочаващия се дипломатически спор между двете страни, след като десетки палестинци бяха убити в ивицата Газа, предаде ДПА.Турция е важна дестинация за израелските туристи, като през 2017 г. са я посетили около 380 000 израелци, според официалната турска статистика. В най-активния период преди 10 години над 550 000 израелци посетиха Турция в рамките на една година.\"Казвам недвусмислено: не ходете в Турция. Бих казал това дори преди последните събития\", посочи министърът на туризма Ярив Левин.Двете страни имат напрегнати отношения през последните години, а настоящият дипломатически спор избухна, след като израелските сили за сигурност убиха около 60 палестинци по време на демонстрации на границата на Газа в понеделник.Израел заяви, че спира \"терористите\", за да не достигнат територията му. Турският президент Реджеп Тайип Ердоган обвини Израел, че е извършил геноцид и Турция поиска израелският посланик в Анкара да напусне страната. Като ответна мярка Израел изгони генералния консул на Турция в Йерусалим. Турция и Израел възстановиха дипломатическите си отношения преди по-малко от две години след шестгодишно замразяване.", "date": "2018.05.17", "title": "Израелски министър призова сънародниците си да не пътуват в Турция"}
{"url": "http://www.novinite.bg/articles/159916/Prokuraturata-v-Ankara-razporedi-aresta-za-101-oficeri", "text": "С решение на прокуратурата в Анкара 101 офицери от военно-въздушните сили трябва да бъдат задържани заради подозрения за връзки с организацията ФЕТО, съобщава БГНЕС.Сред обявените за „тайни имами“ на проповедника-изгнаник в Пенсилвания Фетхуллах Гюлен са бригаден генерал, петима полковници, двама подполковници, четирима майори, 25 капитани и 54 лейтенанти.В рамките на разследването след опита за преврат от 15 юли 2016 г. 78 от тях са отстранени от служба, а за 28 души има издадени заповеди за задържане.Държавното обвинение разпореди издирване в 22 района около турската столица. По време на операцията са арестувани 37 заподозрени, останалите все още се издирват.От началото на годината досега на територията на цяла Турция са арестувани 3293 „тайни имами“ на ФЕТО, инфилтрирани в структурите на въоръжените сили. 717 са задържани с решения на прокуратурите. ", "date": "2018.05.17", "title": "Прокуратурата в Анкара разпореди ареста за 101 офицери"}
{"url": "http://www.novinite.bg/articles/159917/EK-nastoyava-Balgariya-i-oshte-19-darjavi-da-prilojat-pravilata-za-yadrenite-otpadaci", "text": "Европейската комисия съобщи, че призовава настойчиво 20 държави от ЕС да въведат правилно правилата за ядрените отпадъци.Комисията е решила да изпрати официални уведомителни писма до Австрия, Чехия, Унгария, Италия, Холандия, Полша, Португалия, Румъния и Великобритания за това, че не са въвели правилно някои изисквания на директивата за управлението на използваното ядрено гориво и радиоактивните отпадъци.Комисията приканва Белгия, България, Чехия, Дания, Естония, Германия, Гърция, Ирландия, Литва, Малта, Холандия, Полша, Румъния, Словения, Испания и Великобритания да приемат национални програми за политика за управление на използваното ядрено гориво и радиоактивните отпадъци.Тези държави разполагат със срок от два месеца, за да отговорят. Ако не отговорят, ЕК може да реши да изпрати мотивирано становище, пише в съобщението.", "date": "2018.05.17", "title": "ЕК настоява България и още 19 държави да приложат правилата за ядрените отпадъци"}
{"url": "http://www.novinite.bg/articles/159920/Premierat-na-Makedoniya-Sporat-za-imeto-moje-da-se-reshi-prez-yuni", "text": "Премиерът на Македония се надява да се намери решение в спора за името на страната преди срещата на Европейския съюз през юни. Това заяви самият македонски министър-председател Зоран Заев, предаде БГНЕС.Заев участва в срещата на върха ЕС-Западни Балкани, която се провежда в София. На нея той имаше разговори с гръцкия премиер Алексис Ципрас.„На днешната среща с гръцкия премиер, приятеля на Македония, Алексис Ципрас ние заедно отбелязахме прогреса, който сме постигнали в процеса за намиране на решение на спора за името“, каза Заев. Двамата министър-председатели са разгледали възможните опции за решение, които македонската страна е представила по време на последния кръг от преговорите.По думите му консултациите ще продължат между двете страни. „От днес приятелството между Македония и Гърция е дори по-силно. Надяваме се, че до края на председателството ще има решение, но това зависи и от двете страни“, каза още той.    ", "date": "2018.05.17", "title": "Премиерът на Македония: Спорът за името може да се реши през юни"}
{"url": "http://www.novinite.bg/articles/159919/Muzikantite-ot-BNR-iskat-po-visoki-zaplati", "text": "Музикантите от Българското национално радио поискаха увеличение на заплатите си с 50% на протест пред НДК в четвъртък. Демонстрацията се провежда, докато в сградата лидерите от ЕС и Западните Балкани провеждат среща на върха.„Целта на протеста е да припомним нашите искания и да запознаем европейските лидери с това, че в България културата е на много ниско ниво и музикантите са изключително ниско заплатени – взимат най-ниските възнаграждения в Европа”, заяви председателят на радиосдружение „Подкрепа БНР“ Атанас Карафезлиев.Той каза, че исканията им не се чуват от управляващите, но се радват на широка обществена подкрепа. Музикантът изрази надежда, че все пак политиците ще вземат под внимание протестите им и ще решат проблема, така че да не се налага протестите да продължават.Карафезлиев обясни, че днес Българската музикална асоциация организира концерт в тяхна подкрепа в Морската градина във Варна.Той коментира и изказването на премиера, че БНР има много оркестри и ги посъветва да преминат към пазарния принцип.„Премиерът сигурно не е виновен затова, че не знае колко оркестри има. Виновни са неговите съветници, че не са му казали каква значимост имат тези музикални състави за страната и за европейската култура”, каза музикантът.Той определи предложението на Менда Стоянова да преминат на делегиран бюджет като „абсурдно”. Музикантът подчерта, че възнагражденията им не отговарят на европейските и уточни, че през 2017 г. са взимали средна основна работна заплата от 660 лв., а минималната била 570 лв.Карафезлиев допълни, че вече са сезирали и европейските институции. ", "date": "2018.05.17", "title": "Музикантите от БНР искат по-високи заплати"}
{"url": "http://www.novinite.bg/articles/159921/Premierat-na-Makedoniya-Sporat-za-imeto-moje-da-se-reshi-prez-yuni", "text": "Премиерът на Македония се надява да се намери решение в спора за името на страната преди срещата на Европейския съюз през юни. Това заяви самият македонски министър-председател Зоран Заев, предаде БГНЕС.Заев участва в срещата на върха ЕС-Западни Балкани, която се провежда в София. На нея той имаше разговори с гръцкия премиер Алексис Ципрас.„На днешната среща с гръцкия премиер, приятеля на Македония, Алексис Ципрас ние заедно отбелязахме прогреса, който сме постигнали в процеса за намиране на решение на спора за името“, каза Заев. Двамата министър-председатели са разгледали възможните опции за решение, които македонската страна е представила по време на последния кръг от преговорите.По думите му консултациите ще продължат между двете страни. „От днес приятелството между Македония и Гърция е дори по-силно. Надяваме се, че до края на председателството ще има решение, но това зависи и от двете страни“, каза още той.    ", "date": "2018.05.17", "title": "Премиерът на Македония: Спорът за името може да се реши през юни"}
{"url": "http://www.novinite.bg/articles/159922/Kiber-virus-Stalin-atakuva-kompyutri-i-unishtojava-informaciya", "text": "За появата на компютърния вирус „Сталин” сигнализира група специалисти по сигурността. Той все още е в тестови период и е засегнал незначителен брой компютри по света. Възможно е обаче да се появят негови нови, по-агресивни версии.За зловредния софтуер сигнализира група експерти по сигурността, наречена MalwareHunterTeam. Оттам съобщават, че първите атаки на вируса са засечени в последните няколко дни. Основният му отличителен белег е, че не цели каквато и да е печалба, а има изцяло унищожителен характер.Вирусът, познат под имената StalinScreamer, StalinLocker или просто Stalin, блокира всички функции на операционната система. Екранът се заключва и на него се появява таймер и снимка на бившия генерален секретар на ЦК на Комунистическата партия на СССР – Йосиф Сталин. Всичко това под звуците на химна на Съветския съюз.Потребителят има 10 минути, за да въведе цифров код. Правилната му стойност се изчислява като се извади актуалната дата от датата 30 декември 1922 г, когато е подписана декларацията за създаване на СССР.Ако се въведе грешен код или 10-те минути изтекат вирусът изтрива цялата информация от всички харддискове, свързани с компютъра, включително и себе си. Рестартирането на компютъра не помага, а напротив – само съкращава времето за реакция. В случай, че се въведе правилният код – вирусът се деактивира и самоизтрива.От MalwareHunterTeam казват в интервю за британското издание SCMagazine, че вирусът идва „без да иска пари и без да оставя никакъв контакт със създателите му” и добавят, че „Сталин” не е вариант на нищо, познато до момента.Експертът по сигурността Марк Джеймс казва за изданието, че вирусът цели единствено да унищожава информация и да привлича внимание.„Средностатистическият краен потребител няма да има нито времето, нито склонността да открие и напише правилния код. Така че изтриването на всичката информация е почти напълно гарантирано. Единствената защита е да имате добър комплексен антивирусен софтуер, който да засече и изтрие вируса”, обясни той.Начините да се заразите с вируса са чрез спам имейли, които обикновено съдържат прикачен файл. Вирусът може да се предаде и чрез заразени документи, инсталационни файлове или чрез добавки към браузъра. Повечето съвременни антивирусни програми обаче засичат „Сталин” и го обезвреждат. Съобщава се обаче, че вградената защита на Windows 10 – Windows Defender не успява да го засече.До момента обсегът на вируса не е голям и засегнатите компютри в световен мащаб са малък брой. Предполага се обаче, че „Сталин” все още е в тестови период и са възможни бъдещи по-агресивни негови версии.", "date": "2018.05.17", "title": "Кибер вирус „Сталин“ атакува компютри и унищожава информация"}
{"url": "http://www.novinite.bg/articles/159924/Liderite-ot-ES-i-Zapadnite-Balkani-prieha-deklaraciya", "text": "Лидерите от Европейския съюз и Западните Балкани са приели декларация по време на срещата на върха в София в четвъртък.В документа няма ясно разписани срокове и ангажименти за присъединяването на още страни към Общността. Заявена е обаче ясна подкрепа от страна на държавите членки към кандидатките.„ЕС приветства споделената ангажираност на партньорите от Западните Балкани с европейските ценности и принципи. ЕС подкрепя ангажимента им да продължат да продължат да укрепват добросъседските отношения, регионалната стабилност и взаимното сътрудничество”, пише в декларацията.В анекса към нея има разписани и други важни точки, свързани с борбата с тероризма, с правовото развитие на всяка една от държавите, с вътрешните реформи, които трябва да бъдат проведени.", "date": "2018.05.17", "title": "Лидерите от ЕС и Западните Балкани приеха декларация"}
{"url": "http://www.novinite.bg/articles/159928/Donald-Tusk-ES-shte-ostane-naj-nadejdniyat-partnor-na-Zapadnite-Balkani", "text": "\r\nТази среща на върха беше успешна и плодотворна. Благодаря за българското гостоприемство. Интеграцията на Западните Балкани е върховен приоритет на ЕС. Препотвърдихме общия си ангажимент за европейската перспектива на региона. Това заяви председателят на Европейския съвет Доналд Туск след срещата на върха ЕС-Западни Балкани.\r\nЕС ще остане най-надеждният партньор на Западните Балкани. Обсъждахме как да подобрим връзките със Западните Балкани и в региона говорим за икономически връзки, цифрови, свързаност. Подписахме Програма на приоритетите от София. Съгласихме се да удвоим средствата за Еразъм +, съгласихме се за намаляването на таксите за роуминг и по-добри условия за частните инвестиции. Програмата за свързаност не е нито алтернатива, нито заместваща програма на разширението, това е начин, да се използва времето от днес до утре по по-ефективен начин, така че гражданите и бизнесът да не трябва да чакат всички ползи от интеграцията с ЕС, добави Туск.Няма друга алтернатива за Западните Балкани освен ЕС. Западните Балкани са интегрална част от Европа и тяхното място е в нашата общност, добави Туск.  ", "date": "2018.05.17", "title": "Доналд Туск: ЕС ще остане най-надеждният партньор на Западните Балкани"}
{"url": "http://www.novinite.bg/articles/159891/Blizo-64-hil-deca-na-izpit-po-Chovekat-i-prirodata-dnes", "text": "Днес е последният от четирите изпита в рамките на националното външно оценяване след IV клас.С изпита по Човекът и природата приключва серията от четирите национални теста в края на началния етап.След като досега минаха изпитите по български и литература, математика, Човекът и обществото, днес близо 64-те хил. деца ще бъдат изпитани по Човекът и природата.Тестът включва 16 задачи от затворен тип с три възможни отговора, от които само един е верен, и още 3 задачи от отворен тип, на които учениците трябва да отговорят сами.Децата разполагат с 1 час за работа.Продължителността за децата със специални образователни потребности е два учебни часа.Целта на националните външни оценявания е да измерят индивидуалните постижения на учениците по различните предмети, да се определи необходимостта от подкрепа, където е необходима, както и да се осъществи мониторинг на образователния процес на различни нива – на училищно, на регионално и на национално, уточняват от Министерството на образованието и науката.С резултатите от националното външно оценяване по математика може да се кандидатства за обучение в прогимназиален етап в профилираните гимназии с профил “Математически” и “Природни науки”, като тежестта им при балообразуването се определя от конкретното училище.", "date": "2018.05.17", "title": "Близо 64 хил. деца на изпит по Човекът и природата днес"}
{"url": "http://www.novinite.bg/articles/159894/Klimatolog-Obstrelvaneto-na-gradonosni-oblaci-e-kato-lov-na-slon-s-karfica", "text": "„Обстрелването на градоносни облаци е като лов на африкански слон с карфица”. Така климатологът доц. Георги Рачев коментира в ефира на „Здравей, България” опустошителното явление, което нанесе сериозни щети в Плевенско преди два дни.Климатологът обясни, че силната градушка се дължи на мезоциклон„Това явление е съвсем естествено, макар да се случва рядко. Никой не може да каже дали скоро пак ще има такива градушки”, категоричен бе доц. Рачев.До края на месеца ни очаква подобно време. По-тихо ще бъде от тази неделя до сряда следващата седмица. След това отново ще има гръмотевични бури.", "date": "2018.05.17", "title": "Климатолог: Обстрелването на градоносни облаци е като лов на слон с карфица"}
{"url": "http://www.novinite.bg/articles/159895/Peikabg-daryava-knigi-v-kampaniyata-ChETI-i-OTKRIVAJ-Balgariya", "text": "Сайтът за не/обикновени пътешествия Peika.bg започва кампания \"ЧЕТИ и ОТКРИВАЙ България\", в която ще дарява книги на български библиотеки и читалища! След като интернет изданието бе удостоено с наградата за  в конкурса READ & TRAVEL (ЧЕТИ и ПЪТУВАЙ), част от Международното туристическо изложение \"Културен Туризъм\", Велико Търново, Peika.bg продължава да вдъхновява и извън виртуалното пространство.В края на 2017 г. онлайн медията издаде последната си книга . Неин автор е главният редактор на Peika.bg Боряна Кръстева. В книгата са събрани мистични дестинации, легенди от българския фолклор, вълнуващи срещи с местни хора. Освен причудливите истории за скални светилища, древни обсерватории, извори с лековита вода, храмове на чудесата, призрачни села, силни енергийни центрове, в книгата има още снимки на всяко от местата, полезна информация как да се стигне до тях, любопитни факти и идеи за още разходки.Peika.bg ще дарява безвъзмездно книгата \"Мистични разходки из България за не/обикновени пътешественици\" на български библиотеки и читалища. Целта на кампанията е да насърчи четенето и пътуването в България, да позволи на повече хора да имат достъп до актуална информация за пътешествия в страната, да съхрани знанието за важните природни, културни и исторически обекти.Сайтът събира предложения за конкретни библиотеки, читалища, конкурси и други места, където тези книги биха били от полза. Всеки, който иска да даде своето предложение, може да го направи с лично съобщение в официалната ни  на Peika.bg или на адрес: info@peika.bg.Четете и откривайте България! ", "date": "2018.05.17", "title": "Peika.bg дарява книги в кампанията \"ЧЕТИ и ОТКРИВАЙ България\""}
{"url": "http://www.novinite.bg/articles/159896/Antonio-Tayani-Tryabva-da-rabotim-za-da-zashtitim-sigurnostta-v-Zapadnite-Balkani", "text": "\r\nБихме искали да знаем защо Фейсбук реши да постави на масата имената на европейските граждани, какво искат те да правят преди европейските избори. Това е дебат от изключителна важност, искаме да знаем какво искат да направят, за да защитят европейските граждани, ние сме важен пазар за тях. Това заяви председателят на Европейския парламент Антонио Таяни преди началото на днешната среща ЕС-Западни Балкани.\r\n\r\n\r\n\r\n\r\n\r\n\r\n ", "date": "2018.05.17", "title": "Антонио Таяни: Трябва да работим, за да защитим сигурността в Западните Балкани"}
{"url": "http://www.novinite.bg/articles/159906/SASht-vse-oshte-ne-sa-informirani-oficialno-za-promyana-v-poziciyata-na-Phenyan", "text": "\r\nАмериканският президент заяви, че не е ясно дали ще се проведе срещата му със севернокорейския лидер. Съединените щати все още не са информирани официално за промяна в позицията на Пхенян. Разговорите между Доналд Тръмп и Ким Чен ун са насрочени за 12 юни.\r\nАмериканският президент е готов да се срещне със севернокорейския лидер, независимо от коментарите на Пхенян, че може да анулира разговорите. А дали на 12 юни ще има среща на върха в Сингапур? - Доналд Тръмп беше лаконичен с отговора.\r\n\r\nСпоред съветника по национална сигурност на американския президент Джон Болтън все още има големи шансове срещата да се проведе. Той заяви, че Съединените щати ще направят всичко възможно разговорите да са успешни, но няма да отстъпят от позицията си за ядреното разоръжаване на Северна Корея.\r\nВластите в Сеул днес настояха да бъдат подновени разговорите между двете Корея. Вчера Пхенян отмени срещата на високо равнище, която трябваше да се проведе в пограничното селище. Засега, обаче, Северна Корея не е дала отговор дали е готова да поднови разговорите с Юга.\r\nНа 22 май президентите на Съединените щати и Южна Корея ще се срещнат. По план те трябва да обсъдят предстоящите разговори между Доналд Тръмп и Ким Чен ун.\r\n  ", "date": "2018.05.17", "title": "САЩ все още не са информирани официално за промяна в позицията на Пхенян"}
{"url": "http://www.novinite.bg/articles/159893/Bojko-Borisov-za-Boyan-Petrov-Poklon", "text": "Премиерът Бойко Борисов сподели в профила си във Facebook поста на жената до Боян Петров - Радослава. Вчера тя публикува трогателно послание, свързано с алпиниста и цялата акция по издирването му.Министър-председателят написа над своята публикация само една дума: \"Поклон!\".В сряда издирването на Боян Петров бе прекратено. След две седмици в неизвестност алпинистът не беше намерен от екипите, които обиколиха лагерите и маршрутите към връх Шишапангма.Познати и непознати вече се сбогуват с Боян Петров. Всеки по свой начин, със спомен, снимка или молитва.Сред тях е алпинистът Атанас Скатов. Преди дни той покори осемхилядника Чо Ойо. Близките му скрили за изчезването на Петров, за да не му попречи. А двамата трябвало да се срещнат на Еверест.", "date": "2018.05.17", "title": "Бойко Борисов за Боян Петров: Поклон!"}
{"url": "http://www.novinite.bg/articles/159897/Presledvan-ot-MVR-se-spasi-sled-kato-druga-kola-naceli-patrulkata", "text": "Полицейска патрулка катастрофира в Благоевград, а за щастие няма пострадали, съобщи БГНЕС.Пътният инцидент стана в 22 часа в сряда вечерта, на улица \"Славянска\".Полицейският \"Опел Астра\" с двама служители на Първо РУП се блъска в \"Мазда\" на кръстовището с улица \"Шар планина\".Служителите на реда преследвали друг автомобил, който лъкатушел по „Славянска”. Водачът му, след като вижда полицаите, дава пълна газ, потегляйки с бясна скорост в посока Югозападния университет. Полицаите тръгват да го гонят. На „Т”-образното кръстовище от улица „Шар планина” излиза лек автомобил „Мазда 3”, който отнема предимството на полицейския автомобил.Без спирачен път той се врязва в лявата предна врата на „Мазда”-та. Водачът на патрулката, който е на 29 години се удря във волана, а колегата му в предното стъкло.В крайна сметка благодарение на това шофьорът на преследвания автомобил успял да избяга. Полицаите обаче са видели регистрационния му номер. Работата по случая продължава, водачът му се установява.Двамата полицаи - на 29 и 39 години, са прегледани в МБАЛ-Благоевград, направеният скенер не е установил травми и са освободени. Водачът на \"Мазда\"-а, отнел предимството на полицаите, също не е пострадал. ", "date": "2018.05.17", "title": "Преследван от МВР се спаси, след като друга кола нацели патрулката"}
{"url": "http://www.novinite.bg/articles/159903/Angel-Djambazki-za-Makron-Babin-hubavec", "text": "Достатъчно „мон шери\", „мон амур\", „мон дьо\", достатъчно „тука всички парле-ву франсе\", заявява в своя позиция относно издевателството над българските превозвачи българският представител в Европейския парламент и заместник-председател на ВМРО – Българско национално движение Ангел Джамбазки.Именно Джамбазки е представителят на България в ЕП, който пръв от много време насам говори за тези готвени капани и поредните двойни стандарти към хората от Източна Европа. Именно той оглави за България инициативата „Общоевропейски съюз\", по известна като „Равно заплащане за равен труд\", която има за цел не да се въвеждат нови рестрикции към страни като България, Унгария, Румъния и т.н., а да се постигне изравняване на заплащането във всички сфери.Ето и пълния текст на позицията на Ангел Джамбазки:", "date": "2018.05.17", "title": "Ангел Джамбазки за Макрон: Бабин хубавец"}
{"url": "http://www.novinite.bg/articles/159887/Vremeto-dnes-Vazmojni-sa-gradushki", "text": "Преди обяд днес ще преобладава слънчево време. След обяд и преди полунощ обаче ще се развива купеста и купесто-дъждовна облачност и на много места ще има краткотрайни валежи и гръмотевична дейност.Отново на места в страната е възможно да паднат градушки. По-интензивни ще са явленията в Централна Северна и Североизточна България. Максималните температури ще бъдат между 22 и 27 градуса. Атмосферното налягане е и ще се задържи близо до средното за май.В планините ще се развива купеста и купесто-дъждовна облачност и на много места ще има краткотрайни, временно интензивни превалявания и гръмотевични бури. Ще духа умерен, по билата - временно силен, запад-югозападен вятър. Максимална температура на височина 1200 м - около 16 градуса, на 2000 м - около 9 градуса.Над Черноморието ще преобладава слънчево време с развитие на купеста и купесто-дъждовна облачност и на места ще превали краткотраен дъжд с гръмотевици. Максимални температури на въздуха: 22-24 градуса. Температурата на морската вода е 18-20 градуса, вълнението на морето ще е 1-2 бала.", "date": "2018.05.17", "title": "Времето днес: Възможни са градушки"}
{"url": "http://www.novinite.bg/articles/159913/BSP-i-GERB-otnovo-vlyazoha-v-pryak-sblasak", "text": "БСП и ГЕРБ отново влязоха в пряк сблъсък. Този път обаче спорът не беше по парламентарни, а по общински теми. В кулоарите на Народното събрание общинският съветник Калоян Паргов коментира, че социалистите искат заводът за преработка за отпадъци да бъде изграден в с. Яна, а не в ТЕЦ – София. „Така ще спестим замърсяването в София и напрежението сред гражданите“, коментира социалистът. Веднага след това от ГЕРБ обвиниха левицата в популизъм по важни за столицата и региона теми. „Тук има най-добри налични техники, които се използват в над 300 европейски града. Целта е да се осигури възможност за използване на алтернативно гориво от топлофикация София. Предложенията и обвиненията на БСП не са навременни, като се има предвид, че площадката се избира още в началото на проекта. Интерпретираме поведението на БСП като саботаж на поредно голямо европейско събитие“, завърши депутатът от ГЕРБ и бивш министър на околната среда и водите Ивелина Василева.", "date": "2018.05.17", "title": "БСП и ГЕРБ отново влязоха в пряк сблъсък"}
{"url": "http://www.novinite.bg/articles/159923/Administraciyata-nababnala-s-10-hil-dushi-za-dve-godini", "text": "128 905 - това е броят на служителите в централната администрация и в администрациите на местната власт, комисии, агенции и др. Ръстът им спрямо 2016 г. е с 2 097 души, а в сравнение с 2015 година, когато заетите са били 118 965, бройката на новоназначените за две години е 9940 души.През миналата година бройката на чиновниците доближава равнището на заетите в края на мандата на правителството на Пламен Орешарски, когато администрацията е наброявала 129 313 души. В централната администрация са заети по-голяма част от служителите: 95 904, което е 91.8% от общата щатна численост. В териториалната администрация през 2017 г. са заети 33 001 щ. бр. или 93.9% от щатната численост на териториалната администрация.В администрация най-голям е броят на жените. Те съставляват 67 500 или 52.4% от всички заети щатове. Щатните бройки, заети от мъже във всички структури на държавната администрация през 2017 г. са 61 405 или 47.6% от всички заети щатни бройки.\r\nВ доклада се цитират данни на Европейската комисия, според които за 2017 г. възнагражденията и пенсиите на служителите от централната администрация в България се наблюдава ръст от 2.5 % на нетните възнаграждения. В доклада се посочва, че причината е промяната на минималната работна заплата, но също и на текучеството в администрацията, което води до ново и различно определяне на индивидуални основни месечни заплати на новоназначени, повишени в длъжност и т.н.\r\nТака например главен секретар, който е най-високата административна длъжност, получава минимално 1200 лв., като максимумът достига 4000 лв. На най-ниското ниво - изпълнител, стартовата заплата е 460 лв. и достига 1 179 лв.От доклада става ясно, че МВР са напуснали 777. За миналата година държавата е платила близо 22 млн. лв. за телефонни разговори срещу близо 20 млн. лева за 2016г. Любопитното в случая е, че към момента се използват 355 327 активни телефонни номера, докато година по-рано техният брой е бил по-голям - 457 967.", "date": "2018.05.17", "title": "Администрацията набъбнала с 10 хил. души за две години"}
{"url": "http://www.novinite.bg/articles/159890/Golemiyat-den-za-evropredsedatelstvoto-Dnes-podpisva-Sofijskata-deklaraciya-za-ES-i-Zapadnite-Balkani", "text": "Ключовата среща на върха ЕС-Западни Балкани се провежда в НДК днес. Очаква се на нея да бъде подписана т.нар. софийска декларация за Западните Балкани, която дава перспектива за членство в ЕС на 6-те държави от региона (Македония, Сърбия, Черна гора, Косово, Албания, Босна и Херцеговина). Към нея ще има и анекс с конкретни ангажименти.Събитието е пиков момент в календара на българското европредседателство. Анализатори определят като безспорен успех на дипломацията ни връщането на темата за еврочленство на Западните Балкани в дневния ред на ЕС и поставянето ѝ на толкова високо ниво. Всички 28 държави членки с изключение на Испания днес ще бъдат представени от своите държавни или правителствени ръководители. Очаква се Испания да бъде представена от посланика си към постоянното представителство в Европейската комисия. Тя е една от петте държави членки, които не признават независимостта на Косово.Среща ЕС-Западни Балкани на такова ниво не е имало от 15 години и само до преди 12 месеца, когато България лансира идеята за нея, тя бе посрещната скептично. Ето че само година по-късно срещата е факт, а в началото на месец май декларацията е била съгласувана и одобрена не само от държавите членки, но и от 6-те държави от Западните Балкани, при това без корекции. Към нея България е изготвила анекс с приоритетен дневен ред. Той обхваща свързаността: транспортна, енергийна, дигитална; програми за младежта (обучения, образование, обмен и пр.), инфраструктурни проекти, проекти за гарантиране върховенството на закона.Безспорно България има значителна роля за насочването на прожектора към темата за Западните Балкани и ЕС. Процесите в региона започват да се раздвижват след подписването на договора за добросъседство между България и Македония, след идването на власт на кабинета на Зоран Заев. За последната година е преодолян в голяма степен застоят по придвижването на много от страните от региона към членство в ЕС. Босна например е предава своя въпросник на Европейската комисия, Косово успя да ратифицира демаркацията на границата с Черна гора, а Македония влезе в същински разговори за името си с Гърция. Като добър знак се смята и подобряването на отношенията между държавите участнички в Процеса за сътрудничество на Югоизточна Европа, които след период на застой успяват да се споразумеят коя страна да председателства и кой да бъде главен секретар.По време на срещата в София не е изключен и пробив темата с името на Македония. Предварително е известно, че премиерите Заев и Ципрас планират двустранна среща.", "date": "2018.05.17", "title": "Големият ден за европредседателството: Днес подписва Софийската декларация за ЕС и Западните Балкани"}
{"url": "http://www.novinite.bg/articles/159911/Deputatite-prieha-doklada-na-vremennata-komisiya-za-ChEZ", "text": "Депутатите приеха доклада на временната комисия за установяване на всички факти и обстоятелства около продажбата ЧЕЗ и за приватизацията на дружеството.Докладът беше гласуван със 148 гласа \"за\" и 48 \"въздържал се\". До гласуването се стигна, след дебати. А председателят на комисията социалистът Желю Бойчев прочете всичките 49 страници от доклада от парламентарната трибуна. Миналата седмица самият той обаче призна, тя не е успяла изпълни целта си напълно, защото не е дала отговор на въпроса кой и с какви средства купува активите на ЧЕЗ в БългарияКомисията беше създадена, след острата обществена реакция  срещу новината, че пазарджишката бизнес дама Гинка Върбакова купува ЧЕЗ. Предложението за създаването й беше на БСП, а от ГЕРБ първо бяха против, но после го подкрепиха \"за да излезе цялата истина и да спрат спекулациите\". За неин председател беше избран социалистът Желю Бойчев.Управляващите обаче не останаха доволни от свършената работа. Според тях комисията е обобщила общоизвестни факти. \"Временната комисия за ЧЕЗ излезе ялова. Тя не допринесе с никаква нова информация от последните два месеца. Председателят на комисията беше много активен. Поздравих го и през медиите, поздравявам го и от трибуната, защото наистина много се стара, но просто нямаше какво повече да се направи. Както са казали хората- \"цялата пара отиде в свирката\" \", каза председателят на парламентарната комисия по енергетика и депутат от ГЕРБ Делян Добрев. Добрев се обърна към БСП с думите, че във временната комисия са имали цялата власт да направят каквото искат.  \"Нямаше смисъл от една такава комисия. Ние подкрепихме БСП за тази комисия, за да не ни упрекнат, че искат да скрият нещо. Едно хубаво нещо има за последните два месеца. Това е, че въпреки всичките ви опити, въпреки цялата власт, която имате в комисията, вие не можахте да докажете нито едно от внушенията, които първоначално правихте\", каза още Добрев. БСП обаче са на друго мнение.\"Често чуваме въпроса кой стои зад Гинка Върбакова и „Инерком“? Едно е сигурно - те са подставени лица. Зад тези хора и тази фирма стои уродливото лице на политическо-икономическото лице на държавата. Всичко в случая е задкулисно и мъгла. В момента тази мъгла в момента застрашава електроподаването на 3 млн. души.\", коментира социалистът Крим Зарков. Според него всичко в сделката с ЧЕЗ прилича на голяма лъжа и \"това повече не може да се случва, защото днес е това дружество, а утре ще е цяла България\". ", "date": "2018.05.17", "title": "Депутатите приеха доклада на временната комисия за ЧЕЗ"}
{"url": "http://www.novinite.bg/articles/159926/S-15-rastat-prodajbite-na-novi-koli-u-nas", "text": "Продажбите на нови коли в България са се увеличили с 15% през април. Общо продадените автомобили са били 2852 броя спрямо 2479 през април 2017 г. Това показват данни на Асоциацията на европейските автомобилостроители (ACEA).За първите четири месеца на годината регистрираните нови автомобили у нас са нараснали с 11 188 или с около 23%. По ръст страната ни е пета в ЕС, като я изпреварват Унгария, Гърция, Румъния и Литва.Продажбите в целия ЕС са се увеличили с 9,6 на сто през април спрямо същия месец на миналата година, възстановявайки се от спада през март.На годишна основа продажбите са нараснали с 12,3 на сто в Испания, с 10,4 на сто във Великобритания, с 9 на сто във Франция, с 8 на сто в Германия с 6,5 на сто в Италия.Пазарен лидер продължава да бъде германската група Volkswagen с 25,7 на сто от продажбите на коли в ЕС през април, следван от френската PSA Group с 16,3 процента, Renault с 10,8 процента, Fiat-Crysler с 6,8 на сто и от Ford с 6,6%.Продажбите на нови коли се определят като важен показател на икономическото здраве. В ЕС те рязко се понижиха заради финансовата криза от 2008 година, но от 2013 г. насам се повишават стабилно с редки изключения.", "date": "2018.05.17", "title": "С 15% растат продажбите на нови коли у нас"}
