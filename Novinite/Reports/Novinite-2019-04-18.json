{"url": "https://www.novinite.bg/articles/174327/Poskapvane-na-noshtniya-tok-s-676-poiska-ChEZ", "text": "Компанията ЧЕЗ, която обслужва 1/3 от страната, е поискала от Комисията за енергийно и водно регулиране (КЕВР) поскъпване на нощната тарифа с 67.6% от 1 юли. Така евтиният нощен ток за живеещите в Западна България може да остане в историята.Според искането на компанията един киловатчас би трябвало да скочи от 0.05654 лв. без ДДС в момента до 0.09476 лв. Заявката за увеличение на дневната тарифа също е сериозна - компанията е поискала поскъпване на дневния ток с 3.5% до 0.13759 лв. за киловатчас. Предварителните заявки на ЕРП-тата бяха оповестени вчера, пише „Сега“.От ЕВН, която работи в Югоизточна България, също искат токът да поскъпне, но минимално - повишението на дневната тарифа да е с 0.45% до 0.13304 лв. за киловатчас без ДДС, а на нощната - с 1.10% до 0.05533 лв. без ДДС.ОЩЕ ПО ТЕМАТАЗадава ли се стряскащ скок на тока?Шоковото повишаване на тока - неизбежно. Чака ли ни 20% увеличение?Компанията, която обслужва Източна България - \"Енерго-Про\", не иска повишение на дневната тарифа, но смята, че нощният ток трябва да поскъпне с 2.08% без ДДС до 0.05542 лв. за киловатчас.От енергийния регулатор не дават обяснение какви са причините за драстичните разминавания в заявленията на енергоразпределителните предприятия. Факт е обаче, че те ще трябва да плащат по-високи такси за достъп до мрежата и за разпределение на енергия.Държавните енергийни дружества също залагат на по-високи цени и такси. Своеобразен рекорд поставя ТЕЦ \"Марица-изток 2\", която настоява за поскъпване на тока, който продава на регулирания пазар, с цели 92% до 147.87 лв./мегаватчас без ДДС (при 76.99 лв. в момента).По-високите цени са част от стратегията за спасяването на компанията. В средата на март се оказа, че за да бъде избегнат фалитът й, се очаква Българският енергиен холдинг да увеличи капитала на дружеството с около 600 млн. лв. За \"спасителната акция\" обаче е нужно одобрение от ЕК. По предварителни данни тецът завършва миналата година на загуба от 330 млн. лв. и е натрупал дългове за над 1 млрд. лв. Финансовият крах на държавната централа, определяна като една от най-замърсяващите в ЕС, се дължи на рязко повишената цена на квотите за въглеродни емисии, които трябва да плаща, за да може изобщо да продължи да работи. Ако подобен скок бъде одобрен, той неминуемо ще се отрази и в цените за фирмите, и за бита.Повишение на цените иска и Електроенергийният системен оператор - таксата за пренос да се вдигне с 34%, а цената за достъп - с 6%. АЕЦ \"Козлодуй\" е внесла заявление за увеличение на цената с 3%.Националната електрическа компания (НЕК) пък иска повишение от 1% за произвеждания ток от вецовете си. Ако се прибавят и останалите заявки за увеличение от държавните дружества, общата цена на микса се вдига с 19.4% до 151.52 лв. за мегаватчас. От доклада на НЕК става ясно, че компанията завършва 2018 г. на загуба от над 115 млн. лева. Причината е загубата на арбитража срещу консултантите от \"Уорли Парсънс\" по делото за АЕЦ \"Белене\".Токът трябва да поскъпне и заради високите цени на въглеродните емисии, пише още в доклада, публикуван вчера от КЕВР. Задълженията на дружеството остават почти същите - към края на миналата година те са 4.053 милиарда лева, намаление със символичните 0.3% спрямо 2017 г.Окончателните цени на тока ще станат ясни в края на юни. На няколко пъти председателят на КЕВР Иван Иванов коментира, че дори да има повишение на цените за бита, то ще бъде средно около 3%. \"Макар че наистина е рано за прогнози, искам да уверя както битовите потребители, така и нестопанските, които са на регулиран пазар, че няма да има драстично увеличение на сметки, които те ще плащат в новия регулаторен период. Ако има увеличение, то ще бъде в рамките на годишната инфлация\", каза Иванов наскоро.", "date": "2019.04.18", "title": "Поскъпване на нощния ток с 67.6% поиска ЧЕЗ"}
{"url": "https://www.novinite.bg/articles/174325/Mareshki-Za-nas-apartamenti-i-terasi-ne-mogat-da-izlyazat", "text": "Факт е, че сме една истинска и почтена алтернатива. За нас апартаменти и тераси не могат да излязат. Това каза в инвервю за izbori.bg лидерът на \"Воля\" и водач на евролистата на „Воля – български родолюбци“ Веселин Марешки. Срам за България и за българското правителство е Красимир Каракачанов. Колкото по - бързо си подаде той оставката, толкова по - добре, заяви Марешки. На въпрос защо се кандидатира за евродепутат, Веселин Марешки отговори, че на много по-висок глас от Брюксел може да се бори за българските граждани. Той напомни за картела в бизнеса с горива и как се твърди, че в България такъв няма.", "date": "2019.04.18", "title": "Марешки: За нас апартаменти и тераси не могат да излязат"}
{"url": "https://www.novinite.bg/articles/174330/Bojko-Borisov-se-sreshtna-s-ministara-na-patishtata-i-gradoustrojstvoto-na-Iran-Mohammad-Eslami", "text": "Министър-председателят Бойко Борисов се срещна с министъра на пътищата и градоустройството на Иран Мохаммад Еслами. Акцент в разговора между двамата беше засилването на двустранните връзки в секторите транспорт, енергетика, селско стопанство, туризъм. „Иран е традиционен партньор в региона на Близкия и Средния Изток и страната ни отдава голямо значение на развитието на отношенията помежду ни“, каза по време на срещата премиерът Борисов. Българският министър председател подчерта, че традиционното добро сътрудничество в областта на транспорта трябва да бъде активизирано. „България и Иран си сътрудничат във всички видове транспорт.Българската страна приветства продължаване на дискусии относно възможностите за развитие на транспортен коридор между Гърция - България – Черно море – Грузия – Азербайджан - Армения – Иран, който създава възможности за ефективни и надеждни товарни превози между държавите от Близкия Изток и държавите от Централна и Източна Европа“, заяви премиерът Борисов. По думите му тази транспортна връзка ще допринесе за оползотворяване на нарастващия търговски потенциал в двата региона и обслужване на транзитния трафик от и за Далечния Изток. По време на срещата в Министерския съвет беше подчертано, че приоритет за двете страни остава задълбочаването на контактите и в секторите информационни технологии, туризъм, младежта и спорта, енергетика. Министърът на пътищата и градоустройството на Иран Мохаммад Еслами е на посещение в България по повод 19-тата сесия на Междуправителствената българо-иранска комисия за икономическо, промишлено, търговско и техническо сътрудничество. В рамките на сесията на Междуправителствената комисия се организира Българо-ирански бизнес форум, който ще допринесе за още по- успешното изграждане на полезни и перспективни търговски контакти.", "date": "2019.04.18", "title": "Бойко Борисов се срещна с министъра на пътищата  и градоустройството на Иран Мохаммад Еслами"}
{"url": "https://www.novinite.bg/articles/174294/Maya-Manolova-shte-predstavi-dnes-v-plenarnata-zala-na-NS-Godishniya-doklad-na-instituciyata-za-2018-ta", "text": "Омбудсманът Мая Манолова ще представи днес, 18 април 2019 г., от 9.00 часа в пленарната зала на Народното събрание Годишния доклад за дейността на институцията през 2018 г. Гласуването на документа е първа точка в дневния ред на парламента. Докладът до момента беше приет единодушно от депутатите в 6 парламентарни комисии – по вероизповеданията и правата на човека, по труда, социалната и демографската политика, по образованието и науката, по въпросите на децата, младежта и спорта, по правните въпроси и по здравеопазването.", "date": "2019.04.18", "title": "Мая Манолова ще представи днес в пленарната зала на НС  Годишния доклад на институцията за 2018-та"}
{"url": "https://www.novinite.bg/articles/174302/Ivajlo-Lilov-Borisov-e-gotov-da-pojertva-i-rodinata-ni-za-da-ocelee-lichno", "text": "„Няма цена, която Борисов не е готов да плати, и ще пожертва всеки един в името на личното си оцеляване. Той е готов да пожертва всичко, включително и родината ни, за да оцелее лично, което е престъпно“. Това заяви Ивайло Лилов, член на Националния съвет на БСП и председател на БСП-Враца. По повод оставката на зам.-министъра на икономиката, Лилов е категоричен, че подаването на оставка не е правораздаване. „Управляващите работят на принципа – ако ни хванат, хванат. Всеки, който са успели да хванат, подава оставка и разчита, че с това се е приключило. Но дали е взел няколко милиона или 370 000 лв. по програма, за да си направи своя собствена хасиенда, няма значение, защото е ощетил държавата и българите“, каза още Лилов.Според него единственият вариант да има справедливост и правосъдие е днешната власт да си отиде и да има справедлив процес, който да накаже всички онези, които са злоупотребили с властта. „Очевидно има много схеми, които тепърва ще излизат. Вероятно има и много тарикати, които са се възползвали от служебното си положение, за да се облагодетелстват по един или друг начин – дали себе си, дали тъщата“, коментира той. Във връзка с провелия се Национален съвет на БСП, Лилов обясни, че е имало много голям брой номинации. „От 90 души списъкът се сведе до 30, които реално участваха в дискусията, а от тях избрахме най-добрите 17. Процесът е дълъг и много хора участват в него“, каза още Ивайло Лилов.", "date": "2019.04.18", "title": "Ивайло Лилов: Борисов е готов да пожертва и родината ни, за да оцелее лично"}
{"url": "https://www.novinite.bg/articles/174313/Rosen-Jelyazkov-Ne-sme-zagubili-bitkata-za-paket-Mobilnost", "text": "Министърът на транспорта Росен Желязков отрече битката за пакет „Мобилност” да е загубена. „Той няма да бъде във вида, в който е гласуван в пленарната зала на този Европейски парламент“, заяви пред бТВ Желязков.Той подчерта, че не се е стигнало до триалози и в рамките на този парламент няма да има законодателни изменения, гледани на второ четене. Неговите очаквания са триалозите да се провеждат по време на финландското председателство. Възможно е обаче да се върне за ново разглеждане в транспортната комисия, уточни Росен Желязков. „На всички е ясно, че в „Автомобилна администрация” корупция има”, отбеляза още Росен Желязков. Дали тя е ниво рушветчийство, или на ниво по-големи взаимоотношения, би била невъзможна, ако няма тясно корелиране между контрола по пътя и издаването на разрешения и лицензи от страна на самата администрация.По отношение на функционалните и структурни промени до 2 месеца ще съобщим какви са мерките, в това число и намаляването на административните предпоставки – разрешителни и лицензионни, които дават възможност за „тясно” взаимодействие между бизнеса и администрацията. Министърът се е срещнал с турския посланик у нас във връзка с проблема на българските превозвачи, блокирани на границата с Турция заради неплатени глоби. Желязков уточни, че правилата в Турция не са нови, а става въпрос за интеграция на тол системата заедно с граничната и митническа система.По думите му затруднения има само на един граничен пункт с Турция – „Капитан Андреево”. На останалите пунктове няма сигнали за подобни случаи. „Правилата в Турция са такива, че ако не се платят такси и глоби, превозното средство не може да премине границата”, отбеляза Росен Желязков. По думите му турският посланик е уверил, че няма преднамереност към български превозвачи.Транспортният министър е получил сигнали за прекомерност на глобите и за неизясненост на основанията, на които са налагани. „Имам уверението от турска страна, че тези случаи ще бъдат разгледани и ще се даде по-голяма информираност за правилата. Те могат да бъдат оспорвани и по основание, и по размер, но след тяхното заплащане”, заяви Желязков.„България също предстои да въведе тол система, която ще бъде интегрирана с граничните и митнически бюра. Предполагаме, че началният период също ще ни изправи пред подобни трудности”, допълни той.", "date": "2019.04.18", "title": "Росен Желязков: Не сме загубили битката за пакет „Мобилност”"}
{"url": "https://www.novinite.bg/articles/174298/Kmetat-na-Dobrich-Jordan-Jordanov-stana-chlen-na-SDS", "text": "Аз съм дясно мислещ човек, заяви Йорданов във Варна, където обяви новината. Той взе участие в срещата на кандидатите на СДС за евродепутати - Александър Йорданов и Илия Лазаров, с членове и симпатизанти от Варна, Добрич, Шумен и Търговище. По думите му обединението в обща листа на СДС и ГЕРБ е правилна стъпка, която засилва ролята и шансовете на управляващата до момента Европейската народна партия, да направлява по-нататъшното развитие на една обединена и силна Европа.Според него, процесът на партньорство на българските партии от семейството на ЕНП трябва да бъде подкрепен и това го е накарало да стане част от най-старата демократична партия в България – СДС. Председателят на синята партия Румен Христов припомни, че Йордан Йорданов е избран като кмет на Реформаторския блок и желанието му да стане част от СДС е логично, защото Блока беше съставен предимно от партии-членове на ЕНП. От тях само СДС чу и разбра призива на Жозеф Дол за единство и всеки отговорен десен политик би подкрепил тази линия. Румен Христов даде висока оценка на работата на Йордан Йорданов и заяви, че той вече има един успешен мандат, който промени столицата на Добруджа и й предаде европейски облик и дух", "date": "2019.04.18", "title": "Кметът на Добрич Йордан Йорданов стана член на СДС"}
{"url": "https://www.novinite.bg/articles/174339/Evropejskiyat-parlament-odobri-novi-merki-za-borba-sreshtu-terorizma-i-organiziranata-prestapnost", "text": "Европейският парламент прие с огромно мнозинство доклад на българския евродепутат от ЕНП-ГЕРБ Емил Радев относно достъпа до банкова информация и обмена на финансова информация в Европейския съюз за борба срещу тероризма и сериозната престъпност. Директивата, която Емил Радев договори в изключително краткия срок от един месец заедно с румънското председателство, цели да улесни обмена на информация и сътрудничеството между звената за финансово разузнаване на различните държави-членки, нещо, за което българският представител е настоявал многократно по време на своя мандат. Директивата предвижда компетентните власти като полицията или звената за отнемане на имущество да получат достъп до централизираните банкови регистри на държавите-членки, които следва да бъдат създадени след влизането в сила на Петата директива за борба срещу изпирането на пари и финансирането на тероризма. Това ново правомощие е с цел борба срещу сериозната престъпност, но няма да предостави достъп до самото съдържание и транзакции по сметките.Освен това новите правила, договорени от Емил Радев, задължават компетентните власти да предоставят информация на националното звено за финансово разузнаване, така че то да има пълен набор от информация относно случаи на финансиране на тероризъм, изпиране на пари или свързаните предикатни престъпления. Националните звена за финансово разузнаване също ще са задължени да сътрудничат с националните компетентни органи и да им предоставят финансова информация или анализ, но този път за борба срещу сериозната престъпност като цяло. Основно постижение на директивата е възможността звената за финансово разузнаване в ЕС да обменят информация помежду си за целите на борба срещу тероризма и организираната престъпност, свързана с тероризма. Това е първата такава правна основа в европейското законодателство, която ще направи сътрудничеството в борбата срещу тероризма по-ефективно. Предложената от Европейската комисия през април 2018г. директива е в отговор на основно притеснение на европейските граждани, които поставят тероризма и организираната престъпност като важно предизвикателство пред европейската сигурност. Тя е и плод на упоритите усилия на Емил Радев и другите членове на парламентарната комисия по граждански свободи, правосъдие и вътрешни работи за по-сериозно и ефективно сътрудничество и обмен на информация между различните служби на държавите-членки.След приемането на директивата, Емил Радев благодари на своите колеги за силната подкрепа. „Новата директива предвижда практични и практически мерки за сътрудничество, което неминуемо ще подобри и направи по-ефективна борбата срещу изпирането на пари и сериозната, вкл. организираната, престъпност и ще допринесе към борбата срещу тероризма. Крайният резултат ще бъде повече предотвратени терористични атаки, по-бързо разбиване на организирани престъпни групи и повече сигурност за европейските граждани.“, коментира той след гласуването. Директивата за достъп до банкова информация и обмен на финансова информация ще влезе в сила 20 дни след нейното публикуване в Официалния вестник на ЕС и държавите-членки ще имат две години да я пренесат изцяло в националното законодателство.", "date": "2019.04.18", "title": "Европейският парламент одобри нови мерки за борба срещу тероризма и организираната престъпност"}
{"url": "https://www.novinite.bg/articles/174340/Darjavniyat-glava-osvobojdava-po-negova-molba-Ivo-Hristov-ot-posta-nachalnik-na-kabineta-na-prezidenta", "text": "Със свой указ държавният глава Румен Радев освободи днес Иво Христов от длъжността началник на кабинета на президента по негова молба. Иво Христов остава председател на Стратегическия съвет към президента.", "date": "2019.04.18", "title": "Държавният глава освобождава по негова молба Иво Христов от поста началник на кабинета на президента"}
{"url": "https://www.novinite.bg/articles/174317/Ombudsmanat-otchita-dejnostta-si-za-izminalata-godina-pred-deputatite", "text": "Парламентът ще изслуша доклада за дейността на омбудсмана Мая Манолова за 2018 г. Той е от близо 400 страници и в него общественият защитник отчита двойно увеличение на жалбите на гражданите и повишаване на доверието в институцията.Общественият защитник е предприел 11 законодателни инициативи през миналата година.", "date": "2019.04.18", "title": "Омбудсманът отчита дейността си за изминалата година пред депутатите"}
{"url": "https://www.novinite.bg/articles/174346/Denica-Zlateva-I-edin-glas-nad-GERB-na-evroizborite-shte-bade-pobeda", "text": "\"Тези избори са важни за БСП, защото политическата цел, която сме си поставили е победа и предсрочни парламентарни избори след това. Надяваме се, че Русе ще донесе тази очаквана победа на БСП\". Това каза зам.- председателят на НС на БСП Деница Златева пред журналисти в Русе. Тя коментира, че БСП стартира предкампанията си именно от Русе, който е един от най-европейските градове в България, с разговор със студенти за възможностите, които Европа дава за образование, развитие и стартиране на собствен бизнес.\"Нашата цел е да спечелим европейските избори, затова и един глас над ГЕРБ ще бъде победа\", заяви Златева. Тя коментира още, че е радващо, че ГЕРБ са размислили и са върнали стария праг на преференциите, защото европейските избори са и мажоритарни, и всеки български гражданин има право да посочи кой кандидат предпочита. По- късно Деница Златева се срещна с работещи в сферата на текстилната индустрия и производство на конфекция в общ. Бяла. Темите, който се обсъждаха бяха заплащането на труда в България и Европа, както и  възможностите, които дава европейското финансиране за развитие и модернизиране в сферата.", "date": "2019.04.18", "title": "Деница Златева: И един глас над ГЕРБ на евроизборите ще бъде победа"}
{"url": "https://www.novinite.bg/articles/174322/Maya-Manolova-Balgarskite-grajdani-imat-ogromni-problemi", "text": "\"Българските граждани имат огромни проблеми\", заяви омбудсманът Мая Манолова. Тя представи в парламента доклада за дейността на институцията през 2018 г. и отчете двоен ръст на жалбите до нея, откакто е встъпи в длъжност през 2015 г. От данните в доклада става ясно, че двойно са се повишили и посещенията в нейната приемна, което според нея е доказателство за повишеното доверие към институцията.Общо 12 890 са жалбите, адресирани до Манолова през изминалата година. 24 634 души пък са преминали през нейната приемна, а 36 892 души са потърсили съдействие от институцията. „Гражданите имат проблеми с администрацията и с начина, по който работят институциите. Те наистина имат нужда от институция, която да е на тяхна страна“, отбеляза Манолова пред депутатите.Тя подчерта, че в работата си като омбудсман разчита много и на гражданското общество у нас. „Вече работим с над 300 неправителствени организации, които разполагат с необходимата експертиза и които са наши партньори. Благодарение на гражданските експерти и консултативния Конституционен съвет, в който са включени големи имена на юристи, ние успяваме да изработим решения, които са далеч от популизма и дават решения на проблемите“, каза Манолова, цитирана от БГНЕС.", "date": "2019.04.18", "title": "Мая Манолова: Българските граждани имат огромни проблеми"}
{"url": "https://www.novinite.bg/articles/174293/Oblachno-s-temperaturi-mejdu-12-i-17", "text": "Днес облачността ще е значителна и на много места ще има превалявания. С временни прекъсвания ще продължи да вали и през нощта. Ще духа слаб до умерен вятър от север-североизток. Максимални температури между 12° и 17°, в Североизточна България 9°-11°, в София около 12°. Над планините ще е облачно, с валежи от дъжд, а над 1700 метра - сняг. Ще духа умерен, по високите и открити части силен вятър от север-североизток. Максималната температура на височина 1200 метра ще е около 5°, на 2000 метра – около минус 2°.По Черноморието ще е облачно и дъждовно. Ще духа умерен вятър от север-североизток. Максималните температури ще са между 10° и 13°. Температурата на морската вода е 11-13°. Вълнението на морето ще бъде 2-3 бала.", "date": "2019.04.18", "title": "Облачно с температури между 12° и 17°"}
{"url": "https://www.novinite.bg/articles/174332/GERB-i-BSP-s-po-shestima-deputati-v-EP-sochat-novi-prognozi", "text": "Европейският парламент публикува нова серия от прогнози за разпределението на местата в следващия Европарламент, в който вече изчисленията са на база 751 места, предвид отлагането на Brexit.Според прогнозата за България ГЕРБ и БСП ще пратят по шестима евродепутати в новия ЕП в резултат на изборите на 26 май. ДПС ще имат двама представители, а ВМРО, „Демократична България“ и ВОЛЯ - по един.На ниво ЕС Европейската народна партия (ЕНП) ще остане най-големия блок със 180 евродепутати, следвана от социалистите и демократите – 149. Алиансът на либералите и демократите (АЛДЕ) ще е трети със 76 представители в следващия ЕП.За сравнение в момента ЕНП имат 216 депутати, а групата на социалистите и демократите е съставена от 186. АЛДЕ в момента е четвърти по големина блок с 69 евродепутати.Нито една от анкетите, използвани за пресмятането на прогнозираните места, не е била поръчвана от Европейския парламент. Това са публично достъпни проучвания на общественото мнение, публикувани от ясно идентифицирани национални институти в отделните държави членки. Използвани са само анкети от надеждни източници, подчертават от ЕП.", "date": "2019.04.18", "title": "ГЕРБ и БСП с по шестима депутати в ЕП, сочат нови прогнози"}
{"url": "https://www.novinite.bg/articles/174305/Dneven-horoskop-za-chetvartak", "text": "Знаете какво трябва да направите, дори и да не ви харесва. Вашата логика ви показва единствения възможен вариант. Направете каквото е нужно, преди да е станало късно.Не се засягайте ако някой ви прекъсне по средата на разговор или просто си тръгне. Не го приемайте лично, просто комуникацията е малко по-сложна днес.Не позволявайте нищо да застава на пътя ви днес. Това не означава да бъдете груби с хората или да ги игнорирате, просто преследвайте целите си и дайте всичко от себе си. Вижте повече на: ", "date": "2019.04.18", "title": "Дневен хороскоп за четвъртък"}
{"url": "https://www.novinite.bg/articles/174295/Jandarmeriya-i-policiya-v-akciya-sreshtu-alo-izmamnicite", "text": "Жандармерия и полиция в акция срещу \"ало\" измамниците. Органите на реда блокираха рано  сутринта два квартала в Горна Оряховица - \"Калтинец\" и \"Гарата\". \r\nЦелта на акцията е да се проверят скъпи имоти на криминално проявени хора, срещу които се водят производства за телефонни измами. Претърсват се и автомобили.\r\nПо неофициална информация се претърсват около 15 къщи. В акцията участват полицейски екипи от други градове. Все още няма информация за задържани лица по време на акцията. \r\nГорна Оряховица и Ветово се считат за градовете с най-голям брой \"ало\" измами.\r\n", "date": "2019.04.18", "title": "Жандармерия и полиция в акция срещу \"ало\" измамниците"}
{"url": "https://www.novinite.bg/articles/174319/Sofiya-ima-shans-da-stane-domakin-na-Zimna-olimpiada-i-Svetovno-parvenstvo-po-futbol-za-mladeji", "text": "Това попита общинският съветник и член на ръководството на ВМРО – БНД Карлос Контрера на днешната сесия на Столичния общински съвет. Той напомни, че това не са просто пожелания, а реална възможност да развием не само ски туризма на Витоша, но и да развием младежкия спорт в столицата и страната. Председателят на групата „Патриоти за София“ напомни също, че в тази посока има редица действия и актове на министъра на спорта Красен Кралев, който очевидно подкрепя домакинството на София за тези мероприятия.Ще бъде ли готова Столична община обаче, пита още Контрера и напомня, че именно в сградата на ул. „Московска“ 33 е разковничето на проблема.Вземам думата, за да поставя на вниманието на Общинския съвет  две вече обявени от спортния министър намерения за кандидатстване за световни спортни събития, център на които се очертава да е София – Младежките зимни олимпийски игри и Световно или европейско първенство по футбол. Припомням Ви, че с нарочна декларация ние като местна власт подкрепихме кандидатурата на столицата за българско домакинство на зимната олимпиада, с което дадохме ясен политически знак. Между другото тази кандидатура е и шанс за Боровец, където се предвижда да се проведат част от състезанията по дисциплините.Според думите на министър Кралев основна част от зимните стартове по време на младежките зимни олимпийски игри се предвижда да се проведат на Витоша. В същото време обаче и тази зима в голяма степен планината не бе достъпна за туристи и спортисти, поради дългогодишните липси на адекватни решения относно лифтовете и ски зоните. Какво предвижда Столична община, какво предвиждаме като действия от Столичния общински съвет относно подкрепата ни за кандидатурата за олимпиадата? Предварителните прогнози са, че провеждането на такива Зимни олимпийски игри в София ще доведе до приходи от над 15 милиона евро в града ни. Освен това Витоша ще се превърне в спортна топ локация за много чужденци. Затова смятам, че час по-скоро разрешаването на проблемите на Витоша трябва да се превърнат в приоритетна задача за нас.Пак министър Кралев подписа миналата седмица договор с негови колеги от Сърбия, Гърция и Румъния за съвместно кандидатстване за домакинство на Световно и/или Европейско първенство. Стана ясно, че държавата ще строи и нов национален стадион в София. Това означава, че при спечелване на домакинство една от групите, в която ще се играят мачове, ще бъде разположена в столицата. За такова домакинство е необходимо градът ни да може да предложи на гостуващите финалисти по един стадион за база. В момента в града ни само „Георги Аспарухов“, и то донякъде, е готов за това домакинство.Затова въпросът ми е свързан с бъдещето на стадион „Българска армия“ - безспорно тема, която вълнува огромен брой граждани и спортната общественост. Знаем, че концесионерите му предвиждат мащабна реконструкция, която ще превърне стадиона в един от най-добрите на Балканите, в едно модерно спортно съоръжение. В същото време все още не е готов, не е разгледан и приет планът за Борисовата градина, което поражда много спекулации, подклаждани от най-различни псевдоеколози.  Въпросът ми е на какъв етап е приемането на Устройствения план на Борисовата градина и предвидено ли е, че предстои реконструкция на стадион „Българска армия“. Да не се окажем в ситуация да спрем или забавим до безкрайност така необходимата и желана реконструкция?! Обръщам внимание, че може София да се окаже в патовата ситуация да е в невъзможност да посрещне група при евентуално домакинство на голям шампионат. И вината за това да бъде в затлачените административни процедури, които би трябвало да се решат тук – в тази сграда на „Московска“ 33, в тази зала. Бездействието на Общината вече се забелязва и ако се изпусне тази кандидатура, никой повече няма да покани София за такова събитие. И шансът София да стане олимпийска столица ще бъде изпуснат безвъзвратно. Това с пълна сила важи и по въпроса за световното или европейско първенство по футбол.", "date": "2019.04.18", "title": "София има шанс да стане домакин на Зимна олимпиада и Световно първенство по футбол за младежи"}
{"url": "https://www.novinite.bg/articles/174310/Razglejdat-iskaneto-na-Nikolaj-Banev-da-bade-pusnat-ot-aresta", "text": "\r\nАпелативният специализиран съд ще гледа жалбата на Николай Банев за освобождаването му от ареста.\r\n\r\n\r\n\r\n\r\n\r\n\r\n", "date": "2019.04.18", "title": "Разглеждат искането на Николай Банев да бъде пуснат от ареста"}
{"url": "https://www.novinite.bg/articles/174347/CIK-tegli-jrebiya-za-nomerata-na-partiite-i-koaliciite-na-24-april", "text": "ЦИК тегли жребия за номерата на партиите и коалициите на 24 април от 15.00ч., предаде репортер на БГНЕС.2090 заявления са постъпили за разкриване на секции в чужбина. Очаквайте подробности.", "date": "2019.04.18", "title": "ЦИК тегли жребия за номерата на партиите и коалициите на 24 април"}
{"url": "https://www.novinite.bg/articles/174331/Zadarjaha-zapodozryan-za-ubijstvoto-na-maj-v-Smolyan", "text": "Задържан е мъж, заподозрян за убийството на 41-годишния Георги Гривнев, чийто труп беше открит в гориста местност край Смолян. Арестуваният е бивш затворник, съобщава \"24 часа\".Тялото на Гривнев бе намерено понеделник в местността \"Пещерско бърце\" край село Турян, наядено от животни. Жертвата излязъл от затвора на 28-ми март. Починал е от задушаване след счупване на подезичната кост. Вещите лица са потвърдили, че се касае за насилствена смърт.Прокуратурата и полицията в Смолян ще разкрият подробности по случая в четвъртък следобед.", "date": "2019.04.18", "title": "Задържаха заподозрян за убийството на мъж в Смолян"}
{"url": "https://www.novinite.bg/articles/174334/Jestoko-domashno-nasilie-v-Pazardjishko-maj-razbi-vrata-nahlu-v-doma-na-jena-si-i-ya-prebi", "text": "Жесток случай на домашно насилие в Панагюрище (обл. Пазарджик). Мъж, за когото имало издадена ограничителна заповед, нарушил съдебната разпоредба и извършил жесток побой на жената, с която живеел на семейни начала.Снощи в полицейското управление в града бил получен сигнал за пострадала жена в резултат на домашно насилие.  Около 20:30 ч. 47-годишният панагюрец И.И. отишъл в апартамент обитаван от 46-годишна жена от същия град, с която са живеели на семейни начала. С това си действие той е нарушил Заповед за незабавна защита издадена от Районния съд. Насилникът разбил входната врата на жилището, проникнал вътре и нанесъл поредния побой на жертвата.Жената е транспортирана за преглед в местната болница, след което е освободена за домашно лечение. Екипи от полицейското управление незабавно са реагирали на сигнала за случилото се. Предприети са действия за издирване и задържане на И.И., тъй като той се укрива от органите на реда.По случая е образувано полицейско производство под наблюдението на прокуратурата, съобщават от ОДМВР-Пазарджик.", "date": "2019.04.18", "title": "Жестоко домашно насилие в Пазарджишко - мъж разби врата, нахлу в дома на жена си и я преби"}
{"url": "https://www.novinite.bg/articles/174296/Nameriha-ubita-jena-v-Mladost-zadarjaha-sina-j", "text": "Във влака София - Варна, на гара Гора Оряховица, е задържан 21-годишен мъж, заподозрян в убийството на 43-годишната жена в София, съобщават от МВР. Продължават процесуално- следствените действия по образуваното досъдебно производство.В сряда вечерта, към 18.30 часа, в полицията бе получен сигнал за открито тяло на жена в ж.к. „Младост“ в София. На място незабавно бяха изпратени екипи на полицията и Бърза помощ, които установиха следи от насилие по тялото.Работа по случая продължава, под ръководството на прокуратурата.", "date": "2019.04.18", "title": "Намериха убита жена в „Младост“, задържаха сина й"}
{"url": "https://www.novinite.bg/articles/174343/Zadarjaniyat-za-ubijstvoto-v-Mladost-napravil-opit-za-grabej-na-kazino", "text": "Скандал с финансов мотив вероятно стои зад убийството на 42-годишна жена от сина ѝ в София вчера. Това стана ясно на брифинг на полицията и прокуратурата след залавянето на 21-годишния мъж във влака за Русе тази нощ.Градският прокурор на София Емилия Русинова посочи, че двамата са пристигнали в столицата на 16 април.„Целта е било настаняване на сина в клиника за лечение на наркомании”, уточни тя. Началникът на СДВР Георги Хаджиев допълни, че апартаментът, в който се настанили е бил на жена, която се запознала с майката в рамките на програма за лечение на деца със зависимости.Синът е криминално проявен за хулиганство, грабежи и други провинения, последното от които е от преди дни – опит за грабеж на казино във Варна. Лекуван е в психиатрии.Според свидетелски показания рано сутринта вчера е имало скандал между него и майка му. По-късно тя била намерена в жилището с множество удари по главатаЗадържаха заподозрения за убийството на 43-годишна жена в столичния \"Младост\"Хаджиев обясни, че СДВР веднага започнали работа с колегите си от Варна и Русе, като били разпитани близки на младия мъж и била следена неговата комуникация. Така и около 2:30 ч. тази нощ жандармерия го свалила от влака на гарата в Горна Оряховица.Пред полицаите дал нелогични обяснения, „най-вероятно продиктувани от употребата на наркотични вещества”.Работата по случая продължава.", "date": "2019.04.18", "title": "Задържаният за убийството в ''Младост'' направил опит за грабеж на казино"}
{"url": "https://www.novinite.bg/articles/174326/Ochakvame-ekstradiciyata-na-Arabadjievi-prez-maj", "text": "Очаква се през месец май Испания да реши окончателно дали ще екстрадира Ветко и Маринела Арабаджиеви у нас, заяви вчера заместник-главният прокурор Иван Гешев пред БНТ.Първата инстанция на испанския съд е разрешила екстрадицията на Ветко и Маринела Арабаджиеви. Двамата са обжалвали и сега се очаква окончателно решение., разкри Гешев.Испанските власти са ни предали иззетите от Арабаджиеви 26 телефона. Съдържанието на 6 вече е анализирано от прокуратурата и данните са приложени по делото., уточни зам.-главният прокурор.Той потвърди, че в телефоните има данни, че издирваните Арабаджиеви зад граница са опитвали да въздействат по някакъв начин върху самото разследване, върху досъдебното производство, да укрият доказателства.", "date": "2019.04.18", "title": "Очакваме екстрадицията на Арабаджиеви през май"}
{"url": "https://www.novinite.bg/articles/174348/Prokuraturata-poiska-i-KPKONPI-da-proveri-Aleksandar-Manolev", "text": "Във Върховна касационна прокуратура се извършва проверка с оглед изнесени в медиите твърдения за извършени от заместник-министъра на икономиката Александър Манолев злоупотреби със средства, засягащи финансовите интереси на Европейския съюз, съобщиха от прокуратурата.От ДФЗ са постъпили изисканите копия от проекта, финансиран по Програма за развитие на селските райони /ПРСР/, цитиран в публикациите – „Изграждане на жилищна сграда за гости в м.“Чинар куши“ гр. Сандански“.Установено е безспорно, че договорът за отпускане на безвъзмездна финансова помощ по проекта в размер на 391 160 лева е сключен на 06.10.2014г. с ЕТ „Агротрейд – Ана Димитрова“ и Александър Манолев не е бенефициент.В хода на проверката са установени и следните обстоятелства:1.На 13.02.2013 г. и на 25.10.2013 г. Александър Манолев е учредил в полза на ЕТ „Агротрейд – Ана Димитрова“ право на строеж на „Жилищна сграда – къща за гости“, басейн и ограда в собствения си поземлен имот.2. На 01.10.2011г. Манолев е предоставил на ЕТ „Агротрейд – Ана Димитрова“ ползването на собствената си земеделска земя - лозе с площ от 9,7 дка.3. На 03.08.2015г., в качеството си на управител и представител на „Ес Ди Ес Про“ ЕООД Манолев е предоставил на заем сумата от 700 000 лева на ЕТ „Агротрейд – Ана Димитрова“.4. Александър Манолев е представлявал ЕТ „Агротрейд – Ана Димитрова“ като упълномощено лице при извършената проверка на място на осъществената инвестиция по проекта, като е предоставил и документи, свързани с нея, изискани от експерти при Регионален технически инспекторат – Благоевград, съгласно контролен лист от 27.11.2015г.Същевременно за периода 19.07.2017 г. – 18.04.2019 г. Александър Манолев е бил член на Управителния съвет на Държавен фонд „Земеделие“.Съгласно чл. 43 ал.1 т.1 и 2 от Наредба № 30/ 11.08.2008г. за условията и реда за предоставяне на безвъзмездна финансова помощ по мярка \"Разнообразяване към неземеделски дейности\" от Програмата за развитие на селските райони за периода 2007 - 2013 г. за срок 5 години след сключване на договора за отпускане на финансова помощ ползвателят е длъжен да използва придобитите въз основа на одобрения проект активи по предназначение.А съгласно разпоредбата на чл. 46 от същата Наредба в случай, че ползвателят на помощта не изпълнява свои нормативни или договорни задължения след изплащане на финансовата помощ, РА може да поиска връщане на вече изплатени суми заедно със законната лихва върху тях и/или да прекрати всички договори, сключени с ползвателя на помощта.С оглед на установените обстоятелства и предвид правомощията на УС на ДФЗ по чл. 19 ал.1 т.4 от Закона за подпомагане на земеделските производители да осъществява контрол за целевото разходване на средствата, ВКП сезира КПКОНПИ за извършаване на проверка и преценка за конфликт на интереси за Александър Манолев.", "date": "2019.04.18", "title": "Прокуратурата поиска и КПКОНПИ да провери Александър Манолев"}
{"url": "https://www.novinite.bg/articles/174338/Pretarseni-sa-15-kashti-v-akciyata-sreshtu-telefonnite-izmamnici", "text": "\r\nМащабна акция срещу телефонните измамници в София и Горна Оряховица. Жандармерия блокира ромската махала на Горна Оряховица. Разследващите са стигнали до ръководителите на криминалната структура.\r\n15 адреса са претърсени от сутринта в Горна Оряховица. Засега няма информация за задържани лица. След час заместник-главният прокурор Иван Гешев и Ивайло Иванов - главен секретар на МВР, ще дадат подробности за започналата тази сутрин операция.\r\n\r\n\r\n\r\n\r\n\r\n\r\n\r\n\r\n", "date": "2019.04.18", "title": "Претърсени са 15 къщи в акцията срещу телефонните измамници"}
{"url": "https://www.novinite.bg/articles/174351/Ivan-Geshev-Pri-specakciyata-v-Gorna-Oryahovica-e-razbita-grupa-za-alo-izmami", "text": "При спецакцията в Горна Оряховица е разбита група за \"ало\" измами, обяви заместник-главният прокурор Иван Гешев след провеждането на акцията в два квартала в града - \"Гарата\" и \"Калтинец\", в София и в Румъния. \"Това е една от най-големите групи\", каза той.Задържани са петима души в България и 28 - в Румъния. Сред арестуваните в северната ни съседка е и ръководителят на групата. Той е български гражданин. Други четирима от задържаните там също са били високо в йерархията на организираната престъпна група. Останалите 23-ма са т.нар. \"въртачи\" - хората, които се обаждали по телефона на жертвите. \"Тези лица са от доста ниските нива на групата и за тях ще трябва доста време, за да съберем доказателства сред получаване на съответните веществени доказателства, иззети от румънските ни колеги\", поясни Гешев.При акцията са иззети шест луксозни автомобила. До момента има доказателства за нанесени щети от \"ало\" измамите в размер на 2 млн. лв. \"Това е поминък за част от българското население от ромски произход. Има доказателства за 2 млн. лв. Имаме около шест вторични случая. В Румъния са иззети стотици карти и румънски ваучери. Задържани са само български граждани, основно с ромски произход. Не всички са от Горна Оряховица. Ръководното ниво е от района на Горна Оряховица\", каза още Гешев, цитиран от .Главният секретар на МВР Ивайло Иванов обясни, че в акцията са участвали 150 служители на реда. \"Има много лица, задържани в София. Това е много дълго разследване. То стартира още през 2017 г. Изпитваме огромни трудности при документирането на престъпленията, тъй като са събрани много докателства\", добави той.Специализираната операция се е провеждала паралелно с акция в Румъния.", "date": "2019.04.18", "title": "Иван Гешев: При спецакцията в Горна Оряховица е разбита група за „ало“ измами"}
{"url": "https://www.novinite.bg/articles/174359/Alo-izmamnici-varteli-shemi-ot-Rumaniya-nad-30-choveka-sa-arestuvani", "text": "Над 30 души са задържани при спецакция срещу \"ало“ измамите, проведена на територията на България и Румъния, заяви на брифинг в Горна Оряховица зам. главният прокурор Иван Гешев по повод разследването срещу участници в група за телефонни измами.Иван Гешев обясни, че специализираната операция и действията по разследването са проведени под надзора на Специализираната прокуратура, като това е най-голямата установена организирана престъпна група, занимаваща се с \"ало“ измами.\"Операцията е проведена на територията на София, Велико Търново и Румъния. В хода на акцията в България са задържани петима души, а в Румъния 28, като петима от тях са от най-високото йерархично ниво, включително и ръководителят на групата“, допълни Иван Гешев.Останалите 23-ма, задържани на територията на Румъния, са т.нар. \"въртачи\" - хората, които непрекъснато са набирали различни телефонни номера в България. Той поясни, че тъй като те са от най-ниското йерархично ниво, ще е необходимо повече време за събиране на доказателства след получаване на съответните веществени доказателства, иззети от румънските власти.Зам. главният прокурор поясни, че до специализираната операция се е стигнало след анализ, извършен от правителството, с участието на главния прокурор и МВР с цел повишаване ефективността на работата на \"ало“ измамите.\"Досега по една или друга причина работата беше сегментирана на отделни случаи на ниво „мулета“ - задържани на територията на цялата страна. Голяма част от задържаните са български раждани от цигански произход“, заяви Иван Гешев.", "date": "2019.04.18", "title": "\"Ало\" измамници въртели схеми от Румъния, над 30 човека са арестувани"}
{"url": "https://www.novinite.bg/articles/174368/30-zadarjani-za-izmami-nad-2-mln-lv-sled-specakciyata-sreshtu-alo-izmamnici", "text": "\r\nНад 30 души, занимавали се с телефонни измами ,бяха арестувани при специализирана акция в Горна Оряховица, а други на територията на Румъния.\r\n\r\n\r\n\r\n\r\n\r\n\r\n", "date": "2019.04.18", "title": "30 задържани за измами над 2 млн. лв. след спецакцията срещу „ало“ измамници"}
{"url": "https://www.novinite.bg/articles/174344/Nikolaj-Banev-ostava-v-aresta", "text": "Николай Банев остава в ареста, определи Апелативният спецсъд. Той е обвинен в организирана престъпна група за данъчни престъпления, присвояване и пране на пари заедно със съпругата си Евгения Банева и майка си. Съдът потвърди определението на първата инстанция със същите мотиви, като посочи, че има опасност Банев да се укрие или да извърши ново престъпление, както и достатъчно данни да се направи обосновано предположение, че той е автор на престъпленията, за които е обвинен. А твърденията на защитата за лошо здравословно състояние на обвиняемия не били подкрепени с документи.Според адвоката му Христо Ботев мотивите на първата инстанция за оставане в ареста на Банев били схематични. За Евгения Банева той коментира, че заради регистрацията й за евродепутат, следващата седмица ще поиска промяна и на нейната мярка.", "date": "2019.04.18", "title": "Николай Банев остава в ареста"}
{"url": "https://www.novinite.bg/articles/174353/Mnogodetna-majka-izostavi-7-godishnoto-si-momichence-v-bolnica", "text": "\r\nМногодетна майка от панагюрско село изостави тежкоболното си 7-годишното момиченце в болница в Пловдив. Малката Стоянка е включена в списъка за трансплантации на сърце, тъй като здравословното й състояние е тежко.\r\n\r\n„Къде е мама? Кога ще дойде, мама, да ме види?”, питало всеки ден детето лекарите и медицинските сестри. С въпросите си и с искрената си надежда да получи майчина милувка и любов, късало сърцата на медицинския персонал. Стоянка била изоставена от майка си преди около три седмици в детската кардиология на УМБАЛ „Св. Георги”.\r\nЖената казвала, че има още три други деца и че трябвало да се грижи и за тях. Семейството на Стоянка от панагюрското село е от ромски произход и нямало средства да се грижи за тежкоболното си детенце. Родителите й де факто още не са взели решение какво точно ще правят.\r\nДотогава, като придружител на момиченцето, в болницата е неговият дядо. Болестта при Стоянка – тежка сърдечна недостатъчност, била открита още миналия август. Оттогава до момента момиченцето е обиколило няколко софийски болници, откъдето потвърдили диагнозата, провели лечение на малката и я включили в списъка за трансплантации. Според лекари, при такава диагноза, има сериозен риск за живота на детето.\r\n„Това е много тежко сърдечно заболяване, което на практика поддържаме, но не знаем докога. И трансплантацията не е вълшебно решение, защото трансплантираните деца също са в риск за живота им. Това е сложно и трудно. Проблемът е и в липсата на донори. Държавата осигурява възможности това да се направи. Детето е включено в списъка за трансплантации, но не знаем как да се развият нещата”, обясняват медици.\r\nСтояна страда от „Дилатативна кардиомиопатия”, като не е ясна причината за възникването на заболяването. Докато е в болницата в Пловдив, Стоянка има всичко необходимо – доброволци от фондация й осигуряват храна, дрехи, медикаменти, които ги няма в болничната аптека и витамини. Оттам дори са купили таблет на Стоянка, за да има с какво да се забавлява. \"Нося му витамин В-5 в момента. Прекрасно момиченце, много хубава, тя просто отслабна напоследък. Подписали са документи пред социалното, че нямат възможност да му осигурят лечение\", коментира Емилия Христозова – доброволец от Фондация “Българска памет“ пред Нова телевизия. „Всичко си има детето, само майчина ласка си няма”, казват майки на деца от съседните легла. Те също помагат на изоставеното момиченце да не му липсва нищо.\r\n", "date": "2019.04.18", "title": "Многодетна майка изостави 7-годишното си момиченце в болница"}
{"url": "https://www.novinite.bg/articles/174318/Kolko-kofein-e-preporachitelno-da-priemame-dnevno", "text": "Възрастните хора да консумират дневно, за да не изтощят нервната си система, съветват руски учени., твърди Антонина Стародубова от Здравната комисия към Московската община. А това е съдържанието на четири чашки еспресо. В една се съдържат обикновено около а в при повечето сортове. При количеството .Безопасният дневен прием на кофеин, сорта на кафето и начина му на приготвяне. Ако не се злоупотребява с тази напитка, можем да се насладим на нейния вкус и да получим от нея добро количество , и . Най-полезното кафе е с малко захар плюс малко количество нискомаслено мляко.", "date": "2019.04.18", "title": "Колко кофеин е препоръчително да приемаме дневно?"}
{"url": "https://www.novinite.bg/articles/174341/100-procentov-rast-na-balgarite-koito-iskat-da-posetyat-Stranata-na-izgryavashtoto-slance", "text": "Тази година не само разцъфването на знаменитите японски череши е причина туристи от цял свят да избират Япония за пролетно пътуване. През 2019 година има и още една привлекателна нишка, която също приковава вниманието на авантюристите, а именно - предаването на императорската титла от сегашният император Акихито на големият му син Нарухито", "date": "2019.04.18", "title": "100-процентов ръст на българите, които искат да посетят Страната на изгряващото слънце"}
{"url": "https://www.novinite.bg/articles/174316/Gledat-deloto-sreshtu-Petar-Moskov-za-turskite-vaksini", "text": "Специализираният апелативен наказателен съд ще заседава по делото срещу бившия здравен министър Петър Москов.Москов и заместникът му Адам Персенски са обвинени заради приетите като дарение през 2015 г. от Министерството на здравеопазването на Турция 100 000 дози ваксина за деца \"Пентаксим – 0.5 мл.” и 100 000 дози ваксина \"Хепатит Б“ – „Еувакс Б“, които не са разрешени за употреба на територията на България.Според прокуратурата от действията на Москов тогава са настъпили  лв., но и неимуществени вреди, изразяващи се в недоверие на гражданите в дейността му. Освен Москов и Персенски, обвиняеми по делото са още Любомир Димитров, Росен Алексиев и Юлияна Ценкова.", "date": "2019.04.18", "title": "Гледат делото срещу Петър Москов за турските ваксини"}
{"url": "https://www.novinite.bg/articles/174303/Hvanaha-eventualen-podpalvach-v-katedrala-v-Nyu-Jork", "text": "Заловиха евентуален подпалвач в катедрала в Ню Йорк, пише Си Би Ес. 37-годишен мъж бил заловен в катедралата \"Свети Патрик\" в Манхатън с туби бензин, флакон за пълнене на запалки и няколко запалки.Охранител на църквата му поискал обяснение, след което мъжа опитал да избяга, но бил заловен от полицията.Инцидентът привлече голямо внимание, защото идва два дни след показвания по цял свят пожар в емблематичната парижка катедрала \"Нотр Дам\".Мъжът опитал да се оправдае, че носи бензина, защото горивото на колата му свършило. Когато проверили автомобила, полицаите видели, че има бензин. Тогава арестували мъжа заради подозрителното му поведение.От полицията казаха, че 37-годишния заподозрян има досие при тях. Все още се уточнява каква е била целта му.", "date": "2019.04.18", "title": "Хванаха евентуален подпалвач в катедрала в Ню Йорк"}
{"url": "https://www.novinite.bg/articles/174304/Severna-Koreya-e-izprobvala-taktichesko-upravlyaemo-orajie-ot-nov-tip", "text": "Поредно предизвикателство на Северна Корея към международната общност. В присъствието на Ким Чен-ун е било изпробвано тактическо управляемо оръжие от нов тип. Това съобщи държавната информационна агенция.На практика това е първият официално оповестен тест след втората американско- севернокорейска среща на върха. Тя беше през февруари в Ханой и приключи без особен успех. В съобщението не се уточнява дали става въпрос за ракета или друг тип оръжие.", "date": "2019.04.18", "title": "Северна Корея е изпробвала тактическо управляемо оръжие от нов тип"}
{"url": "https://www.novinite.bg/articles/174306/Izmamnici-sabirat-pari-za-Notr-Dam", "text": "Измамници се възползват от пожара в \"Нотр Дам\" и лъжат, че събират пари за реставрацията на катедралата, съобщават АФП и БТА. Властите предупредиха, че измамниците искат пари от донори и ги уверяват, че дадените суми ще се използват за ремонта на храма.\"Голям брой измами бяха засечени както във Франция, така и в чужбина\", казват от Фондацията за френско наследство, която събира пари за възстановяването на \"Нотр Дам.\"Ние не искаме пари по телефона, чрез имейл или по пощата. Всичко това са измами\", уточниха от организацията.Легитимните места за събиране на пари са сайта на фондацията (don.fondation-patrimoine.org), нейната страница във Facebook, преводи до фондацията чрез системата за онлайн плащания Pay Pal, дарения в метростанциите в Париж и изпращане на СМС за тези, които живеят във Франция.Министърът на културата Франк Риестер се присъедини към призивите към гражданите да бъдат внимателни и мнителни към всеки, който твърди, че събира пари за \"Нотр Дам\".Три дни след избухването на пожара в \"Нотр Дам\", продължават дебатите за това как да бъде възстановено унищоженото от пламъците. Основният въпрос е дали покривът и островърхата кула да възвърнат автентичния си вид. Вече стана ясно, че Франция ще организира международен конкурс по архитектура за възстановяването. Президентът Еманюел Макрон заяви, че иска катедралата да бъде възстановена до пет години. Вече са обещани над 1 млрд евро от дарители, но основният проблем е свързан с липсата на добре подготвени майстори. \"21 век сме. Можем да правим нещата доста по-ефективно с материалите на 21 век от това просто да отрежем едни дъбови дървета и да ги сложим отново където са били. Готическата архитектура, каквато е създадена през 12 век, е била високотехнологичен, иновативен начин, революция. Използвали са нови идеи, които са им позволили да построят тези прекрасни сгради. Сега и ние трябва да ползваме нови идеи\",  смята професорът по история на изкуството в Университета Колумбия Стивън Мъри. ", "date": "2019.04.18", "title": "Измамници събират пари за \"Нотр Дам\""}
{"url": "https://www.novinite.bg/articles/174307/Germaniya-svika-Saveta-za-sigurnost-na-OON-zaradi-Libiya", "text": "Германия свика заседание на Съвета за сигурност на ООН, на което да се търси решение за ескалиращата криза в Либия, съобщи БГНЕС.Откакто частите на Халифа Хафтар започнаха офанзива срещу международно признатото правителство в Триполи, сблъсъците са довели до 189 жертви, казаха от Световната здравна организация.Въпреки, че на последното заседание по темата Либия Съвета за сигурност не можа да договори текст на резолюция за спиране на огъня, Германия, която председателства съвета заедно с Франция, организира нов опит. Заседанието ще е по-късно днес при закрити врата.Предложената резолюция на предишното заседание беше изготвена от Великобритания, но Екваториална Гвинея не прие някои формулировки в нея. Освен това Русия и Франция, които предпочитат да взимат страната на Халифа Хафтар, не пожелаха неговите части Либийска национална армия да бъдат записани в резолюцията като агресор.", "date": "2019.04.18", "title": "Германия свика Съвета за сигурност на ООН заради Либия"}
{"url": "https://www.novinite.bg/articles/174372/Apelativniyat-specsad-potvardi-myarkata-za-neotklonenie-na-kmeta-na-Chuprene", "text": "Апелативният специализиран наказателен съд потвърди определението на първоинстанционния съд, с което на 12 април 2019 г. бе наложена мярка за неотклонение „Задържане под стража“ на кмета на Чупрене Ваньо Костин, обвинен от Специализираната прокуратура за длъжностни престъпления. Съдът потвърди тезата на прокуратурата за наличие на обосновано предположение за това, че Костин е извършил престъпленията, за които е привлечен към наказателна отговорност. Съдът прие също, че при по-лека мярка за неотклонение обвиняемият може да извърши друго престъпление или да повлияе на свидетели по делото.Определението на Апелативния специализиран наказателен съд е окончателно и не може да бъде обжалвано.", "date": "2019.04.18", "title": "Апелативният спецсъд потвърди мярката за неотклонение на кмета на Чупрене"}
{"url": "https://www.novinite.bg/articles/174320/EP-Teroristichnoto-sadarjanie-v-internet-tryabva-da-se-premahva-v-ramkite-na-chas", "text": "Интернет компаниите трябва да премахнат терористичното съдържание в рамките на един час след получаване на заповед от властите, за да се борят с радикализацията и да допринесат за обществената сигурност. С 308 гласа \"за\", 204 гласа \"против\" и 70 гласа \"въздържал се\", Европейският парламент подкрепи в сряда предложение за регламент за борба със злоупотребата с интернет хостинг услуги за терористични цели. Компаниите, които системно и постоянно не спазват закона, могат да бъдат санкционирани с до 4% от глобалния си оборот, съобщиха от ЕП.Новоизбраният Европейски парламент ще отговаря за преговорите със Съвета на министрите относно окончателната форма на текста.След като интернет компания, която хоства съдържание, качено от потребители (като Facebook или YouTube), и която предлага услугите си в ЕС, е получила заповед за премахване от компетентния национален орган, тя ще разполага с един час, за да го премахне или да забрани достъпа до него във всички държави членки на ЕС. Компаниите обаче няма да бъдат задължени да наблюдават информацията, която предават или съхраняват, нито да търсят активно факти, показващи незаконна дейност.За да помогнат на по-малките платформи, евродепутатите решиха, че когато една компания никога преди това не е получавала заповед за премахване, компетентният орган трябва да се свърже с нея, за да й предостави информация за процедурите и сроковете, най-малко 12 часа преди издаването на първата заповед за премахване на съдържанието, което хоства.Ако дадена компания е била обект на значителен брой заповеди за премахване, властите могат да поискат от нея да приложи допълнителни конкретни мерки (например да докладва редовно на властите или да увеличи човешките си ресурси). Евродепутатите от Комисията по граждански свободи се съгласиха да не налагат задължение за мониторинг на качено съдържание, нито за използването на автоматизирани инструменти.Законодателството е насочено към всякакви материали - текст, изображения, звукозаписи или видеоматериали, които „подбуждат или скланят към извършване на терористични престъпления или съучастие в тях, дават инструкции за извършване на такива престъпления или подстрекават към участие в дейности на терористична група“ както и съдържание, даващо насоки за това как да се произвеждат и използват експлозиви, огнестрелни оръжия и други оръжия за терористични цели.Съдържанието, разпространено за образователни, журналистически или изследователски цели, трябва да бъде защитено, според евродепутатите. Те също така дават ясно да се разбере, че изразяването на полемични или противоречиви гледни точки по чувствителни политически въпроси не трябва да се счита за терористично съдържание.Даниел Далтoн (ЕКР, Обединено кралство), докладчик на ЕП за законопроекта, заяви: „Очевидно има проблем с терористични материали, които дълго циркулират в интернет без да бъдат проверени. Тази пропаганда може да бъде свързана с действителни терористични случаи и националните органи трябва да могат да действат решително. Всяко ново законодателство трябва да бъде практично и пропорционално, ако искаме да запазим свободата на словото. Без справедливи процедури съществува риск от премахване на твърде много съдържание от страна на компаниите с превантивна цел и без да е необходимо. Новото законодателство не трябва да води до наблюдение на съдържанието през задната врата“.", "date": "2019.04.18", "title": "ЕП: Терористичното съдържание в интернет трябва да се премахва в рамките на час"}
{"url": "https://www.novinite.bg/articles/174345/Severna-Koreya-otkazva-da-vodi-pregovori-za-yadreniya-si-arsenal-s-Majk-Pompejo", "text": "Северна Корея изрази нежелание американският държавен секретар Майк Помпейо да участва в преговорите за ядрения й арсенал и призова той да бъде заменен от някой, който \"е по-внимателен и зрял в общуването\", съобщиха севернокорейски медии, цитирани от Ройтерс.Корейската централна информационна агенция (КЦТА) цитира думите на Куон Чен-гун, високопоставен служител във външното министерство на Северна Корея, че \"никой не може да предскаже\" ситуацията на Корейския полуостров, ако САЩ не се откажат от \"основната причина\", която принуждава Пхенян да развива ядрената си програма, без да навлиза в подробности, предава БТА.", "date": "2019.04.18", "title": "Северна Корея отказва да води преговори за ядрения си арсенал с Майк Помпейо"}
{"url": "https://www.novinite.bg/articles/174309/Naj-malko-70-zadarjani-pri-akciya-za-nelegalno-prebivavashti-v-Atina", "text": "Най-малко 70 души са задържани за разпит в мащабна полицейска операция за разчистване на район с нелегално пребиваващи в центъра на Атина, в квартал Екзархия, предаде БГНЕС.Операцията на Отдела за сигурност на Атина, с допълнителна помощ от други отдели, била съсредоточена върху две сгради, които са били под окупация от заподозрени анархистки групи в продължение на няколко години.Източници предполагат, че една от тях принадлежи на Министерството на културата.", "date": "2019.04.18", "title": "Най-малко 70 задържани при акция за нелегално пребиваващи в Атина"}
{"url": "https://www.novinite.bg/articles/174354/Kim-Chen-un-shte-se-sreshtne-s-Putin-v-Rusiya-do-kraya-na-april", "text": "Севернокорейският лидер Ким Чен-ун ще посети Русия до края на този месец и ще се срещне с президента Владимир Путин, съобщи Кремъл в изявление, цитирано от ТАСС.Визитата ще се осъществи през втората половина на април по покана на Путин, се уточнява в текста, публикуван на сайта на руското президентство.Изявлението не съдържа повече подробности.", "date": "2019.04.18", "title": "Ким Чен-ун ще се срещне с Путин в Русия до края на април"}
{"url": "https://www.novinite.bg/articles/174357/Polsha-kazva-ne-na-evroto", "text": "На фона на подготовката на България и Румъния по пътя към Еврозоната най-голямата икономика в Централна и Източна Европа изглежда няма планове скоро да замени местната валута с евро.Управляващата консервативна партия в Полша Право и справедливост обяви, че държавата няма намерение да бърза в присъединяването към Еврозоната.Нейните представители призовават останалите политически партии в страната да подпишат обща декларация, според която Полша ще приеме еврото само когато достигне икономическото развитие на Западна Европа, съобщава сайтът Emerging Europe, цитиран от money.bg.\"Надявам се, че тази декларация ще покаже зрелостта на полската политическа класа. Става дума за интереса на нашата страна\", посочва лидерът на партията Ярослав Качински.По-рано този месец той заяви: \"Ние казваме \"не\" на еврото, казваме \"не\" на европейските цени\".\"Договорът за членство в Европейския съюз не определя датата за приемане на еврото. Някой ден ще се присъединим, но само когато нивото на богатството се доближи до нивото в Германия\", коментира още през миналата седмица Качински.Припомняме, че през юли миналата година България подаде необходимите документи в Европейската централна банка и Европейската комисия за т.нар. установяване на тясно сътрудничество с ЕЦБ. Преди влизането в механизма ERM II обаче страната ще трябва да стане част от Европейския банков съюз.Това обаче се предхожда от проверка на шест български банки, която ще бъде извършена от ЕЦБ. Наблюдавани ще бъдат \"УниКредит Булбанк\", Банка ДСК, ОББ, \"Първа инвестиционна банка\", \"Централна кооперативна банка\" и \"Инвестбанк\". Резултатите от прегледа на качеството на активите им и стрес тестовете ще станат ясни през лятото.Румъния от своя страна преди време представи няколко сценария в тази посока, според които страната ще може да замени леята с евро в следващите между шест и осем години.Хърватия от своя страна също се готви да направи първите стъпки към влизането си в Еврозоната. През февруари от централната банка там обявиха, че до юли месец трябва да бъде изпратено писмо за намерението на страната да се присъедини към механизма ERM II.", "date": "2019.04.18", "title": "Полша казва \"не\" на еврото"}
{"url": "https://www.novinite.bg/articles/174375/Rabotnici-ukrepvat-konstrukciyata-na-Notr-Dam", "text": "На мястото има огромен кран и работят ремонтни екипи, след като властите предупредиха, че част от конструкцията все още е в опасност. Пожарникари огледаха останалото от някогашния покрив, за да установят щетите.Временна дървена катедрала може да бъде издигната срещу \"Нотр Дам\", докато се работи по възстановяването на оригиналната, съобщи ректорът на \"Нотр Дам\" Патрик Шове, цитиран от ДПА. Пред телевизия \"Си Нюз\" Шове каза, че кметицата на Париж Ан Идалго се е съгласила градските власти да предоставят част от площада пред \"Нотр Дам\" за издигане на временна постройка. Министърът на културата Франк Ристер потвърди, че е възможно да бъде издигната временна сграда, но отбеляза, че още не е взето решение. Френският президент Еманюел Макрон заяви, че иска възстановяването на катедралата да бъде извършено за пет години, макар че според експерти този срок е твърде амбициозен.Министърът на труда Мюриел Пенико обяви в акаунта си в Туитър началото на проект, наречен \"Строежът на Франция\", който цели да привлече млади специалисти да участват в реконструкцията на \"Нотр Дам\", предаде ТАСС.Остров Сите, на който се намира \"Нотр Дам\", в сърцето на френската столица, днес е доста пуст, тъй като е затворен за всички освен жителите му. Магазините и заведенията не работят, няма ги и обичайните тълпи от туристи.През целия ден Франция отдава почит на пожарникарите, спасили от рухване прочутата в цял свят катедрала и попречили нейните безценни съкровища да бъдат погълнати от огъня.Президентът Макрон бе домакин на специална среща с огнеборците. \"Страната и целият свят ни гледаха и вие бяхте за пример. Вие бяхте идеалният пример какви трябва да бъдем\", заяви Макрон, приветствайки в президентския дворец 300 души, 250 пожарникари от Париж и района, полицаи, членове на Червения кръст и \"Гражданска защита\", допринесли за спасяването на катедралата. В понеделник вечерта държавният глава вече похвали работата на пожарникарите и ги нарече \"герои\". На срещата в президентството присъстваха и много министри.", "date": "2019.04.18", "title": "Работници укрепват конструкцията на „Нотр Дам“"}
{"url": "https://www.novinite.bg/articles/174299/Kinofestivalat-Zlatnata-lipa-se-zavrashta-prez-yuni-s-54-novi-filma-ot-Evropa", "text": "Кинофестивалът „Златната липа“ ще се проведе за 7-ми пореден път в началото на юни 2019 г. и ще събере в Стара Загора кинотворци от цяла Европа. Фестивалната програма ще продължи от 1-ви до 5-ти юни, съобщи създателят на фестивала и негов изпълнителен директор, кинорежисьорът Магдалена Ралчева. Почитателите на „Златната липа“ ще имат удоволствието да се впуснат в истински филмов маратон от общо 54 игрални, документални и късометражни филми от 25 европейски страни.Входът за прожекциите, както винаги досега, ще бъде напълно свободен и безплатен. Фестивалните събития и прожекции на филмите ще се случват в голямата зала на Държавна опера Стара Загора и в залата на библиотека „Захарий Княжески“, които ще се превърнат в киносалони. Окончателната програма все още се уточнява и ще бъде публикувана в сайта на фестивала http://thegoldenlinden.com до средата на месец май. Магдалена Ралчева благодари за подкрепата към фестивала от страна на община Стара Загора и разкри някои подробности около тазгодишното киносъбитие в Града на липите: - Г-жо Ралчева, в средата на април сме, докъде стигна подготовката по 7-то издание на Кинофестивала за ново европейско кино „Златната липа“? - Трябва да призная, че всяка година все по-добре се справяме с организацията на фестивала, което вероятно е резултат от натрупания 7-годишен опит. Надявам се, че и през 2019 г. ще изненадаме приятно нашите зрители с нови и качествени европейски ленти. Почти сме към края на нашата подготовка. Ясен е състава на журито, което ще оценява филмите от конкурсната програма. По традиция то ще бъде 5-членно и ще включва кинотворци от различни европейски държави. Ще издам само, че от българска страна в журито ще бъде режисьорът Илиян Джевелеков, чийто филм „Вездесъщият“ миналата година спечели „Златна липа“ за мъжка роля заради завладяващото изпълнение на актьора Велислав Павлов. - Колко филма пресяхте, за да съставите програмата на фестивала? - Изгледахме повече от 200 филма и продължаваме да получаваме още предложения. Това едновременно ни затруднява и ни радва, защото популярността на фестивала ескалира с всяка изминала година и нека това да продължава. Включихме в програмата 54 филма от 25 страни, 9 от тях ще участват в конкурсната програма. Дебют в „Златната липа“ ще направят Исландия и Португалия с много силни заглавия, които ще бъдат в конкурсната програма и ще се състезават за статуетка в категориите „Най-добър филм“, „Най-добра актриса“, „Най-добър актьор“, „Най- добър режисьор“, както и за специалното отличие на Съюза на българските филмови дейци. Според мен, всички филми са изключително инстересни и съм сигурна, че нашите кинозрители също ще останат очаровани. - Накъде е насочен погледът на европейските кинотворци през тази последна година, през която са произведени филмите от програмата на „Златната липа 2019? - Екзистенциалните теми и битието на съвременния човек отново са водещи в творчеството на европейските кинотворци. Интересен факт е, че ако миналата година акцентът пада върху образа на жената и дори лентата, която спечели наградата за най-добър филм - „Божественият порядък“ от Швейцария, разказваше за борбата на жените за правото им да гласуват, то тази година фокусът е върху мъжете и техния опит да се справят с живота в този толкова объркан и забързан свят. Къде успешно, къде не, те търсят начин да излязат победители в своята ежедневна битка за правото да бъдат себе си. Ще видим мъже, които се опитват сами да отглеждат децата си, защото майката се е отказала да го прави. И мъже, които заразват семействата си и заминават да търсят щастието си зад граница. Трети се опитват да се върнат в семейното гнездо и да бъдат добри съпрузи, въпреки икономическата безпътица. Повечето от филмите в 7-то издание на „Златната липа“ рисуват сложен психологически портрет на съвременния мъж, който може да ни изуми с решителността си или да предизвика възхищение или съчувствие със смиреността си. - Доколко съвременното европейско кино е огледало на това, което се случва в Европа? - Всички разказвачи на киноистории са тънки психолози и много добре улавят най-наболелите и важни проблеми на европейското общество. Да, европейската кинематография е огледало на това, което се случва в Европа. Включително това важи и за българските филми, които ще видите по време на фестивала. - Къде стои българското кино в тази разноцветна кинопалитра от Европа? - „Златната липа 2019“ ще покаже богата селекция от прекрасни български филми. България ще бъде представена в конкурсната програма с филма на Милко Лазаров „Ага“ - един от най- необичайните, красиви и изящно направени филми в последно време. Всички казват, че на „Берлинаре“ зрителите са били като хипнотизирани и никой не е станал от мястото си дълго време, след като е свършила прожекцията. Сред българските заглавия са и „Далеч от брега“ на Костадин Бонев, дебютния филм „Безкрайната градина“ на театралния режисьор Галин Стоев, който дълги години работи във Франция, провокиращият „Ирина“ на талантливата режисьорка Надежда Косева, който прави интересен портрет на българското общество чрез историята на млада жена от провинциален град, която става сурогатна майка. Тематиката във всички тези игрални филми е точно огледало на това, което се случва и в България. Българската програма включва и още много заглавия, сред които и няколко изключително любопитни документални и късометражни филми. - Специалната награда за цялостен принос в киното тази година в България ли ще остане или ще отпътува за чужбина? - Специалната награда за цялостен принос в киното ще бъде връчена и тази година на известен и обичан от българите актьор. Звезда с неговото име ще бъде открита в алеята на липите край сградата на Старозагорската опера и той ще засади своята липова фиданка. Все още не мога да кажа неговото име и дали статуетката ще остане в България или ще пътува зад граница.", "date": "2019.04.18", "title": "Кинофестивалът „Златната липа“ се завръща през юни с 54 нови филма от Европа"}
{"url": "https://www.novinite.bg/articles/174312/Povisheno-razprostranenie-na-radikalniya-islyam-v-Belgiya", "text": "Белгийското контраразузнаване отчита повишено разпространение на радикалния ислям в страната и над 100 организации, свързани с този прочит на вярата на мюсюлманите, съобщават местни медии.Отбелязва се, че салафитските проповеди звучат не само в джамии, но и в учебни средища.Службите са разтревожени от участието в този процес на имами и директори на организации, от финансиране от кръгове на салафизма, както и от броя на последователите.Без да се дават точни данни, службите засичат повишаване на броя на тези случаи. Според контраразузнаването радикализираните мюсюлмани в страната остават малцинство, но вижданията им се разпространяват и изпъкват все повече, благодарение на социалните мрежи.Медиите съобщават също, че федералното правителство предприема информационна кампания, насочена към граждани на Палестина и Мароко, за да ги разубеди, ако имат намерения да потърсят убежище в Белгия. Кампанията ще продължи половин година, изпълнява се от холандско дружество за комуникация и засяга главно Фейсбук. Според правителството е по-добре хората да бъдат предупредени, че вероятността да получат закрила в Белгия е много малка, отколкото страната да търси начин да се справи, след като са пристигнали на място. Кампанията е предприета по примера на Великобритания и Германия, отбелязват медиите. ", "date": "2019.04.18", "title": "Повишено разпространение на радикалния ислям в Белгия"}
{"url": "https://www.novinite.bg/articles/174300/Ogranichavat-dvijenieto-v-tunel-Topli-dol-na-AM-Hemus", "text": "От 9 ч. до 19 ч. движението в тунел „Топли дол“ на АМ „Хемус“ ще бъде ограничено в тръбата за Варна поради ремонт на осветителната система, почистване на стените, настилката и бализите. Трафикът ще се осъществява двупосочно в тръбата за София. Необходимо е шофьорите да карат внимателно и да спазват стриктно поставената сигнализация.Всички граждани и транспортни фирми могат да получават информация за актуалната пътна обстановка от интернет страницата на АПИ – , както и по всяко време от денонощието на тел. 0700 130 20 в АПИ.", "date": "2019.04.18", "title": "Ограничават движението в тунел „Топли дол“ на АМ „Хемус“"}
{"url": "https://www.novinite.bg/articles/174308/Protest-zaradi-nezakonno-smetishte-v-Sopot", "text": "Екологична катастрофа заплашва Сопот. За това ни сигнализираха наши зрители в рубриката „Моята новина“. Поводът за безспокойството им е нерегламентирано сметище в частен имот в центъра на града, което постепенно се разширява. Местните се оплакаха, че боклуците често падали в дворовете им и на улицата. Многобройните им писма до институциите обаче остават нечути. И това накара част от жителите да се вдигнат на спонтанен протест. Градът се намира пред екологична катастрофа и може да пламне епидемия, твърдят част от хората, излезли на бунт срещу незаконното сметище.Те посочиха, че многократно са виждали собствениците - майка и син, да носят всякакъв вид отпадъци и ги да трупат в двора на къщата си. Вече 20 години проблемът не е решен. смята живущата в района Станислава Делидимова.Местните споделят, че, заради боклука, често виждат и плъхове. Според протестиращите в нерегламентираното сметище се трупат и опасни отпадъци, част от които са лесно запалими. Наскоро дори подали сигнал, че сред вещите има стари снаряди. Прокурорът от Районна прокуратура - Карлово Димитър Димитров заяви, че наистина е бил подаден такъв сигнал, но снаряд не е открит. Жителите на Сопот твърдят, че собствениците неведнъж са им казвали, че събират тези неща, защото един ден може да им потрябва нещо.От Екоинспекцията в Пловдив отговориха, че сигналът е препратен по компетентност на кмета на Община Сопот, тъй като случаят не е в техните правомощия. Жителите пък обвиниха общината в бездействие. Зам.-кметът обясни, че е с вързани ръце, защото по закон може се разпорежда само с отпадъците отвън.каза зам.-кметът на Община Сопот Николай Новаков.Освен къщата в Сопот, майката и синът имат вила в покрайните на града. Около нея също има нерегламентирано сметище, което се разпростира на площ от 5 декара. Майката и синът отказаха коментар.Прокуратурата ще изпрати предписание, с което да задължи Общината да изчисти нерегламентираното сметище и да извози отпадъците на регламентираното депо.", "date": "2019.04.18", "title": "Протест заради незаконно сметище в Сопот"}
{"url": "https://www.novinite.bg/articles/174363/Kogato-ima-ekshan-humor-i-yaki-boeve-stava-duma-za-noviya-trejlar-na-Barzi-i-yarostni-Hobs-i-Shou", "text": "Тази година ще бъде белязана от епичното екшън присъствие на новия филм от франчайза Бързи и яростни. Абсолютните доайени в сферата на съвременните екшън филми и ехидно поднесеното чувство за хумор Дуейн Джонсън и Джесън Стейтъм се завръщат за един поразяващ, съдбовен сблъсък с Бързи и яростни: Хобс и Шоу. Войната межу тайните агенти Люк Хобс (Дуейн Джонсън) и Декард Шоу (Джейсън Стейтъм) започва още от Бързи и яростни 7 и се развива интригуващо да появата на първия самостоятелен филм от поредицата. Сега е времето да загърбят старата вражда и да се изправят срещу най-опасния терорист – Брикстън (Идрис Елба). Той е кибернитично усъвършенстван анархист, който контролира опасна билогична зараза и планира да промени човечеството завинаги.Блестящият агент на МИ-6 и сестра на Декард Шоу - Хейти Шоу (Ванеса Кърби) също става част от историята и влиза в директна битка с Брикстън. Въпросът накрая ще е кой кого. В новия трейлър на филма зрителите едва си поемат дъх заради изключителната динамика в действието и разнообразните екзотични локации, където се развива сюжетът. Безпроблемното покоряване на небостъргачи, безкомпромисното летателско изпълнение с вертолет, поразяващите бомби по улиците на Лос Анджелис и изникващите на всяка крачка поводи за зверско „меле“, превръщат продукцията в своеобразен екшън шедьовър, заслужаващ специално отношение. Като „черешката на тортата“ идва и екзотичната нотка в лицето на майката и братята на Люк Хобс, които са типични представители на малката тихоокеанска държава Семоа. Режисьор на филма е Дейвид Лийч (Атомна блондинка, Дедпул 2).Сценарият е дело на Крис Морган (Бързи и яростни). Продуценти са Крис Морган, Дуейн Джонсън, Джейсън Стейтъм и Хирам Гарсия, а изпълнителни продуценти на Бързи и яростни: Хобс и Шоу са Дани Гарсия, Кели Маккормик, Стивън Часмън, Итън Смит и Енсли Дейвис.Бързи и яростни: Хобс и Шоу ще ни разкажат играта от 2 август в кината, IMAX и 4DX.", "date": "2019.04.18", "title": "Когато има екшън, хумор и яки боеве, става дума за новия трейлър на \"Бързи и яростни: Хобс и Шоу\""}
{"url": "https://www.novinite.bg/articles/174297/Balgariya-ostava-na-111-o-myasto-po-svoboda-na-presata-v-sveta", "text": "Влошаване на свободата на медиите по света констатират от организацията \"Репортери без граници\" в годишен Индекс за свобода на пресата. Враждебното отношение и дори омразата към журналистите, изразявана от политическите лидери, прераства в по-чести и по-сериозни действия на насилие, посочва докладът. България остава на 111-о място по свобода на медиите. Международната неправителствена организация \"Репортери без граници\" оповести годишния Индекс за свобода на пресата.От Репортери без граници отбелязват, че тайните споразумения между медиите, политиците и олигарсите са изключително разпространени. Увеличава се и съдебният тормоз спрямо независими медии, както и натискът върху разследващите журналисти.Както през 2018 г. България заема 111-о място, между Етиопия, които имат същия индекс като нашата страна (35.11) и Мали, които са на 112-о място.Класирани са общо 180 държави. На първите 3 места са три скандинавски страни - Норвегия, Финландия и Швеция. Последното място е за Туркменистан.Журналистите все по-често са обект на насилие, показва още докладът. Омразата, насаждана към съсловието от страна на политици популисти и авторитарни лидери се превръща във физически атаки по целия свят. Докладът сочи още, че намалява броят на страните по света, в които журналистите могат да работят спокойно.", "date": "2019.04.18", "title": "България остава на 111-о място по свобода на пресата в света"}
{"url": "https://www.novinite.bg/articles/174311/V-tri-stolichni-kvartala-shte-ima-punktove-za-sabirane-na-opasni-otpadaci-dnes", "text": "\r\nМобилни пунктове за събиране на опасни отпадъци се разкриват от днес до 20 април в столичните райони \"Оборище\", \"Изгрев\" и \"Младост\".\r\n\r\n\r\n\r\n\r\n\r\n", "date": "2019.04.18", "title": "В три столични квартала ще има пунктове за събиране на опасни отпадъци днес"}
{"url": "https://www.novinite.bg/articles/174315/Pravnata-komisiya-obsajda-promenite-v-metodikata-za-izchislenie-na-pensiite", "text": "Парламентарната социална комисия ще обсъди за второ четене промени в Кодекса за социално осигуряване. Измененията предвиждат бъдещите пенсионери да могат да избират до 2023 г. по коя методика да се изчислява размерът на пенсията им - по старата или по новата.Ръководството на социалната комисия направи между първо и второ четене на проекта за промени в Кодекса за социално осигуряване още едно предложение, което да улесни бъдещите пенсионери в избора им – НОИ да изчислява по служебен път кой е по-благоприятният вариант. Целта е да се гарантира получаването на по-благоприятния размер на пенсията.", "date": "2019.04.18", "title": "Правната комисия обсъжда промените в методиката за изчисление на пенсиите"}
{"url": "https://www.novinite.bg/articles/174321/Patnik-v-avtobus-e-s-opasnost-za-jivota-sled-ryazko-spirane", "text": "Пътник в автобус на градския транспорт във Варна е тежко ранен. , съобщава ''Дарик''. Инцидентът е станал на 17 април в следобените часове. Той е настанен в болница и е с опасност за живота. ", "date": "2019.04.18", "title": "Пътник в автобус e с опасност за живота след рязко спиране"}
{"url": "https://www.novinite.bg/articles/174324/Jordanka-Fandakova-Ima-seriozen-skok-v-uchitelskite-zaplati", "text": "Ще поискаме терен от държавата в \"Манастирски ливади\", където да построим училище и детска градина. Това обяви столичният градоначалник Йорданка Фандъкова на X Национална отчетно-изборна конференция на Синдикат \"Образование\" към КТ \"Подкрепа\", предаде Novini.bg.,,Важно е учителите да работят в добра среда. Инвестициите в образованието са мащабни и видими. Учителската професия е изключително трудна, но и много приятна. Когато един учител е мотивиран и подготвен, той е лидерът в класната си стая'', заяви тя и изтъкна, че тази година бюджетът за образователните институции в София е рекорден - над 75 млн. лева до този момент. ,,Образованието е една от сферите, в която постигаме консенсус. Преди 10 години началната заплата на учителя в София беше 450 лева, днес е 920 лева. Дали е достатъчно? Не, разбира се, но е сериозен скок'', завърши столичният кмет.", "date": "2019.04.18", "title": "Йорданка Фандъкова: Има сериозен скок в учителските заплати"}
{"url": "https://www.novinite.bg/articles/174314/Stolichni-pediatri-izlizat-na-protest", "text": "Педиатри от Специализираната болница по детски болести \"Проф. д-р Иван Митев\" в София излизат на протест с искане за промяна на статута на лечебното заведение.Недоволството им е продиктувано от ниското заплащане и недостигът на медицински сестри. Лекарите настояват да отпадне лимитът за прием на пациенти, което води до невъзможност за диагностика и лечение.Медиците настояват също за увеличаване на цените на клиничните пътеки при лечението на деца. Вчера педиатрите се срещнаха с министъра на здравеопазването Кирил Ананиев, който им обеща допълнително финансиране.Исканията за промяна в статута на болницата на този етап не могат да бъдат удовлетворени.", "date": "2019.04.18", "title": "Столични педиатри излизат на протест"}
{"url": "https://www.novinite.bg/articles/174329/Lozan-Panov-skri-ot-horski-pogledi-evtinata-vila-kraj-Varna", "text": "Председателят на ВКС Лозан Панов е скрил от хорски погледи \"евтината\" си вила край Варна. Той е опънал зелено пано върху оградата си, за да скрие имота от любопитни погледи, съобщава агенция \"ПИК\". До момента оградата бе обикновена мрежа, но след снимките на вилата, които покадзаха, че 26 000 лева за нея е повече от отлична сделка, самейство Панови са взели мерки.Това става само ден, след като председателят на ВКС изнесе нова политическа реч, в която засегна и имотните скандали. Панов, чийто кумове са оскандалените собственици на \"Артекс\" семейство Мирянови, ясно не се чувства като част от схемата, а само \"минат от нея\". Затова и сега опакова морската вила, за де не се набива на очи.Припомняме, че Панов придобива морския имот през 2013 г.  Той се намира в местността Галата-Прибой, като придобивката му включва една втора идеална част от 480 кв. м. земя, а постройката върху нея е със застроена площ от 37 квадратни метра. НАП установява, че декларираната при сделката цена е цели шест пъти ниска от реалната цена, като заключението на лицензирания оценител е приложено към ревизията. Изводът е, че председателят на ВКС е укрил значителни доходи, върху които не е платил и съответните данъци.Справка в кадастъра разкрива, че вилата на Лозан Панов не само че има морска панорама, двуетажна е (което поставя и въпроса дали вторият етаж е законен  или не, при положение, че в нотариалния акт такъв не е описан), а е на броени метри от самия плаж, поради което цената й става значително по-висока.", "date": "2019.04.18", "title": "Лозан Панов скри от хорски погледи \"евтината\" вила край Варна"}
{"url": "https://www.novinite.bg/articles/174301/Egipetski-grad-s-interes-za-partnorstvo-s-Veliko-Tarnovo", "text": "Посланикът на Египет в България гостува във Велико Търново. Негово превъзходителство Моайед Фатхалма Ел Дали е в старопрестолния град във връзка със започващото през утрешния ден Международно изложение „Културен туризъм 2019“. Дипломатът бе посрещна от заместник-кмета на историческата и духовна столица на България Снежана Данева-Иванова. Тя го запозна със съвременно развитие на града, с високата оценка на Световната банка и ръста на инвестиции и производства, които съвсем скоро ще доведат до разкриването на нови 500 работни места.Богатото историческо и архитектурно наследство, целогодишният туристически и културен сезон с над 500 събития и големи международни фестивали сезон правят Велико Търново привлекателен за най-широк спектър от посетители, акцентира Снежана Данева-Иванова.Посланик Моайед Фатхалма Ел Дали посочи, че интерес към установяване на партньорски отношения с Велико Търново имат от Луксор. Двата града могат да обменят опит в сферата на туристически атракции и по-специално – на аудиовизуалните спектакли, бе общото мнение на Снежана Данева-Иванова и дипломата. По-рано през деня в Общината гостува и почетният консул на Казахстан Иван Иванов. Снежана Данева-Иванова предложи групи и състави от азиатската държава да гостуват във Велико Търново в рамките на Международния фолклорен фестивал, който е сред летните акценти в културния календар на Велико Търново и се радва на огромен интерес сред публиката в цяла България.", "date": "2019.04.18", "title": "Египетски град с интерес за партньорство с Велико Търново"}
{"url": "https://www.novinite.bg/articles/174333/Reporteri-bez-granici-sloji-ubijstvoto-na-Viktoriya-v-grafata-pokushenie-nad-jurnalist", "text": "България остава на 111-о място по свобода на медиите. Международната неправителствена организация \"Репортерите без граници\" публикува годишния си доклад за Индекс на свободата на пресата.Това е същата позиция, която страната ни заемаше и миналата година. Класирани са общо 180 държави. На първите 3 места са три скандинавски страни - Норвегия, Финландия и Швеция. Последното място е за Туркменистан.Журналистите все по-често са обект на насилие, показва още докладът. Омразата, насаждана към съсловието от страна на политици популисти и авторитарни лидери, се превръща във физически атаки по целия свят. Само 8% от изследваните 180 държави са в ситуация \"добра\".В доклада на \"Репортери без граници\" обаче има сериозен гаф, който поставя под въпрос легитимността на цялото изследване за България. Самото заглавие е: \"Убийство през 2018, трето в ЕС за година\".Това е началото на текста за България, който говори за груба манипулация с фактите. Убийството на Виктория Маринова не беше политическо, както се опитват да внушат \"изследователите\", нито беше заради нейната работа. Става въпрос за тежко криминално престъпление, разкрито от българските и германските власти, за което има задържан, с повдигнати обвинения, който е изправен пред българския съд и чийто процес е публичен.Пришиването на \"случая Виктория Маринова\" с тези на убитите разследващи журналисти Ян Куцияк и Дафне Галисия издава и очевидната потребност на сценаристите на докладите да ги направят скандални.\"Докладчиците\" за България традиционно явно са семейство Прокопиеви, които самолично са съчинили следния цитат: Вероятно семейство Прокопиеви визират проблемите на издателя Иво Прокопиев, но и те не са заради неговата журналистическа дейност, а заради приватизационните му активности, с които е с повдигнато обвинение в компанията на двама представители на изпълнителната власт - министрите Симеон Дянков и Трайчо Трайков. Обвинението на Прокопиев е повече от сериозно - пране на пари.", "date": "2019.04.18", "title": "\"Репортери без граници\" сложи убийството на Виктория в графата покушение над журналист"}
{"url": "https://www.novinite.bg/articles/174371/Vrashtat-ni-30-hil-antiki-nezakonno-izneseni-v-Ispaniya", "text": "Над 30 000 антични предмета, незаконно изнесени от България, ще бъдат върнати след съвместна операция \"Сердика“ на българските и испанските служби.На 23 октомври 2018 г., с подкрепата на Европол и Евроджъст, на територията на Испания и България е неутрализирана организирана престъпна група, осъществявала трансграничен трафик на антики от страната към Иберийския полуостров и продажбата им на местния черен пазар.Съвместното разследване се води срещу 16 български граждани, 8 от които и до момента са задържани под стража в град Торенте, област Валенсия, съобщи МВР.Събраните доказателства сочат, че групата е действала от януари 2016 г., като първоначално е изкупувала артефакти от иманяри и от дилъри на антики в България. След това организирала изнасянето им от страната и транспортирането им в Испания. Движимите културни ценности са били предлагани за продажба чрез Ebay.com, в т.ч. чрез наддаване от фалшиви профили.При съвместната операция бяха намерени и иззети общо 30 600 артефакта (около 600 от тях в България)  - гръцка и римска керамика, шлемове, погребални урни, стрели, копия, монети, както и 180 000 евро в брой. Резултатите от назначените до момента експертизи показват, че става дума за автентични културно-исторически ценности с произход България, които съгласно международните договорености, трябва да бъдат върнати у нас след приключване на делото срещу участниците в групата.Ако сред артефактите има фалшификати, предлагани на клиенти като оригинали, ще им бъдат повдигнати обвинения и за измама.На координационна среща на разследващите, проведена на 11 април 2019 г. в централата на Евроджъст в Хага, е постигата договореност съдебното дело срущу членовете на престъпната група да се води в Испания, където са задържани повечето от участниците. Събраните в България доказателства ще бъдат предоставени на испанските съдебни власти и приобщени към тамошното досъдебно производство.", "date": "2019.04.18", "title": "Връщат ни 30 хил. антики, незаконно изнесени в Испания"}
{"url": "https://www.novinite.bg/articles/174328/Vlak-blasna-chovek-pri-gara-Lakatnik", "text": "Човек е бил блъснат от влак в района на Искърското дефиле при гара Лакатник. Инцидентът е станал около 07.45 часа тази сутрин.\r\nЧовекът е блъснат от влак, пътувал от Лом за София, в участъка между Елисейна и Лакатаник. Движението на влакове в участъка е спряно до приключване на следствените дейстивия, предаде Фокус.\r\nКъм момента на място в различни участъци престояват 5 влака - в Лакатник престоява бърз влак от София за Варна, в Елисейна престоява бърз влак от Горна Оряховица за София, в Своге - бързият влак от София за Видин, а в Зверино бързият влак от Видин за София.\r\n", "date": "2019.04.18", "title": "Влак блъсна човек при гара Лакатник"}
{"url": "https://www.novinite.bg/articles/174337/KAT-s-akciya-v-Plovdiv", "text": "Пътната полиция с акция по улиците на Пловдив - градът, който оглавява черната статистика по брой загинали на пътя за последните две години.В акцията на КАТ участват всички налични полицаи. Проверките ще продължат до края на седмицата. Униформените следят дали шофьорите и пътниците слагат колани, както и дали малките деца в колите са добре обезопасени.Обект на проверка са и мотоциклетите. Катаджиите ще проверяват дали номерата им се виждат добре.", "date": "2019.04.18", "title": "КАТ с акция в Пловдив"}
{"url": "https://www.novinite.bg/articles/174352/Trima-eksshefove-v-API-s-obvineniya-za-katastrofata-kraj-Svoge", "text": "Прокуратурата обвини двама бивши членове на Управителния съвет и директор на дирекция в АПИ за инцидента на 25 август 2018 г. край Своге, при който загинаха 20 души, а 8 получиха средни телесни повреди.Обвинени са изпълнителният директор на “Трейс – София“ ЕАД, изпълнител на ремонта на пътя, техническият ръководител, началникът на Асфалтовата база и инженерът, осъществяващ строителен надзор на строителните дейности.Незабавно след настъпване на тежкия инцидент, под ръководството на Окръжна прокуратура – София започна досъдебно производство. Главният прокурор Сотир Цацаров обяви, че Прокуратурата ще разследва тежката автобусна катастрофа край Своге в три направления - действията на водача на автобуса, задълженията на транспортната фирма – превозвач и състоянието на пътя, и възложи на екип от следователи от Националната следствена служба провеждане на разследването.", "date": "2019.04.18", "title": "Трима ексшефове в АПИ с обвинения за катастрофата край Своге"}
{"url": "https://www.novinite.bg/articles/174323/Boite-za-yajca-i-kozunacite-sa-palni-s-E-ta", "text": "Боите за яйца и козунаците са пълни с Е-та и алергени според „Активни потребители“, предава репортаж на Нова тв в \"Здравей, България\".Проучването показва, че в козунаците има средно по 6 Е-та. От тази седмица на пазара започват проверки и от Агенцията по храните.В 11 от 16-те проверени козунаци липсва поне една от основните съставки – слага се яйчен меланж, суроватка или палмово масло вместо яйца и мляко. Жълтеникавият цвят се получава от оцветители, а не от жълтъка на яйцето.Според пекар 2 яйца, 150 гр захар, 100 мл мляко и труда на човека, който се занимава с това 6 часа, няма как да струва 1,50 лв. Евтината цена е или за сметка на вложените продукти, или за времето за втасване.От БАБХ обаче успокояват, че това са позволени и неопасни Е-та. Изследване в специална лаборатория в Столичната здравна инспекция на няколко вида бои за яйца показва, че в тях има изкуствени оцветители, но те са разрешение – Е-102, Е-110, Е-122, Е-131, Е-133.Всяка една боя за яйца е безвредна за директно консумирани храни, успокояват от Агенцията за храните. Според диетолози обче въпреки това има рискове: астма, кашлица, ринит, гастрит, алергична хрема, хиперактивност. Най-опасният цвят бил синият. Особено внимателни трябва да сме към Е-тата от 102 до 145.", "date": "2019.04.18", "title": "Боите за яйца и козунаците са пълни с Е-та"}
{"url": "https://www.novinite.bg/articles/174336/Sadat-otmeni-garanciyata-na-Lyutvi-Mestan", "text": "Окръжният съд в Кърджали отмени гаранцията от 10 000 лева на лидера на ДОСТ Лютви Местан. Тя му беше наложена от прокуратурата за катастрофата край ГКПП \"Маказа\", при която загина 6-месечно бебе.Един от аргументите на магистратите е, че нямали яснота за имущественото състояние на политика, съобщава \"24 часа\". Решението е окончателно. Засега в сила остават други две мерки, наложени на Местан - забрана да напуска страната и отнемане на шофьорската книжка. Местан е обвинен за инцидента, при който причини смърт по непредпазливост на 6-месечната Е. А. на 14 април на пътя за Гърция, край село Загорци. ", "date": "2019.04.18", "title": "Съдът отмени гаранцията на Лютви Местан"}
{"url": "https://www.novinite.bg/articles/174342/KEVR-nyama-da-prieme-drastichno-uvelichenie-na-cenite-na-toka", "text": "\r\nКомисията за енергийно и водно регулиране няма да приеме драстично увеличение на цените на електроенергията , заяви шефа на регулатора Иван Иванов. Той прогнозира, че увеличението от 1 юли ще бъде в рамките на настоящата инфлация - т.е между 2-3 процента.\r\nВчера от електроразпределителните дружества поискаха увеличение на цените. Над 51% скок на нощната тарифа за битовите потребители , а за дневната - близо 11% предлага ЧЕЗ. От ЕВН предлагат увеличение на дневната тарифа с 4,6 % и с над 8 на сто за нощната. От \"Енерго Про\" предлагат поскъпване на нощния ток за домакинствата с близо 5% и с над 2 за дневната енергия.", "date": "2019.04.18", "title": "КЕВР няма да приеме драстично увеличение на цените на тока"}
{"url": "https://www.novinite.bg/articles/174365/Namalyava-populaciyata-na-deset-vida-divi-pcheli", "text": "Повече от десет вида диви пчели, които имат голяма роля за опрашването на плодовете и зеленчуците в североизточните американски щати, намаляват, съобщи Асошиейтед прес, цитирана от БТА.Учени от университета на Ню Хемпшър изследваха 119 вида пчели в щата от музейна колекция на 125 години. Те установиха, че 14 от тях са намалели, някои с до 90 процента. Точните причини са неясни, но промените в климата може да са една от тях.Половината от намалелите в района видове са се изместили на по-голяма височина. Други потенциални причини могат да са намалял хабитат, урбанизацията, употребата на пестициди. Популациите на пчелите намаляват в цял свят от повече от 10 години.Според учените това се дължи на много фактори, като употребата на инсектициди с неоникотиноиди, паразити, болести, промяна в климата, намаляло разнообразие на храната. Пчелите са много важни за опрашването на посевите. Почти една трета от храната на хората е от растения, опрашвани от пчели.", "date": "2019.04.18", "title": "Намалява популацията на десет вида диви пчели"}
{"url": "https://www.novinite.bg/articles/174335/Tiket-sistemata-v-Sofiya-shte-zaraboti-sled-20-meseca", "text": "\"След 20 месеца ще заработи дългоочакваната тикет система за таксуване в столичния градски транспорт\", заяви общинският съветник от ГЕРБ Зафир Зарков.Зарков уточни, че договорът за изграждане вече е подписан и в момента тече проучването как системата да обхване наземния и подземен транспорт в града. Целта на тикет системата е да обслужва всички видове транспорт, т.е. да нямаме специални отделни билети за метро и наземен транспорт.До края на лятото се очаква да пристигнат 10 трамвая от Прага, които са втора употреба. „Всеки един от тях струва 40 000 лева, като от тази цена 10 000 лева са за транспортиране. Трамваите са на 18-19 години, но въпреки това са в перфектно техническо състояние и имат още дълъг експлоатационен живот. Цената наистина е ниска, имайки предвид, че един нов трамвай струва 1,5 милиона евро\", каза Зарков, цитиран от БГНЕС.Новите трамваи ще заменят сега движещите се по линия 20 и 22, които са над 30 години.", "date": "2019.04.18", "title": "Тикет системата в София ще заработи след 20 месеца"}
{"url": "https://www.novinite.bg/articles/174370/Arnaudova-Shoforat-i-firmata-remontirala-patya-sa-vinovni-za-tragediyata-kraj-Svoge", "text": "''Установен е механизма на настъпване на ПТП-то. Вина носи водачът на автобуса. Ако той се е движел с 40 км/ч е нямало да навлезе в насрещното движение, независимо от пътната настилка и метеорологичните условия. Затова, че не се е движел с тази скорост е допринесъл за тежкото ПТП'', каза говорителят на главния прокурор Румяна Арнаудова.Взети са 9 проби от настилката и са дадени за изследване в лаборатория. Пътната настилка е била с много лошо качество.Не са спазени множество нормативни актове, а неспазването им е довело до смъртта на 20 души.''Собственикът и изпълнителен директор на ''Трейс - София'', надзорникът на строежа и началникът на асфалтовата база са нарушили задълженията си'', допълни Арнаудова.По думите й последният слой на асфалтовата смес не отговаря на изискванията за това как трябва да е съдържанието на смесите. Сложени са по-евтини компоненти.''Глосов е получил много сигнали за това, че пътят е лош и има проблеми. От полицията в Своге са изпращали сигнали за катастрофи вследствие на лошия път, но Глосов не е предприел действия за незабавен ремонт. Той е изпратил писмо до ''Трейс'' да отстранят нередностите'', каза Арнаудова.Мярката за неотклонение на изпълнителния директор на ''Трейс'' е 15 000 лева гаранция, на бившите шефове в АПИ- 10 000 лв., а на останалите по 2 000 лева.''Не само строителите, но и стопаните на пътя са си позволили безстопанственост. Били са подписани и документи с невярно съдържание, за които ''Трейс'' са знаели. Има експертиза на подписите. Ще бъде извършена експертиза за това колко е спестила ''Трейс'' с влагането на некачествени материали'', каза Арнаудова.Тя допълни, че не е проследено качеството и ремонта на пътя. В документацията мантинела липсва, строителите са я поставили, но тя не отговаря на изискванията. Трябвало е да бъде подсилена със стоманени елементи, защото по пътя преминават тежкотоварни камиони.155 свидетели са разпитани, извършени са 10 огледа и 46 експертизи, но това не е краят на разследването.''И двамата бивши членове на АПИ са отговаряли за този ремонт, знаели са какви са банковите гаранции. Искали са да спестят тези 2 млн. лева на ''Трейс'', твърди Арнаудова.В понеделник ще бъде повдигнато обвинение на още едно лице - директор на дирекция в АПИ, който е трябвало да следи ремонта на пътя.", "date": "2019.04.18", "title": "Арнаудова: Шофьорът и фирмата, ремонтирала пътя, са виновни за трагедията край Своге"}
{"url": "https://www.novinite.bg/articles/174350/Andrej-Slabakov-i-gen-Shivikov-v-listata-na-VMRO", "text": "Актьорът и режисьор Андрей Слабаков, известен с хапливия си език, както и ген. Димитър Шивиков, който беше оневинен от съда, влизат в листата на ВМРО. Това потвърди и самият лидер на партията Красимир Каракачанов в парламентарните кулоари.Двамата ще заемат места от гражданската квота на войводите, които ще регистрират листата си в събота предиобед. И двамата са потвърдили присъствието си в листата.Каракачанов слага на избираеми места и двама свои депутати, които в последните месеци основно изнасят политическите битки в Народното събрание. Номиниран за евродепутат ще бъде организационният секретар на ВМРО Юлиан Ангелов и пловдивският депутат Александър Сиди, съобщи за Канал 3 Каракачанов. Заедно с тях за място в листата се спряга и пиарът на партията Екатерина Анева.Днес предстои ръководството на партиятапоследно да уточни списъка на номинираните за евродепутати, който утре вече трябва да е готов и утвърден.", "date": "2019.04.18", "title": "Андрей Слабаков и ген. Шивиков в листата на ВМРО"}
{"url": "https://www.novinite.bg/articles/174349/NS-edinodushno-odobri-vazobnovyavaneto-na-Vissheto-voennovazdushno-uchilishte", "text": "\r\nДепутатите подкрепиха единодушно възобновяването на Висшето военновъздушно училище „Георги Бенковски“ в Долна Митрополия 17 години след неговото закриване.\r\n\r\n\r\n\r\n\r\n\r\n\r\n\r\n\r\n", "date": "2019.04.18", "title": "НС единодушно одобри възобновяването на Висшето военновъздушно училище"}
{"url": "https://www.novinite.bg/articles/174355/Familiyata-na-Krum-Zarkov-s-evtini-apartamenti-v-Balchik", "text": "Четири апартамента в Балчик, с обща квадратура от 243 кв. м. притежават родителите на Крум Зарков. Това става ясно от проверка на имотното състояние на свързаните с депутата от “БСП за България” лица. Родителите на Зарков - журналистката Анна Заркова и хирурга Костадин Зарков, притежават имотите, заедно с друга семейна двойка - Станимир и Камелия Цветанови.Единият от имотите - апартамент от 67.70 квадрата е продаден на Анна Заркова и Камелия Ванчева-Цветанова през 2008-а година за 9 000 лева - с почти 300 лева повече от данъчната оценка. Продавач е фирмата “АГРОПРОГРЕС - В.ТЪРНОВО” ЕООД. Според запознати, цената на имот в региона по онова време се е движела по около 1600 лева на квадрат. Тоест - Заркова и Цветанова са  закупили имота на около десет пъти по-ниска цена.Същата фирма продава на Заркова през 2007-а апартамент от 60.30 кв.м. за 17 500 лева или за близо 290 лева на квадрат.Вероятно в закупените имоти са направени ремонтни дейности и преустройства, защото години по-късно двете семейства включват поредица от нови сделки, свързани със същото място в Балчик.През ноември 2011-а Станимир и Камелия Цветанови продават на Анна Заркова 7/10 идеални части от близо 59 квадрата от съседен апартамент срещу 15 600 лв - средно по 264.40 лева на квадрат. Ако направим сравнение със средните пазарни цени за региона - около 7 пъти под тях.Няколко месеца по-късно е сключен договор за доброволна делба между родителите на Крум Зарков и семейство Цветанови. Предмет са апартамент от 92.50 кв.м., изба от 11.07 кв.м., апартамент от 35.05 кв.м.,  изба от 12.40 кв.м., апартамент от 74.50 кв.м., изба от 6.50 кв.м. и апартамент от 39.10 кв.м. След делбата апартаментите от 92.50 кв.м и 39.10 кв.м остават за Заркови.По времето, по което се случват сделките Анна Заркова е репортер и шеф на криминалния отдел във вестник “Труд”. Проверка в регистрите към днешна дата обаче показва друго - майката и бащата на народния представител Крум Зарков са изключителни собственици на четирите апартамента, а семейство Цветанови са само съделители. Към момента няма данни защо са вписани като такива и какъв е произходът на средствата, с които имотите са закупени.Върховна касационна прокуратура възложи на КПКОНПИ и НАП проверка по изнесените през миналата седмица данни относно “произхода на средствата за придобиване на недвижими имоти на значителна стойност от народния представител Крум Зарков”. Резултатите все още не са известни.", "date": "2019.04.18", "title": "Фамилията на Крум Зарков - с евтини апартаменти в Балчик"}
{"url": "https://www.novinite.bg/articles/174367/Nameriha-stara-granata-do-detska-ploshtadka-v-Harmanli", "text": "Военнослужещи от Сухопътните войски транспортираха и обезвредиха днес невзривени боеприпаси, открити в градовете Русе и Харманли.Специализиран модул за овладяване и преодоляване на последиците от бедствия от Националния военен университет (НВУ) \"Васил Левски“ транспортира и обезвреди корозирал бронебоен снаряд. Боеприпасът е бил открит на 17 април в източната промишлена зона на града край река Дунав. Днес следобед той бе разузнат, транспортиран и обезвреден от специализиран екип от шестима военнослужещи.В град Харманли около 17.30 часа на 17 април в тревна площ, близо до детска площадка е била открита силно корозирала граната. На място днес е изпратен специализиран модул от четирима военнослужещи от формированието на Сухопътните войски в Хасково, който иззе невзривения боеприпас и го транспортира до полигон „Добрич“, където е унищожен.До пристигането на модулните формирования местата, на които са открити боеприпасите, са били отцепени и охранявани от органите на МВР. ", "date": "2019.04.18", "title": "Намериха стара граната до детска площадка в Харманли"}
{"url": "https://www.novinite.bg/articles/174356/NOI-Sredniyat-osiguritelen-dohod-za-stranata-za-fevruari-e-95298-leva", "text": "Размерът на средния осигурителен доход за страната за месец февруари 2019 г. е 952,98 лв. Това съобщиха от пресцентъра на Национален осигурителен институт. Средномесечният осигурителен доход за страната за периода от 1 март 2018 г. до 28 февруари 2019 г. е 904,73 лв. Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец март 2019 г., съгласно чл. 70, ал. 2 от Кодекса за социално осигуряване.", "date": "2019.04.18", "title": "НОИ: Средният осигурителен доход за страната за февруари е 952,98 лева"}
{"url": "https://www.novinite.bg/articles/174360/BSP-API-otnovo-otkaza-da-pokaje-istinata-za-sastoyanieto-na-patishtata-v-Balgariya", "text": "АПИ отказа да предостави информация за критериите и детайлите около строително- монтажните дейности на пътищата в България с аргумент за „некоректна” формулировка на запитването от страна на БСП. По този начин за пореден път не беше уважена молбата на БСП да бъдат публично изнесени документите с технически детайли за 46 конкретни точки от магистралите Хемус, Струма, Тракия, Марица, пътя Видин - Кулата и околовръстния път на София, които ще послужат за анализ на пътната настилка в независима европейска лаборатория. Този анализ, от своя страна, трябва да покаже каква е дебелината на пътната настилка, рецептите на асфалтовите смеси, дали са използвани неподходящи материали и равността на пътя. Народните представители от ПГ на „БСП за България” изпратиха трето поред писмо до АПИ с искане информацията да бъде предоставена от агенцията в регламентирания от закона срок.", "date": "2019.04.18", "title": "БСП: АПИ отново отказа да покаже истината за състоянието на пътищата в България"}
{"url": "https://www.novinite.bg/articles/174362/Tri-firmi-iskat-da-dostavyat-mashini-za-evrovota", "text": "До 25 април трябва да приключи изборът на фирмата, която ще достави 3000 машини за гласуване на евроизборите. Това каза на брифинг говорителят на Централната избирателна комисия (ЦИК) Александър Андреев, съобщи .Андреев обясни, че оферти са подадени от три фирми и са за наемане на 3000 специализирани устройства, софтуер и всички логистични дейности, свързани с осигуряването на машинното гласуване.„До 25 април специално назначена комисия трябва да приключи своята работа и да докладва на ЦИК своето предложение за избор на някой от кандидатите“, обясни Андреев и посочи, че критерият за подбор, който е залегнал, е най-ниската цена.", "date": "2019.04.18", "title": "Три фирми искат да доставят машини за евровота"}
{"url": "https://www.novinite.bg/articles/174369/Radev-izrazi-saboleznovaniya-na-germanskiya-si-kolega-Frank-Valter-Shtajnmajer-za-jertvite-ot-avtobusnata-katastrofa", "text": "Държавният глава Румен Радев изказва съболезнования на своя германски колега Франк-Валтер Щайнмайер по повод автобусната катастрофа на остров Мадейра в Португалия, при която загинаха германски туристи. Президентът изразява съпричастност и солидарност в трудния за всички германци момент. „Моята и на целия българския народ надежда е за бързо възстановяване на пострадалите в инцидента“, заявява Румен Радев в писмото си до Франк-Валтер Щайнмайер.", "date": "2019.04.18", "title": "Радев изрази съболезнования на германския си колега Франк-Валтер Щайнмайер за жертвите от автобусната  катастрофа"}
{"url": "https://www.novinite.bg/articles/174374/Balgariya-shte-kandidatstva-za-sedalishte-na-Evropejskiya-organ-po-truda", "text": "Правителството одобри намерението за издигане на кандидатурата на Република България за седалище на Европейския орган по труда. Обсъждането на предложението за регламент на Европейския парламент и на Съвета за създаване на новата структура започна през март 2018 г. в рамките на Българското председателство на Съвета на Европейския съюз.Органът ще подкрепя държавите-членки на ЕС в сътрудничеството, обмена на информация, съгласуваните и съвместните инспекции, медиацията, сътрудничеството в случай на трансгранични нарушения на функционирането на пазара на труда. Създаването на новата структура ще спомогне за гарантиране на правата на работниците и гражданите на равно третиране и равен достъп до възможности за заетост и социална закрила в трансгранични ситуации. С дейността си институцията ще осигури прозрачност за предприятията по отношение на местните трудови стандарти в целия вътрешен пазар.Със създаването на Европейски орган по труда се интегрират съществуващите структури и инструменти на Европейския съюз в областта на трансграничната трудова мобилност и координацията по въпросите на социалната сигурност. Очаква се новата структура да стартира своята дейност до края на 2019 г.Правителственото решение е взето неприсъствено.", "date": "2019.04.18", "title": "България ще кандидатства за седалище на Европейския орган по труда"}
{"url": "https://www.novinite.bg/articles/174358/Sofiya-kupuva-10-tramvaya-ot-Praga", "text": "\r\nСофия ще закупи 10 трамвая втора употребата от Прага, реши Столичният общински съвет (СОС). Мотрисите са 18 годишни и ще се движат по линиите 20 и 22, като заменят сегашните 30-годишни возила.\r\n\r\nЗам.-председателят на транспортната комисия на СОС Зафир Зарков обясни, че цената на единия трамвай е 40 000 лв., която по думите му е доста добра, защото само за транспортирането на извънгабаритния товар от Чехия са необходими по 10 000 лв. на мотриса. Финансирането на покупката е от специализирания общински приватизационен фонд. „Закупуването става благодарение на сътрудничеството между община Прага и София. В момента процедурата по договарянето е към края и се очаква да се подпише контракт. С новите мотриси ще се подобри комфорта на пътуване“, категоричен бе Зарков. През тази година предстои и доставката на 13 нови трамвая, които ще се движат по линия №5. Превозните средства ще бъдат нископодови и климатизирани, с платформа за детски колички и за хора с увреждания, ще разполагат със стоп бутон за слизане и звукова сигнализация за незрящи хора. Осигурено е и видеонаблюдение. С доставката на нови 13 трамвая ще се обновят изцяло превозните средства на трамвайна линия №5. Очаква се трамваите да пристигнат в София на две партиди до края на октомври да бъдат пуснати в редовна експлоатация до края на годината.\r\nЗарков коментира и изграждането електронната система за таксуване в градския транспорт. Фирмата, избрана да разработи тикет системата, в момента проучва наземния и подземен транспорт в града. „Договорът бе подписан през декември 2019 г. и срокът за изпълнение е 24 месеца. Така след 20 месеца трябва да бъде готова“, каза Зарков. През този период се предвижда въвеждане в експлоатация на повече от 15 000 устройства, на над 1 350 напълно оборудвани превозни средства от 4 типа транспорт, монтаж на оборудване в 11 депа, 52 метростанции, над 80 търговски обекта, интеграция на съществуващите системи, обучението на 3000 служители на ЦГМ и транспортните оператори. Новата система се очаква да спестява време за зареждане и да гарантира по-лесно удобно валидиране на потребителите в превозните средства. Все още не е ясно дали пътниците ще бъдат таксувани спрямо времето, което са прекарали в градския транспорт или на изминало разстояние. Всеки пътник ще може да зарежда превозния си документ от компютър, мобилен телефон или банкова карта.\r\n", "date": "2019.04.18", "title": "София купува 10 трамвая от Прага"}
{"url": "https://www.novinite.bg/articles/174373/KPKONPI-shte-proveryava-Aleksandar-Manolev-za-konflikt-na-interesi", "text": "\r\nБившият зам.-министър на икономиката Александър Манолев ще бъде проверяван и за конфликт на интереси от Антикорупционната комисия.\r\n\r\n\r\n\r\n\r\n\r\n\r\n", "date": "2019.04.18", "title": "КПКОНПИ ще проверява Александър Манолев за конфликт на интереси"}
{"url": "https://www.novinite.bg/articles/174364/Angelkova-Prihodite-ot-chujdestranni-turisti-sa-s-43-rast-za-perioda-dekemvri-2018-fevruari2019-g", "text": "Вътрешният туризъм е акцент в работата на Министерството на туризма през тази година, защото страната има много какво да покаже пред света и Велико Търново го доказва. Това заяви министърът на туризма Николина Ангелкова, откривайки XVI Международно изложение „Културен туризъм“ в старопрестолния град. Тя подчерта, че България е сред трите най-богати държави в Европа по разкрити артефакти заедно с Италия и Гърция. Работим активно с общините и бизнеса, за да популяризираме това наследство и за да може страната ни да се утвърди като предпочитана целогодишна дестинация, каза още тя.Министърът благодари на домакините от Велико Тръново, на всички организатори и участници в борсата за усилията туризмът да е ключов сектор за икономиката ни. Министър Ангелкова съобщи, че тази година за популяризиране на страната е предвидено както участие в международни и вътрешни туристически изложения, така и изпълнение на интегрираните комуникационни кампании на 16 целеви пазара, участие в кампании съвместно с CNN, BBC, National Geographic, Travel TV и вътрешни инициативи като „Неочаквана ваканция“ и „Естествено в България“. 2019 бе обявена от ведомството за година на вътрешния туризъм и чрез дигиталния маркетинг и апликацията iLoveBulgariа се въвеждат нови проекти, свързани с виртуални турове и други форми за иновативно представяне на туристическите ни забележителности. Към момента ранните туристически записвания показват спад в рамките общо на 2%, като по-сериозното намаление е от Русия и Германия – два от основните ни целеви пазари, но сме максимално мобилизирани да наваксаме изоставането. Основната причина за него са цените, които успяват да осигурят държави в региона, които са наши конкуренти, но и партньори, посочи министър Ангелкова.Днес в рамките на изложението се провежда българо-руска кръгла маса за сътрудничество в туризма с 23 високопоставени представители на руски региони - както на ниво министри на правителствата на регионите, така и кметове. Сред участниците са и представители на руските туроператори. Организирали сме и опознавателни турове из страната, каза министърът. Тя съобщи също, че се подготвят различни стъпки за подпомагане на организирания туризъм, каквито имат например Гърция, Хърватия, Испания. В тази връзка стартирахме разработването на анализ, който да ни покаже какви мерки бихме могли да предприемем. Анализът се извършва от Ernst and Young. Надявам се до месец и половина да обявя резултата и септември след обществено обсъждане да можем да съобщим мерките, които ще предприемем за насърчаване на организирания туризъм, стана ясно от думите й. Последните данни са оптимистични, отбеляза министър Ангелкова.Отчита се ръст на нощувките и приходите от тях в началото на годината. Приходите от международен туризъм възлизат на 425 млн. евро за периода декември 2018 г.–февруари 2019 г. и ръстът им е 4,3% в сравнение със същия период година по-рано, посочи още министър Ангелкова. Само за февруари 2019 г. има ръст от 8,3 на сто в приходите от международен туризъм, като сумата достига 127 млн. евро. Това означава, че дори да идват по-малко туристи, те се задържат повече у нас и харчат повече. Надявам се това да бъде тенденцията през годината, независимо от конкретното число на броя чуждестранни туристи. Заедно с бизнеса и местната власт трябва да гарантираме качествен продукт, който ще е наше конкурентно предимство в региона, добави министърът. Тя припомни, че миналата година за първи път преминахме границата от 9 млн. чужди туристи и посрещнахме над 9,2 млн. такива гости. Реализирани бяха 27 млн. нощувки в местата за настаняване с 10 и повече легла. С завеждането на ЕСТИ ще се отчитат нощувките и с по-малък брой легла и числото ще е много по-голямо, заключи министър Ангелкова.", "date": "2019.04.18", "title": "Ангелкова: Приходите от чуждестранни туристи са с 4,3% ръст за периода  декември 2018-февруари2019 г."}
{"url": "https://www.novinite.bg/articles/174366/Balgariya-v-top-5-na-evtinite-destinacii-za-yujnoafrikanci", "text": "Страната ни е в топ 5 на евтините дестинации, които се препоръчват на съседите от Южна Африка. Това предават от новинарския сайт briefly.co.za. България привлича туристи с 3 града, всеки от които с уникални изкушения и забележителности.\r\nСпоред сайта не е тайна за никого, че пътуванията в популярни дестинации за южноафриканците са скъпи и не всички могат да си ги позволят. Затова и авторите представиха списък с топ 5 страни, които могат да се посетят, без да се харчат много пари за самолетни билети и за престой. На последно място е Кения, в която не е нужда виза дори за бизнес посещения в рамките на 30 дни. Плюс на страната са дружелюбните й жители, както и топлите води на Индийския океан и разходите сафари. След Кения е Танзания, известна с най-високия връх на континента – планината Килиманджаро. Освен възможността той да бъде изкачен, туристите могат да се насладят на разходка в дивата природа в националния парк Серенгети. На трето място е Босна и Херцеговина, която туристите нарича сърцевидната страна.\r\nТя предлага условия както за любители на градските разходки, така и за търсещите тръпка скиори, които могат да посетят Травник. „Посещението ще ви даде да надникнете в миналото, но да видите цялата картина на бъдещето“, пишат от сайта. На крачка от челната позиция е България, която впечатлява с Варна, Велико Търново и София.\r\n„България има всичко – от красивите плажове до вълнуващите исторически дестинации, от шумни градове до зимни курорти“, смятат авторите. Освен тези три града, Жеравна и Бургас също са изредени като дестинации с вълнуващи гледки. На първо място е Русия, която винаги е била търсена от туристите. Причина за това е, че страната има богата култура и цели 28 места, защитени от ЮНЕСКО.\r\n", "date": "2019.04.18", "title": "България в топ 5 на евтините дестинации за южноафриканци"}
{"url": "https://www.novinite.bg/articles/174361/Karakachanov-Na-letishteto-v-Kandahar-vsichko-e-pod-kontrol", "text": "\"Опасност има, но всичко е под контрол\". Това заяви министърът на отбраната Красимир Каракачанов по повод ракетния обстрел на базата на международната коалиция на летище Кандахар в Афганистан, съобщава БГНЕС.Каракачанов потвърди, че няма пострадали български военнослужещи при обстрела, извършен в 22.00 часа българско време в сряда.„Няма пострадали, но има риск и той е ежедневен. В конкретния случай за пореден път се разминаваме без поражения, но риск има. Афганистан е театър на военни действия. Голяма част от територията е в ръцете на талибани и други групировки, които воюват с правителството, а воюват и с международния контингент, който присъства там“, заяви Каракачанов.Според него този инцидент не трябва да бъде повод за повишаване на дисциплината на българските военнослужещи, защото те знаят къде отиват и винаги са в готовност.Каракачанов коментира и някои вътрешнополитически теми, сред които включването на режисьора Андрей Слабаков и ген. Димитър Шивиков в листата на ВМРО за предстоящите европейски избори. „Това не са изненади, а нещо съвсем закономерно. Хора, с които във времето сме имали близки взаимоотношения, чисто идейно. Това е консолидиране на усилията“, смята той.Каракачанов заяви още, че многото оставки в редиците на управляващите не влияят върху кабинета и той остава стабилен.", "date": "2019.04.18", "title": "Каракачанов: На летището в Кандахар всичко е под контрол"}
{"url": "https://www.novinite.bg/articles/174376/Skandal-s-biografiyata-na-Rumen-Radev-v-sajta-na-Prezidentstvoto", "text": "Скандална подробност в биографична справка за Румен Радев е на път да взриви академичната общност. На сайта на президентската институция, в информацията за държавния глава пише, че през 2000 г. става в областта на усъвършенстването на тактическата подготовка на летателния състав и симулиране на въздушния бой.   Справка в Регистъра за академични длъжности и дисертации към Националния център за информация и документация (НАЦИД) обаче показва, че президентът има  в направление “Организация и управление на въоръжените сили”. Темата на дисертационния труд на Радев е “Създаване и използване на системи за тактическа подготовка на авиационните екипажи и подразделения”.Макар темата да е близка до дефинираната в биографичната справка има съществена разлика между това Румен Радев да е получил образователна и научна степен “доктор” и да е получил научната степен “доктор на военните науки”. В класификацията на научните степени “доктор на военните науки” стои много по-високо от степента “доктор” и много по-малко хора, с доста натрупан опит, сериозна академична кариера и значителен научен принос стигат до нея. На практика, отбелязването в биографичната справка, че Радев е “доктор на военните науки” не отговаря на истината и приписва на президента много по-висока научна степен от тази, която реално има.Не е възможно грешката да е и в регистрите на НАЦИД, тъй като там се съхранява цялостна и актуална информация, а отразяването на промяна в получена степен от някого става в реално време след издаването на съответната диплома.До момента не е ясно дали грешката в президентската биография е случайна или не, както и кой е отговорен за качването на тази информация в сайта на институцията.", "date": "2019.04.18", "title": "Скандал с биографията на Румен Радев в сайта на Президентството"}
