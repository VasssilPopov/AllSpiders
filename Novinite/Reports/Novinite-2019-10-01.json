{"url": "https://www.novinite.bg/articles/180804/Dnes-praznici-da-iskash-Svetoven-den-e-na-muzikata-vazrastnite-hora-vegetariancite-borba-s-hepatita", "text": "1 октомври е ден, изпълнен с празници. Днес отбелязваме Световният ден на музиката, на поезията, възрастните хора, архитектите, вегетарианците.1 октомври е Международният ден на възрастните хора. Националният осигурителен институт по традиция ще отбележи датата с Ден на отворени врати. В териториалните поделения на НОИ в цялата страна ще бъда поставени дежурни екипи от експерти, които ще предоставят консултации по пенсионни въпроси. В рамките на проявата служителите ще отговарят на запитвания от страна на гражданите и ще ги съветват относно техните пенсионноосигурителни права.Международният ден на музиката пък се отбелязва за първи път през 1974 година по решение на Международния съвет по музика към ЮНЕСКО. През 1980 година по повод 700-годишнината от рождението на Йоан Кукузел, 1 октомври е обявен за празник и на българските певци и други музиканти.Освен това е Световен ден за борба с хепатита, както и първи ден на Световния месец за борба с рака на гърдата.Първи октомври е и ден на последователите на културата на хранене, изключваща животински продукти от менюто, както и Световен ден на кафето.Световният ден на вегетарианците е учреден през 1977 година с решение на световния конгрес на вегетарианците във Великобритания по инициатива на Северноамериканската организация на вегетарианците.1 октомври е Международният ден на кафето. Според данните на националната ни статистика потреблението на кафе, средно на една лице, през 2001 година е било 0.9 кг, докато през 2016 година то е нараснало на 1.7 кг.На 1 октомври се чества и Световният ден на архитектурата.А православната църква отбелязва Покров на Пресвета Богородица.", "date": "2019.10.01", "title": "Днес празници да искаш: Световен ден е на музиката, възрастните хора, вегетарианците, борба с хепатита..."}
{"url": "https://www.novinite.bg/articles/180800/Ombusmanat-Parvite-tri-dni-ot-bolnichnite-tryabva-da-se-plashtat", "text": "Омбусманът доц. д-р Диана Ковачева коментира, че отказът от изплащане на първите три дни от болничните би засегнало конституционните права на гражданите. Тя призова също така дебата за съкратеното съдебно производство да не се политизира. Ковачева замина за Босилеград, Сърбия, където ще бъде отворена приемна за българската общност. ", "date": "2019.10.01", "title": "Омбусманът: Първите три дни от болничните трябва да се плащат"}
{"url": "https://www.novinite.bg/articles/180801/Mladost-izliza-na-protest-ne-iskat-centar-za-narkomani", "text": "В столичния „Младост” излизат на протест срещу откриване на Център по наркомании. Хората ще се съберат между бл. 18 и УМБАЛ „Св. Анна” в 18:30 часа, където се открива центърът, към който ще има и метадонова програма.За проблема алармира главният архитект на „Младост” Стефан Стефанов в профила си в социалната мрежа.„В нашия квартал ни настаняват Център по наркомании - между три детски градини, две училища и жилищните блокове. Той се позиционира в двора на УМБАЛ „Св. Анна” между детските градини 117„Надежда”, 71„Щастие” и 11„Мики Маус”, и 118СУ „Людмил Стоянов” и Технологичното училище по електронни системи. Разстоянието между Центъра по наркомании и входа на 11 ДГ „Мики Маус” е петдесетина метра! А дори всичко това не е най-страшното – всичко става абсолютно НА ТЪМНО. Тайно, без обществено обсъждане, докато хората са били в отпуск”, написа арх. Стефанов.„Просто аз, както и стотиците разтревожени жители, съм родител, баща и смятам за възмутително, център по наркомании да бъде изтипосан насред жилищен квартал, на петдесетина метра от детска градина”, обясни Стефан Стефанов.Той посочва, че е успял да проучи как се е стигнало до тук, въпреки че „институциите не желаят много да говорят по темата”.", "date": "2019.10.01", "title": "„Младост” излиза на протест, не искат център за наркомани"}
{"url": "https://www.novinite.bg/articles/180838/LaTekst-s-novo-video-vdahnoveno-ot-horar-filmi-ot-zorata-na-kinoto", "text": "Литературната рок група LaText пуска ново видео към песента “Неделя” – част от втория им краткосвирещ албум. Това е вторият клип към новите записи на бандата, след “Толкова много неща”, който излезе точно преди една година.За новото видео групата си сътрудничи с млади творци от НАТФИЗ. То е дело на режисьорката Теодора-Косара Попова и монтажиста Волен Пенев, които се обединяват около любовта си към експерименталното кино от първата половина на миналия век. Видеото към „Неделя” може да гледате тук: Текстът на песента “Неделя” е стихотворение на Петър Чухов, което бандата преработва в типичния си стил – съчетание между деликатността на поезията и суровата енергия на рок музиката. Подходът на видео екипа към парчето е едновременно илюстративен и асоциативен, с хорър естетика и структура на сън. За да се получи впечатляващата игра на текст и образи, Косара и Волен гледат експериментално кино от началото на века в продължение на дни, а стартовият материал за монтажа е над 30 часа. Финалното видео е монтирано от 24 филма, на принципа на постмодернизма – познати фрагменти, които на колажен принцип се превръщат в ново произведение.LaText са Петър Чухов (поезия, глас, китара), Елена Пенева (вокал, текстове, синтезатор), Иван С. Вълев (бас, глас, поезия) и Гриша Маникатов (ударни). За седемгодишното си съществуване те са свирили в клубове и на фестивали в цяла България, често – с гости поети и музиканти от България, САЩ, Нова Зеландия, Румъния и др. През 2014-а излиза първото им EP “Само”, включващо 7 парчета. Миналата есен пък пуснаха видеоклип към първата песен от новия си албум - „Толкова много неща” – дело на визуалния артист Мери Адам.", "date": "2019.10.01", "title": "„ЛаТекст“ с ново видео, вдъхновено от хорър филми от зората на киното"}
{"url": "https://www.novinite.bg/articles/180797/Predimno-slanchevo-shte-e-vremeto-dnes", "text": "Днес над България ще е предимно слънчево. След обяд ще има временни увеличения на облачността, но ще бъде без валежи. Ще духа слаб, в Дунавската равнина - до умерен северозападен вятър. Привечер в Източна България вятърът ще се ориентира от югоизток и временно ще се усили. Максималните температури ще са между 25° и 30°.Над планините ще е слънчево с временни увеличения на облачността. Без валежи. Ще духа умерен до силен вятър от запад-северозапад, който привечер ще се ориентира от юг-югоизток. Максимална температура на височина 1200 метра – около 20°, на 2000 метра – около 13°.По Черноморието ще е предимно слънчево. До обяд вятърът ще е слаб от север, след пладне ще се ориентира от изток-югоизток и ще се усили. Максималните температури ще са 24 - 27°. Температурата на морската вода е 21-22°. Вълнението на морето ще е 1 - 2 бала.", "date": "2019.10.01", "title": "Предимно слънчево ще е времето днес"}
{"url": "https://www.novinite.bg/articles/180803/Falira-li-TAD-grup-", "text": "Фирмaтa нa oбвиняeмия зa тeчa нa дaнни oт НAП Ивaн Тoдoрoв - \"ТAД груп\" фaлирa, пиca „Лупa.бг“. Минaлaтa ceдмицa aрecтaнтът, cрeщу кoгoтo ce вoдят някoлкo дeлa - зa рeкeт, зa oргaнизирaнe нa прecтъпнa групa c кoриcтнa цeл и зa пoдбудитeлcтвo към кибeртeрoризъм, e зaдeйcтвaл прoцeдурa зa ликвидaция нa кoмпaниятa.Бизнecмeнът, кoйтo твърди зa ceбe cи, чe рaзвивa и бизнec в Aмeрикa, ce e cвързaл cъc cчeтoвoдитeлитe cи oт aрecтa и e нacтoял дa зaпoчнaт дeйcтвия пo зaкривaнeтo ѝ. Oт ceдмици caйтът нa фирмaтa, зaнимaвaщa ce уж c зaщитa cрeщу кибeрпрecтъплeниятa, нe рaбoти. Нeйни дoceгaшни клиeнти пък ce нaдпрeвaрвaт дa пишaт нeгaтивни oтзиви cрeщу нeя в cвeтoвнaтa мрeжa. В cъщoтo врeмe oбaчe другият oбвиняeм зa бeзпрeцeдeнтнaтa хaкeрcкa aтaкa cрeщу държaвнaтa aгeнция, пуcнaт нa cвoбoдa cрeщу coлиднa пaричнa гaрaнция - Криcтиян Бoйкoв, прoдължaвaл дa рaбoти пo тeкущи прoeкти, нa чeрнo, кaтo му ce плaщaлo нe oт cчeтoвoдcтвoтo, a дирeктнo нa ръкa oт възлoжитeлитe им.Cпрaвкa в търгoвcкитe рeгиcтри пoкaзвa, чe прeз пocлeднaтa гoдинa \"ТAД груп\" e ocигурявaлa шecтимa cвoи cлужитeли. Нaй-вeрoятнo cлeд ликвидaциятa нa дружecтвoтo тe щe oтидaт нa трудoвaтa бoрca. Ocигурoвки зa пocлeднитe 2 мeceцa нa въпрocнитe лицa нe ca внacяни.Cпoрeд рaзcлeдвaнeтo и cъбрaнитe дoкaзaтeлcтвa дo мoмeнтa oт прoкурaтурaтa Ивaн Тoдoрoв и пoдчинeнитe му ca ce зaнимaвaли ocнoвнo c рeкeт нa фирми, кoитo ca убeждaвaли, чe ca в oпacнocт oт тeч нa дaнни, вaжнa инфoрмaция, клиeнтcкa бaзa дaнни и в риcк oт рaзкритиe нa кoнфидeнциaлни дoгoвoри, кaтo ca ги cклoнявaли дa рaбoтят c тях, зa дa ce пoдcигурят. Нa Бoйкoв пък вeчe бe прeдлoжeнa държaвнa рaбoтa, зa дa изпoлзвa умeниятa и пoзнaниятa cи пo прeднaзнaчeниe, нo тoй oткaзa.", "date": "2019.10.01", "title": "Фалира ли \"ТАД груп\" ?"}
{"url": "https://www.novinite.bg/articles/180805/EVN-Toplofikaciya-napomnya-na-klientite-da-priklyuchat-s-remontite-po-sgradnite-instalacii", "text": "EVN Топлофикация извършва подготовка за следващия отоплителен сезон – 2019/2020 г. В тази връзка е необходимо клиентите да приключат с извършването на ремонти по отоплителните инсталации.От началото на октомври започва поетапна проверка за готовност на вътрешните отоплителни инсталации (ВОИ) на сградите за старт на отоплителен сезон. В случай на продължаващи ремонтни дейности, умоляваме клиентите да ни информират с поставяне на съобщение на вратата на абонатната станция в сградата или чрез обаждане на телефон 0700 1 7898. Целта е да се избегнат евентуални течове при запълване на вътрешната инсталация. Готовността за запълване на ВОИ след приключването на ремонта се декларира в EVN Офис в Пловдив чрез подаване на заявление, подписано от упълномощеното лице.EVN Топлофикация напомня основните предимства на централното топлоснабдяване:- Отопление и битова гореща вода в едно- Сигурност на доставките и през най-студените зимни месеци.- Конкурентна цена.- Домашен уют и комфорт: постига се равномерна и благоприятна температура в целияимот.- Удобство и чистота в дома: отоплителните тела не отделят прах, дим и вредни частиции запазват дома чист.- Модерни системи за дистанционен отчет, без изравнителни сметки.- Сигурно и безопасно за ползване: отоплителните тела не носят риск от избухване илизапалване и са безопасни.- Не се изисква ежегодна поддръжка и обслужване от страна на клиента.- Не се натоварват допълнително вътрешните ел. инсталации в сгради, които сапроектирани и изградени с централно отопление.Чист въздух за Пловдив: EVN Топлофикация не отделя във въздуха на Пловдив вредни вещества като серни оксиди, прах (фини прахови частици) и диоксини.", "date": "2019.10.01", "title": "EVN Топлофикация напомня на клиентите да приключат с ремонтите по сградните инсталации"}
{"url": "https://www.novinite.bg/articles/180807/Falshiva-moneta-dvulevka-se-poyavi-v-Burgas", "text": "Фалшива монета от два лева е пробутана на клиентка в търговската мрежа в Бургас. Потърпевшата жена каза пред бТВ, че ментето се различава от оригинала само по звука, който издава при пускане върху масата.„Пазарихме вечерта в голяма верига хранителни магазини. Беше ни върната монетата и вечерта, когато се прибрах, решихме да си я сложим в касичката и установихме, че е фалшива. При почукването на монетата се усеща, че звукът й е различен. На неистинската е кух“, обясни Гергана Димитрова.До момента подобен сигнал за фалшива монета от два лева в бургаската полиция не е получаван, каза говорителят на ОД на МВР – Бургас Цветелина Рандева.", "date": "2019.10.01", "title": "Фалшива монета- двулевка се появи в Бургас"}
{"url": "https://www.novinite.bg/articles/180814/Chervei-potekoha-ot-cheshmi-vav-Vraca", "text": "Червеи изтичат от дворните чешми във Враца. Два сигнала за „изтичането на пълзящите са получени само за месец, съобщи Би Ти Ви.\r\nДължината на червеите надхвърля 20 см. Хората се притесняват за качествот на питейната вода и не са сигурни, дали тя става за пиене.\r\nПробите, взети от РЗИ-Враца сочат, че показателите на водата са в норма. Според шефката на инспекцията, червеите са така нареченият вид „конски косъм“, които живеят в чисти води. По думите ѝ те са безвредни за човешкия организъм, но не е приемливо те да изтичат от водопреносната мрежа.\r\nТя обясни, че най-честият начин, по който се пренасят паразитите във водата, е чрез яйца. По думите й е разпоредена проверка на ВИК, която да провери качеството на водата. Резултатите от пробите ще бъдат качени на сайта на регионалната инспекция.\r\nДруги експерти обясниха, че в града няма пречиствателна станция за питейна вода, а само за отпадна. В районите, където са намерени червеите, ще бъде засилено хлорирането на водата.\r\n", "date": "2019.10.01", "title": "Червеи потекоха от чешми във Враца"}
{"url": "https://www.novinite.bg/articles/180820/Ot-2020-g-patuvame-do-Velikobritaniya-s-mejdunaroden-pasport", "text": "Българските граждани, които планират пътувания във Великобритания през 2020 г., трябва да притежават и носят със себе си валиден международен паспорт с биометрични данни, препоръчват от МВнР.Британското правителство планира постепенно да ограничи възможността за пътуване от и за Великобритания с лични карти през 2020 г, ако страната напусне Европейския съюз без споразумение, т.нар. Brexit без сделка, припомнят от МВнР.Все още не е обявено от кога ще влязат в сила новите изисквания. В тази връзка  е препоръчително нашите сънародници, планиращи пътуване за и от Великобритания, да бъдат подготвени достатъчно отрано, като се снабдят с биометричен паспорт, в случай че не разполагат с такъв до момента, заявяват от МВнР.Актуална информация, свързана с Brexit, може да бъде намерена и на сайта на МВнР www.mfa.bg в раздел „Какво трябва да знаем за Brexit?“, както и на сайта на българското посолство в Лондон https://mfa.bg/embassies/uk, http://bulgarianembassy-london.org.При необходимост от съдействие българските граждани могат да се свържат с посолството ни в Лондон на тел.: +44 20 7581 3144; +44 0 20 7584 9400, както и на дежурен телефон в извънработно време: + 44 20 7 5813144; + 44 20 7 5849400.", "date": "2019.10.01", "title": "От 2020 г. пътуваме до Великобритания с международен паспорт"}
{"url": "https://www.novinite.bg/articles/180795/Lyuboven-horoskop-za-oktomvri-Kakvo-veshtayat-zvezdite-za-vsyaka-zodiya", "text": "Всеки човек е любопитен. Желанието да знаем какво ни очаква и как да се подготвим за бъдещето, ни занимава всеки ден и отделяме голямо внимание на нещата, които могат да ни подскажат с какво ще се сблъскаме.В това отношение астрологията помага изключително много. Звездите могат да ви „подшушнат“ какво да очаквате във всеки аспект от живота ви. Един от най-важните е любовта, която този октомври ще е централна тема при някои зодии, а при други ще предизвика огромни разочарования.ОвенИзглежда че октомври има няколко доста добри неща, свързани с любовния ви живот. На 4 октомври, управляващата ви планета Марс ще навлезе в сектор „Връзки“, което е добра предпоставка за решаване на каквито и да е проблеми с вашия партньор.Моментът е подходящ за обсъждане на неща от миналото, както и възможност за приключване на стари спорове с половинката ви. Интимните ви отношения също ще претърпят промени, но всичко ще бъде в положителна посока.ТелецБъдете подготвени за възходи и падения в романтичния ви живот. Венера ще навлезе в сектор „Връзки“, което ще ви предложи сладки и запомнящи се моменти. Но те може и да не продължат дълго, затова не се привързвайте към хората твърде бързо.Месец октомври ще изпита вашето търпение и трябва да бъдете готови за спорове с половинката си. Понякога дори може да стигнете и до радикални решения като това да прекратите връзката си, но не бързайте и си дайте малко време да преосмислите нещата.БлизнациС преминаването на Марс в сектор „Романтика“, Близнаците имат шанс да получат известна доза страст в живота си. Въпреки това, не се хвърляйте с пълни сили към този вятър на промяната, тъй като може да се окаже лъжлив.Опитайте се да намерите позитивните и негативните черти на вашия бъдещ партньор и тогава да вземете решение дали си заслужава да се впускате в сериозна връзка. Мотото ви този месец трябва да бъде „Пазете енергията за важните неща в живота“.РакОктомври предлага изключителна романтика за представителите на тази зодия. Ще имате набор от срещи, повечето от които може да се окажат само това. Прокрадва се обаче и възможност за нещо по-сериозно, ако се отпуснете и позволите на човека отсреща да ви опознае.За тези, които все още търсят любовта, огледайте се около себе си. Може вашата сродна душа всеки момент да почука на вратата ви и да ви предложи това, което търсите. За обвързаните, октомври предлага позитивно развитие на връзката ви и щастливи дни.ЛъвМоже да се окажете в центъра на вниманието, но за първи път това няма да ви хареса. Хаосът ще се възцари както в личния, така и в професионалния ви живот. Трябва да се опитате да постигнете баланс поне в един от двата аспекта, защото в противен случай ще се сринете психически.Забравете за моментната слава и се погрижете за партньора ви. Опитайте се да избягвате спорове, но ако все пак попаднете в тях, отстъпете крачка назад и оставете другия да „победи“. Не губете фокуса си и запомнете какво наистина е важно в живота.ДеваПредставителите на този знак трябва да бъдат готови за малко часове на откровение. Каквито и тайни да пазите от партньора си, намерете време, за да му ги споделите. Разбира се, не трябва да карате човека отсреща да се чувства виновен за това, че вие не сте му казали навреме нещата.Подходете с разбиране към околните и прекарвайте повече време вкъщи. За връзката ви ще бъде добре, ако просто поседите с партньора си на тишина у дома и му посветите цялото си време.ВезниТози месец ви предстои голяма промяна в любовния живот. Ако имате някакви тревоги или съмнения относно партньора ви, задължително проведете сериозен разговор с нея/него. Ще получите отговор на въпросите, които задавате, така че подгответе се за болезнена искреност.Трябва да бъдете готови както за добри, така и за лоши моменти. Връзката ви ще варира между щастието и тъгата, но накрая всичко ще се нареди и ако сте достатъчно търпеливи, ще бъдете възнаградени щедро.СкорпионЗа вас предстоят доста интересни дни. Венера ще се премести във вашия знак на 8 октомври, което ще ви помогне да привлечете цялото внимание към себе си. Ще изпращате любовни вибрации към околните и това може да бъде усетено от обекта ви на желание.За тези, които все още търсят любовта, октомври ще се окаже съдбовен. Ще намерите партньор, който да ви даде нужното внимание и обичта, която желаете. За обвързаните месецът ще е предпоставка да развиете отношенията си на по-високо ниво. Въпросът обаче е дали вие сте готови за това?СтрелецЗа съжаление, този месец ще ви предложи лека турболенция във вашите отношения. Ако през последните месеци сте чувствали огромна близост с партньора си, октомври е време за скандали и поява на проблеми, които може би не сте забелязвали досега.Това ще ви накара да се съмнявате в собствените си способности, а по време на пълнолунието на 13 октомври, търпението ви и връзката ви ще бъдат подложени на огромна доза изпитание. Добрата новина е, че вие сте силен знак, който не се страхува от проблемите и накрая ще направите всичко възможно за щастлива развръзка.КозирогКозирозите трябва да бъдат готови за много емоции през този месец. Постоянно ще бъдете нащрек, тъй като социалният ви живот ще бъде изпълнен с множество дейности, които трябва да съчетавате с работата. Това ще вкара малко хаос в ежедневието ви, което ще ви изнерви допълнително.Изберете си време, в което да починете малко от излизания и купони и обърнете внимание както на себе си, така и на своята половинка. За тези, които все още търсят правилния човек, октомври предлага срещи с много хора, сред които може да попаднете и на вашата половинка. Огледайте се добре и се представете в най-добрата си светлина.ВодолейЛюбовният ви живот ще падне в жертва на професионалните ви ангажименти. Кариерата ще бъде поставена на първо място и ще отнеме цялото ви внимание, карайки вашата половинка да копнее за любов и отдаденост от ваша страна.Ще се опитате да постигнете баланс между любовния, социалния и професионалния си живот, но това ще се окаже доста трудна задача. Ще ви се наложи да забравите за един от тях за известно време и да се фокусирате върху другите два.РибиТози месец ще принуди мечтателят във вас да се върне към реалността. Любовният ви живот ще пострада от сътресенията, които се случват в професионалния и финансовия аспект. Възможно е да прекарате няколко дни в спорове с партньора ви, но запомнете, че това не означава край на връзката.Опитайте се да погледнете нещата от неговата гледна точка и ще разберете, че и той/тя има право. Направете компромиси, които ще удовлетворят и двете страни и ще ви дадат вълнуващо и сигурно бъдеще с вашата половинка.", "date": "2019.10.01", "title": "Любовен хороскоп за октомври! Какво вещаят звездите за всяка зодия"}
{"url": "https://www.novinite.bg/articles/180798/Dneven-horoskop-za-vtornik", "text": "Социалният ви живот направо ви подлудява, но това не е най-лошото нещо на света. Трябва да бъдете в състояние да избегнете тези, които правят живота ви по-горчив и ви ядосват.Никой никога не е оспорвал вашите организационни умения и днес имате възможността да покажете колко чудесни са те. Вие сте идеално свързани с вашите файлове, вещи и проекти.Днес сте по-склонни да казвате \"не\", вместо \"да\", но това не винаги е нещо лошо. Може да осъзнаете, че точно тази ваша способност да отказвате ви спасява от загуба на време. Вижте повече на: ", "date": "2019.10.01", "title": "Дневен хороскоп за вторник"}
{"url": "https://www.novinite.bg/articles/180806/Naciyata-ni-zastaryava-Sled-30-godini-vseki-deseti-balgarin-v-stranata-shte-e-na-vazrast-nad-80-godini", "text": "\r\nСлед 30 години всеки десети българин в страната ще е на възраст над 80 години. Това сочи изследване на учените от Българската академия на науките. Репортерът Паулина Найденова разговаря с доц. д-р Стоянка Черкезова от Институт за изследване на населението и човека при БАН. Вижте във видеото.\r\n\r\n\r\n\r\n\r\n\r\n", "date": "2019.10.01", "title": "Нацията ни застарява: След 30 години всеки десети българин в страната ще е на възраст над 80 години"}
{"url": "https://www.novinite.bg/articles/180815/Zatishie-pred-burya-Geri-Nikol-gotvi-iznenada-na-svetovno-nivo", "text": "Зaтишиe прeд буря. Тoчнo тaкa мoжe дa бъдe oпиcaнo мoмeнтнoтo cъcтoяниe нa Гeри-Никoл.Пeвицaтa ce oтдaдe нa зacлужeнa пoчивкa прeз лятoтo, нo ceгa вeчe рaбoти пoд пълнa пaрa.Към днeшнa дaтa Гeри гoтви изнeнaдa, и тo нe кaквa дa e, a нa cвeтoвнo нивo.Пeвицaтa признa, чe cъвceм cкoрo щe пуcнe пeceн и щe зaбиe c извecтeн чужд изпълнитeл. Кoй e тoй, ocтaвa зaгaдкa.Вaрнeнкaтa признa, чe вeчe e врeмe зa aлбум, кoйтo дa пoкaжe нa фeнoвeтe cи в кoлкo рaзлични cвeтoвe мoжe дa ce пoтoпи чрeз твoрчecтвoтo cи, cъoбщaвa \"Бългaрия днec\".", "date": "2019.10.01", "title": "Зaтишиe прeд буря:  Гери-Никол готви изненада на световно ниво"}
{"url": "https://www.novinite.bg/articles/180833/SU-otkri-novata-akademichna-godina-s-4455-parvokursnici", "text": "Софийският университет откри новата академична година с 4455 първокурсници, като 23-ма от тях са лауреати от национални и международни състезания и олимпиади. Традиционно, преди тържествената церемония в Aулата на най-старото висше училище у нас, ректорът проф. Анастас Герджиков и академичният състав поднесоха венци и цветя пред паметниците на Христо и Евлоги Георгиеви.  \"Твърдението, че студентите в българските висши училища намаляват, защото предпочитат да учат в чужбина, е невярно\", заяви в словото си ректорът проф. Анастас Герджиков. \"Причината е демографската криза, която е причина и за рязко намаляване на кандидат-студентите, избрали чуждестранно висше училище. Броят на удостоверенията, издадени от МОН на желаещите да учат другаде, само тази година е намалял от 5000 на 3500, което е спад с 30 процента - спад, какъвто няма в нито едно българско висше училище. Обратно - броят на чуждестранните студенти в Софийския университет \"Св.Климент Охридски\" нараства, като тази година е над 1300 студенти, което е над 6 процента от общия брой на студентите. Причината е, че специалности и програми на английски, а и на други езици са десетки\", каза ректорът на СУ проф.Анастас Герджиков. Вицепрезидентът Илияна Йотова, която е завършила българска и френска филология именно в Алма матер, почете откриването на новата академична година. \"Имаме нужда от вас, от активни поколения, грамотни лидери, които утре ще коват закони, ще управляват, ще обучават, ще отсъждат или ще откриват нови технологии – уверени в познанията си, смели и независими в действията си. Не се притеснявайте от силата на собствената си позиция, участвайте активно в политиката, в обществените дебати с познания и компетентност, които тук ще получите.“  \"Ако имаше единица мярка за познание, тя щеше да носи името на Софийския университет „Св. Климент Охридски“, изтъкна Илияна Йотова. Според вицепрезидента университетът е един от малкото оазиси на свободомислието, на съпротивата срещу празнодумието, равнодушието и измислените идоли, на бунта срещу полуистините и фалшификатите. Илияна Йотова призова за още по-голяма свобода и автономия на университетите. \"Трябва да освободим енергията на университетите и предложенията да дойдат именно от тези аудитории, от тези млади хора“, отбеляза тя. Заедно с ректора проф. Анастас Герджиков вицепрезидентът Йотова връчи студентските книжки на първокурсници – лауреати на олимпиади.", "date": "2019.10.01", "title": "СУ откри новата академична година с 4455 първокурсници"}
{"url": "https://www.novinite.bg/articles/180821/Prenasochiha-deloto-za-Polfrijman-s-16-dni-po-rano", "text": "Делото за възобновяване на производството за условно предсрочно освобождаване на Джок Полфрийман ще се гледа от ВКС на 07.10.2019 г. С разпореждане от 01.10.2019 г. по касационно дело № 967/2019 г. (за възобновяване на делото за условно предсрочно освобождаване на Джок Полфрийман) заместникът на председателя на Върховния касационен съд (ВКС) и ръководител на Наказателната колегия отмени разпореждането от 26.09.2019 г. в частта относно определената дата на провеждане на открито съдебно заседание на 23.10.2019 г. и пренасрочи делото за 07.10.2019 г. от 9.00 ч.\r\nТова съобщиха от Върховния касационен съд. В разпореждането се посочва: „Заради изключителния обществен отзвук на делото, както и с оглед разпространената в общественото пространство информация, че условно предсрочно освободеният Джок Полфрийман е лишен от право на свободно придвижване във връзка с предстоящото произнасяне на ВКС, намирам, че следва да се осигури възможност за провеждане на касационното производство в кратки срокове, като делото бъде пренасрочено за по-ранна дата – 07.10.2019 г. от 9.00 ч. Посочената дата на заседанието е определена след съгласуване и преценка на състава, ангажиран за разглеждане и решаване на делото, съобразена е със служебната ангажираност на съдиите, като осигурява и достатъчен период от време за подготовка на страните“.\r\nРазпоредено е незабавно да се уведомят страните: Върховната касационна прокуратура, Джок Полфрийман и неговият защитник адв. Ангелов.\r\n", "date": "2019.10.01", "title": "Пренасочиха делото за Полфрийман с 16 дни по-рано"}
{"url": "https://www.novinite.bg/articles/180794/Chutoven-skandal-v-Samokov-sled-mach-Krusharski-nahlu-na-terena-s-psuvni-i-gardove", "text": "Ръководството на Миньор не остана безучастно към медийните изяви на собственика на Локомотив (Пловдив) Христо Крушарски, който нападна старши треньора на пернишкия клуб Юрий Васев минути след победата над Рилски спортист. Самозабравилият се бизнесмен слезе на терена и връхлетя на наставника на „чуковете“ със заплахи и обиди, пише официалният сайт на \"жълто-черните\".Припомняме, че Крушарски дава парите (макар и неофициално) в Рилецо, който е в Трета лига. Бизнесменът е от близкото до Самоков село Говедарци. Рилски спортист е сред най-легендарните клубове у нас, що с еотнася до екшъни. За справка - в миналото президент на тима бе ъндърграунд фигурата - Юри Галев. Той вече е покойник, след като стрелец го издебна и изпразни по него пълнител на Калашников. По чудо Галев оцеля, но в болницата получи инфаркт и почина.„Учудени и безкрайно разочаровани сме от поведението на Христо Крушарски по времето на гостуването на отбора ни в Самоков. През целия мач въпросната особа не спря да псува футболистите ни и да подстрекава местната публика от последния ред на централната трибуна, където бе в компанията на Чавдар Цветков и Георги Иванов – Гонзо. На всичко отгоре след последния сигнал въпросният господин придружен от дебел бодигард слезе на терена да търси обяснения от старши треньорът Юрий Васев за това, че отборът му е спечелил. Ние ръководството на Миньор питаме в качеството си на какъв Крушарски дерибейства по време на футболна среща, към която клубът му Локомотив (Пловдив) няма отношение. От медиите научихме, че Крушарски щял да направи така, че Миньор да не е първи. Ами нека въпросният „футболен специалист“ ни каже, кое място ни е отредил, за да знаем и да не му разваляме пасианса.“, заявиха ръководството на пернишкия клуб.От Миньор призовават етичната комисия на БФС да се самосезира и да разгледа скандалното поведение на самозабравилия се Крушарски.„За поредна година в Самоков демонстрират нежелание да осигурят нармални условия за спокойното протичане на футболен мач. Ние, като ръководство на футболен клуб Миньор предприехме необходимите мерки и чрез ОДМВР – Перник, уведомихме полицията в Самоков за предстоящото пътуване на наши привърженици. Час преди срещата бяха информирани, както дежурният делегат, домакините така и отговорникът от охранителната фирма за приблизителния брой наши фенове. Хората от Рилски спортист, като организатори на спортната проява бяха длъжни да вземат адекватни мерки за нормалното протичане на двубоя“, категорични са от Миньор.", "date": "2019.10.01", "title": "Чутовен скандал в Самоков след мач, Крушарски нахлу на терена с псувни и гардове"}
{"url": "https://www.novinite.bg/articles/180825/Sektor-G-ultimativno-Stojcho-Stoilov-i-Lyupko-da-se-mahat-inache-nie-si-otivame", "text": "Ултрасите на ЦСКА от Сектор \"Г\" публикуваха обръщение към ръководството на клуба и всички \"армейци\". Те искат от отбора да си тръгнат Стойчо Стоилов и Люпко Петрович, а в противен случай заплашват, че ще напуснат стадиона.\"Армейци,Ден след като загубихме в Стара Загора срещу Берое за пръв път от 29 г. насам, \"кучетата пак се разлаяха, но керванът продължи да си върви\". Слънцето залезе, светлините в Панчарево угаснаха, а Стойчо Атанасов се е събудил футболист на ЦСКА и тази сутрин. Време е обаче керванът да поспре за малко и да чуе внимателно какво имаме да кажем.За последните години през този сезон за пръв път селекцията на отбора бе най-скъпоплатена и изглежда добре изготвена. Извиняваме се, ИЗГЛЕЖДАШЕ. Някъде до втория мач от предсезонната подготовка. Очевидно това обаче далеч не смущава ръководството на любимия отбор и сякаш те не виждат проблем в настоящите ни резултати и развитие на сезона. Е, многобройните фенове на най-великия и ТИТУЛУВАН български клуб са на коренно различно мнение. И затова искат да \"питат некое друго въпросче\".Започваме със селекционната политика на клуба. Естествено дори Лъки (кучето-пазач на Армията) знае кой определя нещата в този аспект: Стойчо Стоилов. Господин Стоилов доволен ли е от постигнатите резултати за последните четири години? Защо оставаме с натрапчивото чувство, че с всеки един от изминалите треньори е бил (е) в задкулисен конфликт, саботирайки работата му? Стойчо Атанасов извънбрачен син ли е на Стойчо Стоилов или просто има съвпадение в имената и клуба, за който работят (първият необяснимо все още как)? Ако господин Стоилов смята, че е такъв тесен специалист, дали не е редно да бъде назначен той за старши-треньор на отбора? Има ли нещо вярно в нашите подозрения, че Тиаго Родригес и Рубен Пинто не \"играят\" в определени мачове (докато са на терена) и то не по треньорско нареждане - нещо, за което намекна самият Люпко Петрович в интервюто си след мача под Аязмото? Господин Стоилов, как все треньорите или играчите са виновни, а не потърсихте проблема един път в себе си?Нека обърнем и малко внимание на организирания хаос, който цари на управленско и структурално ниво. И да попитаме още нещо. Кой носи вината за лошите кадрови решения и повсеместния безпорядък в клуба за последните вече четири сезона? Как и по какъв начин този някой понесе своята отговорност досега? Как се привличат играчи - с ясната цел да градим стойностен и качествен състав или да нацелим поне един, който става и на полусезона да го продадем? Докога БФС, УЕФА и ФИФА, но не и отговорните фактори в ЦСКА, ще са виновни за провалите ни на клубно ниво? Защото всичко друго освен борбата за титла и Европа в обединената армейска общност се счита за провал, ако все още някой не го е разбрал.Ще дадем известно време на ръководството и отговорните фактори да обърнат внимание на нашите питания, а същевременно докато чакаме, заявяваме, че времето на Люпко Петрович и Стойчо Стоилов на Армията за нас изтече и дойде това на оставките. Никога досега в историята на ЦСКА дадено ръководство не се е ползвало с такъв комфорт от страна на феновете, но моментът за пълна промяна дойде. И ако \"керванът отново продължи да си върви\", то \"кучетата може и да спрат да лаят\". А нататък... кой знае?\".", "date": "2019.10.01", "title": "Сектор Г ултимативно: Стойчо Стоилов и Люпко да се махат, иначе ние си отиваме"}
{"url": "https://www.novinite.bg/articles/180830/CR7-Ne-sam-lud-prosto-sam-gladen-za-oshte-trofei", "text": "Асът на Ювентус Кристиано Роналдо искрено обясни, че след всичките успехи през годините желанието му за победи и титли е налице все още. CR7 продължава да впечатлява и на 34-годишна възраст, но вече има и сериозни бизнес проекти извън терена.\"Не съм луд. Не съм обсебен от тренировките, а от успехите, което е напълно различно. Все още обичам футбола. Харесва ми да забавлявам феновете. Възрастта няма значение, всичко е въпрос на психика\", коментира Роналдо пред SPORTbible.\"През последните пет години започнах да се наслаждавам на различни неща извън футбола. Не искам да имитирам никого. Трябва да бъдеш себе си, но винаги може да вземеш пример от добрите неща, не само във футбола, но и в други спортове като Формула 1, НБА, голф и други. Най-добрите спортисти винаги си приличат по отношение на тренировъчния процес\", каза още Роналдо.", "date": "2019.10.01", "title": "CR7: Не съм луд, просто съм гладен за още трофеи"}
{"url": "https://www.novinite.bg/articles/180796/Dvama-rabotnici-postradaha-tejko-pri-incident-v-TEC-Marica-Iztok-1", "text": "Авария в ТЕЦ \"Марица Изток\" 1 се случи снощи. Двама души са пострадали тежко, транспортирани са в болницата в Стара Загора.Работниците са обгазени и са паднали в шахта, която са почиствали. При слизането на един от мъжете му прилошало. На втория, който се опитал да го извади, също му станало лошо.Така и двамата паднали в шахтата.Единият работник е с мозъчно сътресение и е настанен в неврохирургията. Вторият работник е на командно дишане и състоянието му е изключително тежко, обявиха от болницата.Образувано е досъдебно производство, което засега е за нанасяне на средна телесна повреда.", "date": "2019.10.01", "title": "Двама работници пострадаха тежко при инцидент в ТЕЦ \"Марица Изток\" 1"}
{"url": "https://www.novinite.bg/articles/180837/Revolyuciya-v-rodniya-futbol-sazdavat-specialni-uchilishta-vnedryavat-tehnologii", "text": "Днес членовете на Изпълнителния комитет на Българския футболен съюз бяха запознати с Концепцията за развитие на детско-юношески футболни школи в България.10-годишната програма цели дългосрочно развитие на българския футбол на клубно и национално ниво, като ще обхване над 10 000 деца и юноши на година. Концепцията е разработена от треньорите на всички национални гарнитури на България под ръководството на селекционера на мъжкия тим Красимир Балъков, от отговорника за мъжкия национален отбор Йордан Лечков, от отговорника за детско-юношеския футбол Емил Костадинов, от Треньорската школа по футбол в лицето на Юри Николов, Михаил Мадански и техническия директор на БФС професор Лъчезар Димитров.В сърцевината на проекта е заложена работата с подрастващите, като за тази цел ще бъдат приложени съвременни тренировъчни методики на ниво ДЮШ, които да създадат бъдещия гръбнак на клубния и националния футбол. Концепцията включва предложение за създаването на нов социален продукт – футболни училища, които да дадат възможност на всички деца, независимо от физическата им подготовка и качества, да се занимават активно с футбол.Допълнително ще бъде внедрена централизирана клауд-базирана скаутинг система, обхващаща цялата страна, както и последни технологии в областта на видео-анализа и обучението. Планът включва съвместно финансиране от страна на ММС, БФС и футболните клубове, които отговарят на лицензионните критерии и имат желание да развиват своите академии по тази програма.Изпълнителният комитет на Българския футболен съюз прие Концепцията, която ще бъде представена на министъра на младежта и спорта Красен Кралев и на министър-председателя Бойко Борисов.", "date": "2019.10.01", "title": "Революция в родния футбол, създават специални училища, внедряват технологии"}
{"url": "https://www.novinite.bg/articles/180829/Stryaskashti-razkritiya-za-jenata-koyato-kara-kato-luda-v-nasreshtnoto-po-AM-Hemus", "text": "Младата жена, шофирала по безумен начин в насрещното по АМ \"Хемус\" на 11 септември с дете в колата, ще отнесе глоба за нарушение на Закона за движение по пътищата.След като клипът с бясното шофиране в аварийната лента в насрещното движение, съпроводено с говорене по телефона, бе качен в интернет и разпространен от медиите, свидетели са разпознали дамата и са подали сигнал в полицията.Оттам съобщиха, че водачът на превозното средство, засечено в нарушение, е установен, по случая е взето административно отношение и вероятно нарушителят ще бъде санкциониран с наказателно постановление за нарушаване на Закона за движение по пътищата.Варненка, която познава лично жената зад волана, сподели пред колегите от сайта varna24, че Цветелина Великова не само не се е притеснила от факта, че може да предизвика сериозна катастрофа и да отнеме човешки живот, но и дори се е похвалила с безумната си постъпка пред познати и приятели. Фрапиращ е фактът че жената е возила на задната седалка детето си за тренировка по футбол в Тополи, а след пристигането им там детето е било видимо силно разстроено и изплашено.\"Познавам лично дамата, защото беше част от приятелското ми обкръжение. Поради честите й злоупотреби с алкохол и медикаменти обаче аз реших да се дистанцирам от нея. Лично аз подадох сигнал в полицията за нарушението, което е направила. От своя страна разполагам с информация от личен чат на Цветелина, че ще задейства връзки, за да не й бъде отнета книжката и за да не плати огромните глоби за нарушенията си.За мен е потресаващ фактът, че въпреки че е имала възможност да спре и обърне, за да се включи в движението и правилната посока, тя е шофирала в насрещното от Варна до Тополи. Това не може да бъде извършено от трезво мислещ човек, затова подозирам, че не е била напълно адекватна по време на шофирането. Говорила е по телефона със съпруга си, той поне можеше да я посъветва как е редно да постъпи.Детето на задната седалка е плакало през цялото време. Ако насреща беше излязъл един ТИР в аварийната лента не ми се мисли какво можеше да се случи. Напротив, не само че няма разкаяние в нея, че с безумието си е рискувала здравето и живота на невинни хора, но се чувства доволна и известна от постъпката си, като активно следи материалите в медиите за себе си“, коментира Надежда Джамбазова.", "date": "2019.10.01", "title": "Стряскащи разкрития за жената, която кара като луда в насрещното по АМ \"Хемус\""}
{"url": "https://www.novinite.bg/articles/180809/Svetovnata-gala-premiera-na-Gospodarka-na-zloto-2-grandiozno-filmovo-sabitie", "text": "На 30 септември в Холивуд, Калифорния се случи грандиозното офицално приветствие на една от най-дългоочакваните продукции тази година Господарка на злото 2. Световната гала премиера на филма се състоя в емблематичния El Capitan Theatre, където стотици фенове и гости имаха възможността да се вдъхновят и да бъдат сред първите, докоснали се до зашеметяваща история.Продължението на феномена от 2014 година отдавна подсказа, че се разгръща отвъд всички очаквания и ще предложи на зрителите наистина вълнуващо преживяване. А гала премиерата постави категорични основи за тази заявка, превръщайки се в едно от най-впечатляващите филмови събития за 2019. Приказна атмосфера в духа на Господарка на злото 2 и решена в емблематичните символи на продукцията – такава беше обстановката, в която всички гости се почувстваха още „по-близо“ до магията на филма.По червения килим минаха всички звезди от продукцията, а появата на Анджелина Джоли очаквано се превърна в абсолютната кулминация на събитието. Тя се превъплъщава отново в една от любимите си роли, както сама споделя. В стилистиката на емблематичния си образ и в компанията и на децата си, тя се появи с впечатляващата черна кожена рокля, която носеше и на премиерата на първия филм през 2014 година.. Мишел Пфайфър, която изгрява в продължението на приключенския филм в ролята на кралица Ингрит, също бе ослепителна в елегантния си тоалет. Ел Фанинг, която буквално израстна пред очите на зрителите от първия път в ролята на принцеса Аврора до сега, се отличи с ярко присъствие в приказна зелена рокля, напълно отговаряща на статуса на една благородна особа.Чиуетел Еджиофор, който идва в Господарка на злото 2, за да напомни на Злодеида, че е време да се погрижи и за своя вид и, че не хората са най-важните, зарадва всички фенове с внимание и широка усмивка. Сред останалите звезди от филма бяха Сам Райли, Харис Дикинсън, Ед Скрейн, Джен Мъри и др. Дизайнерите на костюмите и продукцията Елън Мирожник и Патрик Татопулус, режисьорът Йоахим Рьонинг, певицата Бебе Рекса, която участва в съзадаването на саундтрака на филма, както и много други членове на творческия екип на продукцията минаха по червения килим и заслужено обраха овациите от всички присъстващи. Специални гости на събитието бяха Хайди Клум, Люк Хемсуърт и семейството му, Оливия Родриго, едни от най-известните drag queens в света - Джинджър Минж, Нина Уест и Шангела и много други.Дали по същия звезден начин ще блести и новата история в приключенския филм? Дали щастливият край този път няма да струва скъпо? Точно преди Хелоуин ще се потопим в мистериозните мочурища и ще разкрием много тайни заедно в един безобразно магичен свят! Този на Господарка на злото 2, която нахлува безпощадно в кината на 18 октомври на 2D, 3D, IMAX 3D и 4DX в дублирана и субтитрирана версия.", "date": "2019.10.01", "title": "Световната гала премиера на \"Господарка на злото 2\" - грандиозно филмово събитие!"}
{"url": "https://www.novinite.bg/articles/180823/Gramaden-ajsberg-tejasht-315-miliarda-tona-se-otkasna-ot-Antarktida", "text": "Огромно парче лед се откъсна от бялата шапка на Антарктика, съобщи с притеснение Би Би Си. Става дума за D28, айсберг с тегло над 315 млрд. тона и площ от 1636 кв. км. Това е най-голямото парче лед за последните 50 години, откъснало се от Амери, един от трите шелфа от южната ледена покривка. Шелфовете са продължение на леда върху водата, и отвреме-навреме от тях се откъсват парчета, за да се поддържа баланса спрямо натрупалия се сняг.Процесът на откъсване продължава дълго, така че учените, които наблюдават Антарктика със сателити, знаят отдавна, че предстои. Интересното е обаче, че фокусът им е бил малко по на изток от сегашното откъсване. Това е сегмент от Амери с прякор \"разхлабеното зъбче\". То също е сериозно разклатено, но се държи, а вместо това се откъсва D28, който е значително по-голям.През 2002 г. проф. Хелън Фрикър от Института по океанография \"Скрипс\" прави прогноза, че \"разхлабеното зъбче\" ще се откъсне между 2010 и 2015 г. и сега е изненадана от неочакваното откъсване.Учените ще продължат да наблюдават Амери внимателно. Има съмнение, че подобна загуба на лед може да промени стресовата геометрия по цялата част на шелфа и да повлие на стабилността на \"разхлабеното зъбче\" и други пукнатини.Само преди две години айсбергът А68 се откъсна от друг шелф - Ларсен С. Той беше около три пъти по-голям от D28.", "date": "2019.10.01", "title": "Грамаден айсберг, тежащ 315 милиарда тона, се откъсна от Антарктида"}
{"url": "https://www.novinite.bg/articles/180819/Sled-incidenta-v-TEC-Marica-Iztok-1-Ostava-kritichno-sastoyanieto-na-ediniya-rabotnik-postradal", "text": "Остава критично състоянието на единия от двамата работници, които пострадаха  по време на ремонт на помпена станция в  ТЕЦ „Марица Изток 1”. Те са  настанени в болницата в Стара Загора. Двамата мъже са на 42 г. и 52 г. Първоначално са приети за лечение в болницата в Гълъбово, но по-късно са преместени в Университетската болница в Стара Загора.„Състоянието на по-младия продължава да е критично, но при стабилизиращи се основни жизнени показатели”, заяви д-р Петко Михайлов, цитира Нова.По-възрастният е претърпял в понеделник спешна животоспасяваща операция.„Той е в съзнание. Състоянието му, може да се каже, че е задоволително”, заяви д-р Михайлов.Двамата работници пострадаха тежко по време на ремонт на помпена станция  в ТЕЦ „Марица Изток 1”. Бригада е почиствала шахта на помпена станция за отпадни води. Единият от работниците паднал. Другият се опитал да го хване, но и той е бил повлечен. Вероятно двамата са вдишали отровни  газове.„Преди да започнат работа са извършили анализ на средата, който не е показал да има задушливи газове. Но по наша информация е имало такива газове, поради което са изгубили съзнание ”, обясни инженер Бележков, представител на „ЕЙ И ЕС Гълъбово”. По думите му най-вероятно не е имало падане, а работниците са изгубили съзнание, докато са били вътре в шахтата.Инспекцията по труда извършва проверка за причините за инцидента. Образувано е досъдебно производство за причиняване на средна телесна повреда поради невнимание.", "date": "2019.10.01", "title": "След инцидента в ТЕЦ „Марица Изток 1”: Остава критично състоянието на единия работник, пострадал"}
{"url": "https://www.novinite.bg/articles/180826/Razsledvat-incident-s-postradal-jurnalist-v-nyuzruma-na-BNR", "text": "В Четвърто РПУ в София е образувано досъдебно производство заради инцидент в нюзрума на Българското национално радио, при който има данни за пострадал журналист. Това съобщи пред журналисти директорът на СДВР Георги Хаджиев, предаде Новините.бгТой допълни, че по случая вече са разпитани свидетели. Предстоят очни ставки, както и изземване на записи от видеокамери.Случаят се наблюдава от прокурор от Районната прокуратура в София, уточни Георги Хаджиев.", "date": "2019.10.01", "title": "Разследват инцидент с пострадал журналист в нюзрума на БНР"}
{"url": "https://www.novinite.bg/articles/180799/Dadoha-start-na-novata-akademichna-godina-v-Sofijskiya-universitet", "text": "Софийският университет открива новата академична година. Традиционно, преди тържествената церемония в Aулата на най-старото висше училище у нас, ректорът проф. Анастас Герджиков и академичният състав ще поднесат венци и цветя пред паметниците на Христо и Евлоги Георгиеви.Първокурсниците в Алма Матер тази година са малко над 5000. От тях 23 - ма са лауреати от национални и международни състезания и олимпиади.", "date": "2019.10.01", "title": "Дадоха старт на  новата академична година в Софийския университет"}
{"url": "https://www.novinite.bg/articles/180827/Pazardjishkata-TELK-lishi-momche-s-tejka-forma-na-autizam-ot-chujda-pomosht-i-pensiya", "text": "Пазарджишката ТЕЛК е отказала право на асистент и парична помощ на 16-годишно момче от Велинград с тежка форма на аутизъм, пише \"Монитор\". Това съобщи майката на младежа Петя Цопанова. Според комисията тийнейджърът е с 80% трайно намалена работоспособност, но няма право на асистент и парична помощ. Според близките му обаче, това решение е абсурдно, защото момчето не може да се грижи за себе си. Oт eкcпeртнaтa лeкaрcкa кoмиcия oткaзват кoмeнтaр, нo изпрaтихa пиcмeнo cтaнoвищe, в кoeтo ce пocoчвa, чe мoмчeтo вeчe e нa 16 г. и cлучaят трябвa да ce прeрaзглeдa oт пcихиaтър, зa дa ce уcтaнoви дaли нaиcтинa имa нуждa oт чуждa пoмoщ. Ceмeйcтвoтo щe oбжaлвa тoвa рeшeниe, нo дoкaтo ce прoизнece Нaциoнaлнaтa eкcпeртнa лeкaрcкa кoмиcия (НEЛК), ocтaвaт бeз финaнcoвa пoмoщ oт държaвaтa.  \"Той самостоятелно не може да съществува. И навън, и вкъщи сме непрекъснато заедно, защото проявява автоагресия\", споделя с мъка майка му Петя Цопанова. Тя не работи, за да може да се грижи за сина си. Пари у дома носи само бащата.", "date": "2019.10.01", "title": "Пазарджишката ТЕЛК  лиши момче с тежка форма на аутизъм от чужда помощ и пенсия"}
{"url": "https://www.novinite.bg/articles/180831/5-e-savarshenoto-chislo-neapolitanski-salzi-i-izklyuchitelni-kadri", "text": "Историята на бившия наемен убиец Пепино, който се завръща на улицата в Неапол през 70-те години, за да отмъсти за смъртта на сина си, е направена по графичната новела на Игор Тувери, който е и режисьор на филма под псевдонима Игорт. “5 е съвършеното число” е страхотно заснет с много film noir кадри, стилистика и осветление.  Носейки усещането за комикс, подобно на “Град на греха”, филмът ни вкарва в историята и ни държи в напрежение на непрекъснато дебнеща опасност зад ъгъла. Безспорно едно от бижутата на тазгодишния фестивал CineLibri, филмът не случайно се състезава за голяма награда в конкурсната програма почти веднага след представянето си на филмовия фестивал във Венеция. Италианският актьор Тони Сервило е звезда в Италия от много години, а световната публика го откри във филмите на Паоло Сорентино – носителя на “Оскар” - “Великата красота” и “Те” – тричасовата сатира за Силвио Берлускони, в която той брилянтно се справя с образа на една от най-противоречивите личности в Италия.Самият Тони Сервило е свързан с Неапол, тъй като 60-годишният актьор е роден в региона, а днес живее именно в града, известен с наситената си престъпност и гангстерски войни. Сервило играе и във филма “Гомора” на Матео Гароне по романа на Роберто Савиано, който е вдъхновение за хитовия сериал със същото име, където именно тези войни и търговията с наркотици са в ядрото на историята. В “5 е съвършеното число” той трябва да се справи със загубата на единствения си син Нино, който е застрелян от упор и оставен да лежи на неаполитанските улички. Филмът скача във времето, за да ни покаже и връзката между баща и син, както и това как са се справили със загубата на майката на Нино. Пепино предстои да разбере какво се е случило с детето му и заедно с помощта на приятеля си Тото да накаже убийците с стил “Джон Уик” или “Твърде лично”.  В този момент в историята влиза и бившата любовница на Пепино – Рита, изиграна от Валерия Голино. Актрисата също родена и израснала в Неапол, добива световна слава със заглавия като “Смотаняци” и “Рейнмен” и можем да я видим не само до Сервило в тазгодишното издание на фестивала CineLibri, а и в “Казанова, последна любов”. Пепино се опитва да не въвлича Рита в целия екшън, но самата тя не може да стои далече от него, тъй като любовта й датира от много години. Филмът е визуално толкова красив, че можеш да следиш всичко, което се случва с Пепино само през гледната точка на действията му. Костюмите, шапките, оръжията, обстановката - всичко ни потапя в един мрачен свят, където очакваме с нетърпение развръзката на историята на един баща, който продължава напред само с желанието за отмъщение. “5 е съвършеното число”, защото носи баланс или както казва Пепино на сина си “ако убиеш всички прстъпници, светът ще загуби баланса си.” Изключителна актьорска игра, забележителни кадри, много екшън, типични италиански псувни като “stronzo” и “cazzo” и дъжд от куршуми, са петте съвършени елемента атмосферата на малките неаполитански улички от 70-те да оживее на екрана. Преживяване, което си заслужава! Билети може да вземете тук - Автор: Станислава Айви", "date": "2019.10.01", "title": "\"5 е съвършеното число\" - неаполитански сълзи и изключителни кадри"}
{"url": "https://www.novinite.bg/articles/180835/Granata-rani-maj-v-Razlog", "text": "\r\nГраната е избухнала тази сутрин в Разлог. Инцидентът е станал в пункт за изкупуване на старо желязо. Пострадал е мъж на 40 години, който е прегледан в спешния център и транспортиран за лечение в болницата в Благоевград.\r\n\r\n\r\n\r\n\r\n\r\n\r\n", "date": "2019.10.01", "title": "Граната рани мъж в Разлог"}
{"url": "https://www.novinite.bg/articles/180810/Plamen-Georgiev-podade-ostavka-kato-prokuror", "text": "Пламен Георгиев депозира оставка за освобождаване от длъжността \"прокурор\", считано от 2 октомври, предаде БГНЕС. Най-вероятно оставката ще бъде гледана на заседанието на Прокурорската колегия в сряда.Правителството назначи бившия председател на Комисията за противодействие на корупцията и отнемане на незаконно придобитото имущество (КПКОНПИ) Пламен Георгиев Димитров за генерален консул на България в испанския град Валенсия. Решението на Министерския съвет е взето на закрито заседание на 9 август.Пламен Георгиев подаде оставка като шеф на антикорупционната комисия в последния ден на юли и още същия ден оставката му бе одобрена от Народното събрание. Той обясни напускането на поста със скандала с терасата на апартамента му в София, върху която, според Столична община, има построени незаконни постройки. Проверка на НАП показала, че всичко около доходите и придобиването на имота на Георгиев е чисто, обяви тогава той.В началото на август прокурорската колегия на ВСС се събра на извънредно заседание, за да го възстанови на работа като прокурор в специализираната прокуратура. Назначението му там е от 1 август, решиха съдебните кадровици. Пламен Георгиев бе зам.-шеф на специализираната прокуратура преди да оглави антикорупционната комисия.  ", "date": "2019.10.01", "title": "Пламен Георгиев подаде оставка като прокурор"}
{"url": "https://www.novinite.bg/articles/180816/Radev-kam-bg-pensionerite-Daljim-vi-spokojni-i-dostojni-starini", "text": "Президентът Румен Радев поздравява възрастните хора по повод Международния им ден, съобщава прессекретариатът на държавния глава.\"Дължим ви спокойни и достойни старини, в които няма място за страхове\", обръща се президентът към хората от третата възраст у нас.Според държавния глава най-ефективните мерки, целящи равенството между поколенията, са насочени към преодоляване на страховете, свързани с остаряването - страх от болести, бедност, изолация и самота. Румен Радев посочва, че цивилизоваността на една общност се измерва с грижите, които тя полага за най-уязвимите - възрастните и децата. Чувството за взаимност започва с отговорност и уважение към близкия и към непознатия възрастен човек, посочва държавният глава.Международният ден тази година ще привлече вниманието към решенията, които ще проправят път към постигането на равенство между поколенията.В приветствието си президентът посочва, че от една страна, равенството е отговорността на по-младите за изграждането на социална и здравна системи, които да посрещнат остаряването на своите граждани ангажирано и адекватно. \"От другата страна обаче стои възстановяването на социалните връзки, които изграждат усещането за взаимна подкрепа\", заявява президентът.", "date": "2019.10.01", "title": "Радев към бг пенсионерите: Дължим ви спокойни и достойни старини"}
{"url": "https://www.novinite.bg/articles/180813/Anomalii-prez-oktomvri-ot-4-do-31-gradusa", "text": "Месец октомври ще започне със слънчево и топло време, преобладаващите максимални температури ще са над 25˚. Това съобщиха  от Националния институт по метеорология и хидрология (НИМХ). Тази година през октомври се очаква средната месечна температура да бъде около и над нормата, която в равнините е между 11˚ и 15˚, по високите полета - между 8˚ и 11˚, в планинските райони - от 4˚ до 8˚.Месечната сума на валежите ще бъде около нормата, която за по-голямата част от страната е между 40 и 60 л/кв. м, в югоизточните райони - между 60 и 90 л/кв. м, а в планините - от 80 до 100 л/кв. м. Най-високите температури през октомври ще бъдат между 26° и 31°, а най-ниските - между минус 1° и 4°. Месецът ще започне със слънчево и топло време, преобладаващите максимални температури ще са над 25˚, на 2 октомври на отделни места ще достигат до 30˚ - 31˚.Около 3 – 4 октомври ще премине атмосферно смущение. На места ще има валежи от дъжд, последвани от чувствително понижение на температурите. След краткотрайно подобрение на времето в средата на десетдневието, към 8 - 9 октомври отново ще има условия за превалявания, а след това – относително захлаждане. През второто десетдневие температурите ще бъдат вече близки до нормалните. Облачността ще е разкъсана, с повече слънце в часовете около и след обяд. Условия за превалявания има през периода 12 - 14 октомври и към края на десетдневието. През третото десетдневие повече спокойни и сравнително топли дни ще има през първата част от периода, но вече с характерните инверсии и ниска облачност в сутрешните часове. Около средата на десетдневието и до края на месеца времето ще е променливо с условия за валежи. Температурите постепенно ще се понижават, но като цяло за периода средноденонощните ще останат близки до обичайните.", "date": "2019.10.01", "title": "Аномалии през октомври- от -4 до 31 градуса"}
{"url": "https://www.novinite.bg/articles/180822/Ninova-kam-vazrastnite-hora-Znaem-che-dnes-jiveete-trudno-Imate-nasheto-razbirane-i-podkrepa-VIDEO", "text": "„Скъпи наши майки и бащи, баби и дядовци,честит празник на възрастните хора! Вие ни отгледахте и възпитахте и сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа.”Това заявява председателят на БСП Корнелия Нинова във видеообръщение по случай Международния ден на възрастните хора. Лидерът на левицата припомня, че от БСП два пъти са внасяли в парламента предложение за приемане на Закон за възрастнихе хора, но управляващите са го отхвърлили и двата пъти. Нинова е категорична, че от левицата ще бъдат упорити и ще настояват за него докрай, тъй като по думите й той гарантира достоен социален живот на възрастните хора. „Последователни сме и в желанието си да се преизчислят всички пенсии – многократно сме го предлагали и все се отхвърля. И сега, през октомври, когато се гледа Бюджет 2020, отново ще го направим. Това е най-малкото, което ви дължим за вашия живот, за градежа на България, за възпитанието на младото поколение”, продължава Нинова. „Желая ви да бъдете здрави, силни, да не губите кураж. Честит празник!”, завършва Нинова", "date": "2019.10.01", "title": "Нинова към възрастните хора: Знаем, че днес живеете трудно. Имате нашето разбиране и подкрепа (ВИДЕО)"}
{"url": "https://www.novinite.bg/articles/180818/Djigitat-Ogi-kojto-ubi-dvama-pri-meleto-v-Plovdiv-karal-piyan", "text": "Кръвната проба на 19-годишния шофьор Огнян Дебелаков, който причини тежката катастрофа на бул. „Марица – Юг” с двама загинали, е показала 1,55 промила алкохол.Другият ранен при катастрофата, който също е настанен в УМБАЛ „Св. Георги” също е употребил алкохол. Неговата проба е отчела 0,50 промила алкохол в кръвта.Резултатите от тестът за наркотици още не са излезли, както и кръвните проби на двамата загинали тийнейджъри.Припомняме, че в момента Огнян Дебелаков, който е шофирал без свидетелство за правоуправление, се намира в УМБАЛ „Св. Георги” с тежки травми, но състоянието му е стабилизирано.Неговият баща, който е дал колата на момчетата, е задържан за 72 часа. Според Прокуратурата, той носи солидарна отговорност със сина си за извършеното престъпление. Той също няма шофьорска книжка. Законът предвижда еднакво тежко наказание и за двамата – от 5 до 20 години затвор.", "date": "2019.10.01", "title": "Джигитът Оги, който уби двама при мелето в Пловдив, карал пиян"}
{"url": "https://www.novinite.bg/articles/180839/Razliv-na-neft-do-Dunav-most-2-izpravi-na-nokti-instituciite", "text": "Екип на РИОСВ-Монтана проверява нефтено петно в река Дунав при Видин. Сигналът е за за установено нефтено петно в района на ”Дунав мост” 2, разпространено на площ около километър, е подаден от дежурен-база ”Граничен полицейски контрол”-Видин. Това съобщиха от инспекцията, като беше уточнено, че утре ще бъде предоставена допълнителна информация.  Нефтеното петно е локализирано в района на \"Дунав мост\" 2. Уведомена е Басейновата дирекция \"Дунавски район\"-Плевен и е сформиран екип от РИОСВ-Монтана и Регионалната лаборатория в Монтана към ИАОС за проверка на място и пробонабиране. Съгласувано е използването на катер от патрул на \"Гранична полиция\". Резултатите от проверката и от анализа на пробите ще бъдат оповестени допълнително.", "date": "2019.10.01", "title": "Разлив на нефт до \"Дунав мост\" 2 изправи на нокти институциите"}
{"url": "https://www.novinite.bg/articles/180824/Biser-Petkov-Dogodina-povishavame-pensiite", "text": "Очакванията са, че възходящото развитие на икономиката на България и ръстът на доходите ще дадат възможност за още по-съществено повишаване на пенсиите през 2020 година. Това се посочва в приветствие на социалния министър Бисер Петков по случай Международния ден на възрастните хора - 1 октомври, съобщават от МТСП и БТА.В първата половина на септември министър Петков каза пред журналисти, че очакванията са увеличението на пенсиите от 1 юли 2020 г. да е с шест или повече от шест процента.В приветствието за днешния ден министър Петков припомня, че от 1 юли т.г. всички пенсии бяха повишени с 5,7 на сто, което е най-голямото увеличение за последните години, а догодина увеличението ще е по-съществено. Министърът припомня още, че непосредствено след встъпването в длъжност на правителството през май 2017 г. бяха значително повишени минималните размери на пенсиите за трудова дейност.\"Разбирам добре, че за много от възрастните хора животът не е лек. Наясно съм, че често сте изправени пред трудности и предизвикателства, които трябва да преодолявате\", отбелязва министър Бисер Петков в приветствието. По думите на Петков желанието на МТСП е да се изгради устойчив модел, който да гарантира адекватен пенсионен доход, качествени социални услуги и спокойни старини.Усилията на правителството са насочени и към развитието на качествени и ефективни социални услуги в общността и в домашна среда, които имат ключова роля за подкрепа на възрастните и насърчаване на тяхното социално включване, се казва още в приветствието.От 1 септември започна предоставянето на лична помощ за хората с увреждания, съобразно индивидуална оценка на техните потребности. Към края на август в дирекциите \"Социално подпомагане\" са издадени близо 15 000 направления за ползване на лична помощ, посочва още министър Бисер Петков. Паралелно с това правителството осигури устойчивост чрез финансиране от държавния бюджет на услугите \"личен асистент\", \"социален асистент\" и \"домашен помощник\", които се ползват от над 12 хиляди възрастни в невъзможност за самообслужване, допълва министърът.Министърът очертава като приоритет и формирането на политики с акцент насърчаването на активния живот в добро здраве. За изпълнението на тази цел МТСП разработи Национална стратегия за активен живот на възрастните хора в България (2019-2030 г.), която беше приета от Министерския съвет през март тази година. \"Основната задача, която си поставяме с този документ, е да се разработят адекватни мерки и действия за осигуряване на равни възможности за пълноценното участие на възрастните хора в икономическия и социалния живот на обществото\", отбелязва Бисер Петков.В същото време продължи и реализирането на първия план за изпълнението на Националната стратегия за дългосрочна грижа в периода 2018-2021 г., отбелязва Бисер Петков. В плана е предвидено изграждането на 100 нови социални услуги, развитие на патронажна грижа за хора с увреждания и възрастни хора, зависими от грижа, както и развитие на социални услуги в домашна среда. В началото на юли стартира изпълнението на схема по оперативната програма \"Развитие на човешките ресурси\" за предоставяне на почасови мобилни интегрирани здравно-социални услуги в домовете на над 17 000 нуждаещи се с увреждания и възрастни хора.Министърът изразява уважение, признателност и благодарност към възрастните хора в България. \"На тази важна за всички нас дата бих искал да изразя своята признателност към Вас за всичко, сторено през годините на Вашия активен живот, посветен на благото и развитието на България\", посочва Бисер Петков.\"Благодаря за полезните уроци, които продължавате да ни давате всеки ден!\", допълва министърът.", "date": "2019.10.01", "title": "Бисер Петков: Догодина повишаваме пенсиите"}
{"url": "https://www.novinite.bg/articles/180828/Nov-ekip-podgotvya-ekspertizi-po-deloto-Hitrino", "text": "С назначаване на вещи лица, които да изготвят нови експертизи, протече днешното съдебно заседание в Шуменския окръжен съд по делото за железопътното транспортно произшествие в Хитрино, съобщи БТА.Обвиняеми са машинистите Димитър Михнев и Радослав Петков, и двамата от Русе, управлявали дерайлиралата на 10 декември 2016 г. в района на гара \"Хитрино\" влакова композиция, превозваща пропилен и пропан-бутан.Заради аварирал автомобил, с който подсъдимите пътували до Шумен, днешното съдебно заседание по делото, насрочено за 9.30 часа, бе отложено с час и половина.В началото му съдът докладва постъпили материали след предходното заседание, свързани с назначаване на вещи лица, които да изготвят нови експертизи по делото и постъпили отговори от тях или институциите и организациите, в които работят, както и жалби за назначаването им от страните в процеса.Експерт от Техническия университет във Варна ще трябва да изготвя съдебно пожаро-техническа експертиза, след като е проверен, че няма конфликт на интереси. Такива нямат и още двама експерти, които също ще отговарят за нови експертизи за нуждите на делото, определи съдът на днешното си заседание.\"Чакаме три експертизи. Основният въпрос е дали събраните нови доказателства ще променят нещо по даденото заключение\", каза пред журналисти след края на съдебното заседание Ивайло Йорданов - адвокат на един от обвиняемите.", "date": "2019.10.01", "title": "Нов екип подготвя експертизи по делото \"Хитрино\""}
{"url": "https://www.novinite.bg/articles/180802/BDJ-sprya-14-vlaka", "text": "От началото на тази седмица бяха спрени 14 пътнически влака, които пътуват по различни направления в страната. Целта е да се осигурят локомотиви и вагони за по-бързите линии, които пътуват по дълги и натоварени дестинации.\"Няма да има случаи на пътници без превоз. Това е временна мярка. По маршрутите на тези влакове е осигурено движение на автобуси. Всички населени места ще бъдат обслужени, с изключение на 2-3, където има инцидентни пътувания\", обяви пред Bulgaria ON AIR ръководителят на отдел \"Организация на превозите\" в БДЖ инж. Ивайло Георгиев.Причината за спирането на влаковете са честите повреди, които се появяват по локомотивите. От БДЖ искат да създадат по-голяма сигурност и да наваксат с ремонтните дейности преди старта на зимния сезон, стана ясно още от думите му.\"Опитваме се с тази мярка да повишим изпълнението на предварително обявеното разписание на останалите влакове. Да намалим закъсненията и аварийните инциденти. Опитваме да създадем по-добра организация за предстоящия зимен сезон\", каза още инж. Георгиев.Срокът за извършване на ремонтите е едномесечен. Предварителният план е до 20 октомври ситуацията с влаковете да се нормализира. ", "date": "2019.10.01", "title": "БДЖ спря 14 влака"}
{"url": "https://www.novinite.bg/articles/180832/Shesti-blok-na-AEC-Kozloduj-poluchi-licenziya-za-eksploataciya-za-nov-10-godishen-period", "text": "На 1 октомври 2019 г. председателят на Агенцията за ядрено регулиране (АЯР) ст.н.с. д-р Лъчезар Костов връчи на изпълнителния директор на АЕЦ „Козлодуй” Наско Михов лицензия за експлоатация на шести блок за следващите 10 години. На церемонията в АЯР присъстваха Марияна Николова – заместник министър- председател по икономическата и демографската политика, министърът на енергетиката Теменужка Петкова, изпълнителният директор на БЕХ ЕАД Жаклен Коен, депутатите и членове на Комисията по енергетика в 44-то Народно събрание Мартин Тинчев и Жельо Бойчев, представители на подразделението на „Росатом” за Централна Европа и на АО „Русатом Сервис”, ръководители и експерти от АЯР и АЕЦ „Козлодуй”.Лицензията, издадена от АЯР, дава право на АЕЦ „Козлодуй” да експлоатира шести блок 10 години – максималният срок съгласно националното законодателство, за който се издава този документ. В процеса на изготвяне на обосновката за продължаване на срока на експлоатация на шести блок, в съответствие с международно приетите стандарти, прилагани при изпълнението на проекти за удължаване на експлоатационния срок, са извършени необходимите анализи на безопасността и количествени оценки на остатъчния ресурс на съоръженията, свързани с безопасната и надеждна работа на блока.Резултатите от направените разчети потвърждават, че няма ограничения за безопасната работа на шести блок в следващите 30 години. Паралелно с дейностите по проекта за продължаване на срока на експлоатация е проведен Периодичен преглед на безопасността на шести блок, който представлява систематична преоценка на всички фактори на безопасност на проекта и експлоатацията на ядреното съоръжение. Изготвянето на документа е задължително условие при всеки процес на подготовка за лицензиране.Резултатите от Периодичния преглед доказват безопасната експлоатация на блока през следващия лицензионен период, както и високо ниво на ядрена, радиационна и технологична безопасност, съизмерима с тази на най-добрите ядрени централи. Проектът и експлоатационната практика съответстват на изискванията на националното законодателство и международните стандарти по безопасност на Международната агенция за атомна енергия и Асоциацията на европейските органи за ядрено регулиране WENRA.За изминалите 28 години от пуска си през 1991 г., шести блок работи при спазване на всички изисквания за безопасност и има своя безспорен принос за стабилността на националната енергийна система и за опазването на чистотата на природата. От включването си към националната електроенергийна система на 2 август 1991 г. до излизането в планов годишен ремонт на 22 септември 2019 г. блокът е произвел 174 853 772 MWh електроенергия и е спестил изхвърлянето на 207 733 115 тона емисии въглероден диоксид в атмосферата. На другия блок на атомната централа – пети, проектът за продължаване на експлоатационния ресурс също бе реализиран в пълен обем и безопасната му работа е обоснована за 30-годишен период.От 6 ноември 2017 г. блокът има лицензия от АЯР за следващите 10 години. Финансирането на всички дейности по мащабния проект и на двата блока е изцяло със собствени средства на АЕЦ „Козлодуй”. С успешното продължаване на срока на експлоатация на пети и шести блок над проектния ресурс атомната централа ще запази ролята си на водеща енергийна компания, оперираща най-големите електропроизводствени мощности в страната с нулеви въглеродни емисии, осигуряващи над една трета от електричеството на България.", "date": "2019.10.01", "title": "Шести блок на АЕЦ \"Козлодуй\" получи лицензия за експлоатация за нов 10-годишен период"}
{"url": "https://www.novinite.bg/articles/180836/Poemame-nov-dalg-ot-95-mln-leva", "text": "\r\n95 млн. лева дълг ще бъде поет следващата седмица чрез продажба на държавни облигации. Това става ясно от съобщението на БНБ за провеждането на аукциона.\r\n\r\n\r\n\r\n\r\n\r\n\r\n\r\n\r\n", "date": "2019.10.01", "title": "Поемаме нов дълг от 95 млн. лева"}
{"url": "https://www.novinite.bg/articles/180817/Politikata-ima-istinski-negativen-efekt-varhu-zdraveto", "text": "Когато включите канала за новини, вероятно ще видите политици, които говорят за местни или световни проблеми. Ако се почувствате разтревожени, болни или загубите съня си заради нещата, които гледате или четете, не сте сами.Изследване, публикувано по-рано тази седмица в списание „Plos One“, което разглежда физическото и емоционално последствие от следенето на новини и участието в политически дебати, твърди, че политиката причинява на хората безсъние и тревожност.Кевин Смит, политолог от Университета в Небраска в САЩ, който също е и автор на изследването, се фокусира върху американското общество по време на президентските избори през 2016 г. Той интервюира 800 души в продължение на една година и открива, че 40% от участниците са били стресирани от политиката, пише „Сабах“.Проучването разкрива, че 20% са разрушили приятелства заради политически разногласия. Един на всеки пети участник твърди, че се чувства уморен. Около 4% от хората казват, че са имали мисли за самоубийство заради политиката. Освен това 11,5% съобщават, че политиката е повлияла неблагоприятно на физическото им здраве; 31,8% заявяват, че излагането в медии на различни гледни точки, противоречащи на личните им убеждения, ги вбесява; 29,3% твърдят, че губят самообладание в резултат на политиката, а 22,1% признават, че се интересуват твърде много от това кой печели и кой губи.„Политиката наистина влияе негативно на живота на много хора или поне те възприемат, че политиката наистина се отразява негативно на живота им“, казва Смит. \"Стресът е иреално явление, което може да има катастрофални последици за здравето. Ако политиката допринася значително за нивата на стрес сред американските възрастни, тогава да, тя има истински негативен ефект върху здравето\"", "date": "2019.10.01", "title": "Политиката има истински негативен ефект върху здравето"}
{"url": "https://www.novinite.bg/articles/180840/Shesti-blok-na-AEC-Kozloduj-s-udaljen-srok-za-eksploataciya-do-2029-godina", "text": "Председателят на Агенцията за ядрено регулиране (АЯР) Лъчезар Костов връчи на изпълнителния директор на АЕЦ \"Козлодуй\" Наско Михов лицензия за удължаване срока на експлоатация на VI блок на атомната централа. По този начин се продължава животът на блока, чиито проектен ресурс изтичаше в края на тази година.Костов посочи, че максималният срок на новата лицензия е 10 години или до 2029 година. След това той може да бъде продължен. Агенцията е извършила обстойна проверка на VI блок, която е показала, че енергоблокът може да бъде експлоатиран за голям срок от време.\"Подновяването на лицензията на VI блок фактически е започнала още през 2012 г. Оценките и проведените външни експертизи са показали, че през следващия лицензионен период блокът може да работи безпроблемно\", съобщи Костов.Михов заяви, че за подновяването на лицензията е била извършена огромна по обем работа. Предприети са били над 200 мерки. \"След всички тези мерки, които бяха предприети, мога да ви уверя, че VI блок може да работи напълно безопасно през следващите 30 години. Разбира се, на всеки 10 години, ние трябва да го доказваме с нашата работа, за да може да се получава поредната 10-годишна лицензия\", добави Михов.Министърът на енергетиката Теменужка Петкова каза, че \"днес е един хубав ден за българската енергетика и българската икономиката\". По думите й централата предоставя чиста енергия на достъпни цени. Според нея издаването на лицензията доказва, че АЕЦ \"Козлодуй\" работи при спазването на най-високите стандарти за сигурност и безопасност. По този начин централата можела да се сравнява с най-сигурните ядрени централи по света. С издаването на лицензията българското правителство днес е изпълнило един от основните приоритети в енергийния сектор - продължаването на срока на експлоатация на V и VI блок на АЕЦ \"Козлодуй\". Петкова припомни, че преди две години е бил продължен животът и на V блок на централата. Според нея по този начин през следващото десетилетие е гарантирана енергийната сигурност на страната.", "date": "2019.10.01", "title": "Шести блок на АЕЦ \"Козлодуй\" с удължен срок за експлоатация до 2029 година"}
{"url": "https://www.novinite.bg/articles/180808/Gligani-shetat-iz-dvorovete-na-horata-v-Gabrovo-i-seyat-ujas", "text": "Диви прасета тормозят жителите на цял квартал в Габрово. Животните се движели на стада и нахлували в дворовете на хората. Местните са подавали жалби в общината, но от там им заявяват, че проблемът не е в тяхната компетенция.„Проблемът е от около 2 месеца. Движат се в страда от 10-12 животни, много рано сутрин и късно вечерта. Хората вече се страхуват да ходят по тъмното”, каза местен жител.„Аз съм съпричастен към техния проблем. Получавал съм сигнали късно вечерта, но по това време няма как да се реагира. Надявам се с откриването на ловния сезон проблемът да бъде решен и прасетата да бъдат прогонени от района. Препоръчвам на хората да бъдат внимателни”, коментира директорът на Държавното горско стопанство в Габрово инж. Росен Радев.", "date": "2019.10.01", "title": "Глигани шетат из дворовете на хората в Габрово и сеят ужас"}
{"url": "https://www.novinite.bg/articles/180812/Borisov-Treti-sme-po-artefakti-v-Evropa-sled-Garciya-i-Italiya", "text": "\"Йордания е изключително важен и желан партньор за България. Ние оценяваме ролята и влиянието на Кралството в регионален и глобален план затова целта пред България е да развиваме взаимноизгодни отношения в области от стратегическа важност за двете страни“. Това заяви министър-председателят Бойко Борисов по време на срещата си с принцесата на Йордания - Нейно кралско височество Дана Фираз.Принцеса Фираз е посланик на добра воля на ЮНЕСКО и председател на \"Петра Нешанъл Тръст“ - най-старата национална неправителствена организация в областта на опазването и съхраняването на наследството на Йордания.Премиерът Борисов подчерта, че свидетелство за категоричната воля за издигането на равнището на връзките между двете държави е активизирането на двустранното сътрудничество в редица ключови сфери.Фокус на разговора бе развитието на културно-историческия туризъм, както и на програми за внедряване на обучението за съхранение на културното наследство от най-ранна възраст.\"Страната ни е с изключителен туристически потенциал и е трета по брой артефакти в Европа след Гърция и Италия“, изтъкна премиерът Борисов и добави, че българското правителство подкрепя идеята за неразривната връзка между културата и туризма.Министър-председателят Борисов акцентира, че туризмът като икономически сектор, въпреки голямата международна конкуренция, все повече утвърждава България като разпознаваема и предпочитана дестинация. В тази връзка близо 12% от БВП у нас се формира от туризма, който през миналата година привлече за първи път над 9,2 млн. чуждестранни гости. Секторът обхваща 11 на сто от общата заетост в страната и заедно със съпътстващите го индустрии е част от устойчивото развитие на икономиката на България.В рамките на посещението на принцеса Дана Фираз у нас бе договорено да стартира пилотна инициатива за обучение на подрастващите в съхранение и опазване на културното наследство като се ползва опитът на “Петра Нешанъл Тръст“ за представяне на историческите паметници по подходящ и автентичен начин. За целите на инициативата бе договорено подписването на Меморандум за сътрудничество между Министерство на туризма на България и \"Петра Нешанъл Тръст“.\"Обезпечаваме възможностите за мащабни археологически дейности на учените не само защото сме убедени, че съхранението на културно-историческото наследство е залог за устойчиво развитие, а защото приемаме, че ангажиментът ни към него е равнозначен на отношението ни към бъдещите поколения“, каза още премиерът Борисов пред принцеса Дана Фираз. В хода на разговора министър-председателят изтъкна отдадеността й по отношение на работата й децата от най-ранна възраст да бъдат обучавани за ценността на културното наследство.\"Образованието е друг основен приоритет на българското правителство и всяка инициатива, която възпитава не само манталитет на успешна икономическа реализация, но и уважение към историята, е повече от достойна за уважение“, заключи премиерът Борисов.", "date": "2019.10.01", "title": "Борисов: Трети сме по артефакти в Европа след Гърция и Италия"}
{"url": "https://www.novinite.bg/articles/180834/Belene-s-licenz-do-kraya-na-godinata", "text": "До края на годината или най-късно в началото на следващата година, Агенцията за ядрено регулиране (АЯР) трябва да лицензира проекта за изграждане на АЕЦ \"Белене\" с оглед промените в законодателството и изискванията на Европейската комисия. Това обяви енергийният министър Теменужка Петкова по време на церемония, на която беше официално подписан договорът за удължаване на лицензията на Шести блок в АЕЦ \"Козлодуй\", цитирана от БГНЕС.Председателят на агенцията Лъчезар Костов потвърди, че в \"обозримо бъдеще, до месеци\", ще бъде издаден необходимият лиценз.На срещата присъства директорът в \"Росатом\" Сергей Маргелов, който заяви, че компанията му следи с интерес конкурсната процедура за стратегически инвеститор. Той припомни, че през август руснаците са подали заявка за участие в конкурса заедно с още 12 кандидати.\"По отношение на участието в консорциуми, безусловно ние приветстваме такъв формат. Осъзнаваме, че такъв голям проект не може да бъде реализиран само от една компания. Ако в рамките на преговорите бъде сформиран такъв консорциум, при подаване на заявката, това бъде разгледано и одобрено от българската страна, \"Росатом\" ще участва в него\", каза той.\"Сега процедурата се разглежда и топката е в българската страна. Твърде рано е да се говори за каквито и да било имена на партньори и форми на участие\", обясни руският представител.", "date": "2019.10.01", "title": "„Белене“ с лиценз до края на годината"}
