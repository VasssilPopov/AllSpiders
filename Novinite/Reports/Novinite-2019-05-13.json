{"url": "https://www.novinite.bg/articles/175387/Iliya-Lazarov-Balgariya-e-gotova-da-prieme-evroto", "text": "Кандидатът за евродепутат от ГЕРБ и СДС Илия Лазаров коментира в студиото на Izbori.bg какви ще са приоритетите му, ако бъде избран за член на Европейския парламент от България.Първо той заяви, че няма да се бори за преференциалния вот.,,Присъствието ми в евролистата е да покажа ангажиментът на СДС в тази лист'', обясни Лазаров и добави, че целта е да не се допуска да се разпилеят десните гласове в България, за да може Европа да продължи да се развива.Лазаров сподели, че с различни партии са водили разговори да се явят заедно на евроизборите на 26 май, но имат различни тежки различия по важни възгледи.,,Ако бъда избран за евродепутат, в ЕП аз ще работя за интеграцията на България в сферата на външната политика, в сферата на отбраната и в сферата на сигурността. Много е важно да има интеграция в сферата на сигурността'', обясни той.Лазаров категорично заяви също, че страната ни е готова да приеме еврото.,,От въвеждането на валутния борд насам ние сме готови за еврото'', посочи той.По думите му България ще влезе в Шенген. Той обясни, че Шенгенската зона е изключително важна, както за контрола, така и за сигурността.,,Това за мен е голяма глупост. Пакетът е в защита на френските и германските превозвачи и е в разрез с ЕС'', коментира Лазаров пакета \"Мобилност\".На въпрос за способите за борба с корупцията той отговори, че корупцията у нас не е по-голяма от тази в редица европейски държави.,,Просто ние обичаме да говорим за нея и сами да се топим. В Гърция, в Италия също има корупция, но там проблемите се решават тихо и дискретно, а ние бием тъпана, че и на Луната да ни разберат'', каза Илия Лазаров.Лазаров коментира и думите на държавния глава Румен Радев за корупцията и трудния му диалог с властта. \"Институционалист съм по разбиране и не смятам, че трябва да има проблеми между две институции. Не искам да говоря срещу президента, но Радев не го разбирам\", каза той.Кандидатът за евродепутат коментира също и думите на посланика на Турция у нас Хасан Улусой за изучаването на турския език. \"Неговото изказване е доста странно. Не може да искаш всички работници в една турска фирма да знаят турски език. Турция има навик чрез някои изказвания да провокира дебати у нас\", каза той. По думите му МВнР е реагирало напълно правилно в случая, като го е поканила да изясни изказването си.Лазаров сподели още, че кандидатите на ГЕРБ и СДС са най - подготвени да участват в битката за ЕП. Според него в другите листи са събрани просто хора, като дори нарече аматьори всичките кандидати за евродепутати на БСП, като изключи само Сергей Станишев. \"Не се води европейска кампания за евровота\", категорично заяви Илия Лазаров.Последният в евролистата на ГЕРБ и СДС каза още, че не очаква да има предсрочни избори.За това колко евродепутата ще влязат от ГЕРБ и СДС в следващия ЕП Лазаров разкри, че се е хванал на бас те да бъдат 8 на брой.", "date": "2019.05.13", "title": "Илия Лазаров: България е готова да приеме еврото"}
{"url": "https://www.novinite.bg/articles/175406/Maj-padna-ot-2-metra-i-zagina-na-myasto", "text": "Тялото на 67-годишен мъж е намерено под подпорна стена в село Левочево, съобщиха от ОДМВР – Смолян.Снощи на тел.112 е получено съобщение, че на центъра на смолянското село, под подпорна стена, е намерено тяло на мъж.Незабавно на място е пристигнала дежурна оперативна група, която е извършила оглед на местопроизшествието.По първоначални данни, установени на място, мъжът е паднал от височина около 2 метра от подпорна стена.  Причината за смъртта му е в процес на изясняване, тялото е в МБАЛ - Смолян за аутопсия.По случая е образувано досъдебно производство.", "date": "2019.05.13", "title": "Мъж падна от 2 метра и загина на място"}
{"url": "https://www.novinite.bg/articles/175418/Jertvite-ot-tejkata-katastrofa-na-patya-Plovdiv-Pazardjik-stanaha-tri", "text": "Три станаха жертвите след тежката катастрофа на пътя Пловдив-Пазарджик.22-годишният тежко ранен младеж от пътния инцидент, станал тази нощ, е починал в Клиниката по лицевочелюстна хирургия на Университетската болница \"Свети Георги\". Пациентът е бил в тежък травматичен шок и затова, въпреки всички оперативни и реанимационни дейности, извършени от мултидисциплинарни екипи на болницата, е било невъзможно да бъде спасен, съобщиха от болничното заведение.На място починаха други двама мъже - на 23 и 32 години, съобщи по-рано днес МВР. И тримата загинали са от Пазарджик.По първоначални данни, край разклон за село Цалапица, в движещ се на заден ход товарен автомобил се блъснала лека кола. Камионът бил управляван от 45-годишен мъж, няма данни за употреба на алкохол и наркотични вещества. Причините за инцидента се изясняват.", "date": "2019.05.13", "title": "Жертвите от тежката катастрофа на пътя Пловдив-Пазарджик станаха три"}
{"url": "https://www.novinite.bg/articles/175419/Dve-bolnici-preglejdat-bezplatno-za-rak-na-kojata-v-Sofiya", "text": "Дерматологични прегледи ще се извършват в две болници в София на 15 май в рамките на Националната кампания за профилактика на рака на кожата „Евромеланома 2019\", съобщиха от лечебните заведения.\r\nВъв Военномедицинска академия те се правят от 9.00 до 13.00 часа, в кабинет № 220, който се намира на втория етаж в поликлиниката на ВМА.\r\nСкринингът Александровска болница и диагностично-консултативният й център ще бъде от 10.00 до 16.00 часа. Те ще се правят в кабинет 103 от 10.00 до 11.00 ч. и в кабинет 104 от 11.00 до 12.00 часа.\r\nЦелта на кампанията е да се повиши информираността на обществото по въпросите на злокачествените новообразувания на кожата, възможността за предпазване от развитието им, както и ползата от ранното и навременно откриване на проблема, което е ключово за успешното му лечение.\r\nСветовните данни показват, че 88% от хората знаят, че излагането на слънце увеличава риска от рак на кожата, но само 18 на сто от тях се предпазват от неговите лъчи. Освен това, половината от пациентите отлагат търсенето на лечение от три до шест месеца, след като вече установят видими признаци за рак на кожата. Около 30 000 смъртни случаи от най-агресивния кожен рак (меланом) биха могли да бъдат предотвратени, ако пациентът е потърсил лечение навреме.\r\n", "date": "2019.05.13", "title": "Две болници преглеждат безплатно за рак на кожата в София"}
{"url": "https://www.novinite.bg/articles/175388/Eto-novite-idei-za-izchislyavane-na-bonus-malus-v-grajdanskata-otgovornost", "text": "В застраховките “Гражданска отговорност” да записваме имената на хората, които може да карат колата ни. Това е една от идеите, които обсъждат експертите от Комисията за финансов надзор (КФН), съобщава “Труд”, като се позовава на свои източници. Целта е от 2020 г. да бъде въведена системата “бонус-малус” за цената на “Гражданска отговорност”. В резултат изрядните шофьори ще купуват по-евтина полица, а нарушителите – по-скъпа.Новият председател на КФН Бойко Атанасов е разпоредил на експертите да проучат международния опит при прилагането на “бонус-малус”. Вече е решено да отпадне обсъжданият през миналата година вариант при продажба на автомобил натрупаните наказателни точки, или т.н. “малус”, да вървят с него. За сметка на това една от идеите е в полиците “Гражданска отговорност” да бъде записвано кой ще кара колата. При извънредни ситуации, например ако собственикът на колата си счупи крак или се напие, всеки ще може да кара колата му, нищо, че предварително не е бил записан в полицата. Но условието е през това време собственикът на колата да се вози в нея. Има и идея да бъдат предвидени случаи, при които някой страничен човек кара колата без собственикът да се вози, но все още не е уточнено как да стане това.Ако семейният автомобил се кара от двамата съпрузи, имената им ще трябва да бъдат записани в полицата. А цената на “Гражданска отговорност” ще се определя от провиненията на пътя на съпруга с повече нарушения.За колите на транспортни фирми, които се карат от много хора, правилата ще бъдат различни и в полиците няма да се пиша имената на всички шофьори. В противен случай за всички коли на фирмата би трябвало да се плащат завишени цени на полицата.Друга съществена промяна от предишния обсъждан вариант, е че повечето нарушения на пътя няма да водят до завишаване на цената на застраховката. По-скъпа ще бъде полицата за шофьорите, които са причинили катастрофа, ако застраховател е изплатил обезщетение по “Гражданска отговорност”, както и за сериозни нарушения като превишение на скоростта с поне 50 км. в час. В първоначалния вариант се предвиждаше “малус” и за превишение на скоростта с 10 км. в час.Засега идеите са “бонусът” за изрядните шофьори да бъде до 30% от цената, а “малусът” за нарушителите – до 700%. Завишението на цената от осем пъти и полиците от 2400 лв. ще важат само за най-тежките случаи като например убийство на пътя след употреба на алкохол", "date": "2019.05.13", "title": "Ето новите идеи за изчисляване на бонус-малус в гражданската отговорност"}
{"url": "https://www.novinite.bg/articles/175391/Iznosat-na-Balgariya-se-e-uvelichil-s-14-sredno-za-godina", "text": "\r\nНай-много се е увеличил експортът на горива и минерална вода. Извън Европейския съюз основни партньори на България остават Турция, Китай и Русия, показват данните на НСИ.\r\n\r\n\r\n\r\n\r\n\r\n\r\n\r\n", "date": "2019.05.13", "title": "Износът на България се е увеличил с 14% средно за година"}
{"url": "https://www.novinite.bg/articles/175389/NSI-Balgarite-sa-s-naj-niska-prodaljitelnost-na-jivota-v-Evropa", "text": "България, заедно с Латвия (74.9 години), е сред страните с най-ниска средна продължителност на живота на населението в Европейския съюз , а с най-висока са Испания (83.4) и Италия (83.1 години), съобщават от НСИ.Различната смъртност при мъжете и жените в България, както и сред населението в градовете и селата, определят и различната средна продължителност на живота при тези категории население. Средната продължителност на живота при мъжете е 71.4 години, докато при жените е със 7 години по-висока - 78.4 години. За периода между 2008 и 2018 г. увеличението при мъжете е с 1.9 години, а при жените - с 1.8 години.Средната продължителност на живота на населението в градовете е с 2.9 години по-висока (75.7 години), отколкото на населението в селата (72.8 години). Спрямо 2008 г. за населението в градовете увеличението е с 2.3 години, а за населението в селата е с една година.За лицата, достигнали възраст 65 навършени години, очакваната продължителност на живота е 16.1 години, като за мъжете и жените тя е съответно 14.1 и 17.8 години. За периодa 2008 - 2018 г. очакваната продължителност на живота на лицата, навършили 65 години, се е увеличила с 1.2 години.Очакваната продължителност на живота варира от 72.7 години в област Монтана до 76.6 години в областите София и Кърджали, като общо в осем области тя е над средната за страната. Жените живеят по-дълго от мъжете във всички области на страната, но най-голяма е разликата между двата пола в област Силистра (8.5 години), а най-малка - в областите София и Шумен - 6 години.През периода януари - февруари 2019 г. износът на България за ЕС нараства с 9.3% спрямо същия период на 2018 г. и е в размер на 6 334.3 млн. лева, съобщиха от НСИ. Основни търговски партньори на България са Германия, Италия, Румъния, Гърция, Франция и Белгия, които формират 66.4% от износа за държавите членки на ЕС.През февруари 2019 г. износът за ЕС нараства със 17.4% спрямо същия месец на предходната година и е в размер на 3 169.7 млн. лева.При износа на България за ЕС, разпределен според Стандартната външнотърговска класификация, през периода януари - февруари 2019 г. в сравнение със същия период на предходната година най-голям ръст е отбелязан в секторите „Минерални горива, масла и подобни продукти“ (95.4%) и „Безалкохолни и алкохолни напитки и тютюн“ (38.8%). Най-голям спад се наблюдава в сектор „Мазнини, масла и восъци от животински и растителен произход“ (17.4%).Вносът на България от ЕС през периода януари - февруари 2019 г. се увеличава с 1.4% спрямо същия период на предходната година и достига 6 229.9 млн. лв. по цени CIF. Най-голям е стойностният обем на стоките, внесени от Германия, Италия, Румъния, Гърция и Испания.През февруари 2019 г. вносът на България от държавите членки на ЕС, нараства с 11.1% спрямо същия месец на предходната година и е в размер на 3 239.3 млн. лева.При вноса от ЕС, разпределен според Стандартната външнотърговска класификация, през периода януари - февруари 2019 г. в сравнение със същия период на 2018 г. най-голямо процентно увеличение е отчетено в сектор „Безалкохолни и алкохолни напитки и тютюн“ (62.4%). Най-голямо намаление се наблюдава в сектор „Минерални горива, масла и подобни продукти“ (48.8%).Външнотърговското салдо на България с ЕС за периода януари - февруари 2019 г. е положително, и е на стойност 104.4 млн. лева. По цени след елиминиране на разходите за транспорт и застраховки при внос на стоки салдото също е положително, и е в размер на 491.4 млн. лева.", "date": "2019.05.13", "title": "НСИ: Българите са с най-ниска продължителност на живота в Европа"}
{"url": "https://www.novinite.bg/articles/175412/Obyavyavat-konkurs-za-156-vakantni-vojnishki-dlajnosti", "text": "Разкрита е процедура за обявяване на конкурс за 156 вакантни войнишки длъжности във военни формирования от състава на Съвместното командване на силите (СКС), информираха от Министерството на отбраната.Конкурсът е за приемане на военна служба на завършили граждански средни или висши училища в страната и в чужбина. Вакантните длъжности са за военните формирования на СКС в Бургас (66), с. Негушево, с. Горна Малина (45), Банкя, с. Мокрен, София (30), Смядово. Сред търсените длъжности са електротехник, автоматчик, специалист по комуникационни и информационни системи, радиотелеграфист, химик-разузнавач, шофьори.Конкурсът ще се състои по график във военните формирования от 15 до 26 юли т.г. и включва тест за проверка на общата култура със 100 въпроса; изпит за определяне на физическата годност; събеседване с кандидатите. Изпитът за определяне на физическата годност се състои от бягане \"совалка\" 10х10 м; крос 1000 м; брой коремни преси за 90 секунди и брой лицеви опори за 90 секунди.Кандидатите за вакантните длъжности е необходимо да подадат лично писмено заявление до 21 юни включително. Заповедта и приложенията към нея са публикувани на интернет страницата на Министерството на отбраната.", "date": "2019.05.13", "title": "Обявяват конкурс за 156 вакантни войнишки длъжности"}
{"url": "https://www.novinite.bg/articles/175369/Rumen-Radev-Vazstanovyavaneto-na-darjavnostta-u-nas-minava-prez-vazmezdieto", "text": "Не можем да градим модерна България, ако оставим нещата по старому, като се вихри безнаказаност и беззаконие. Възстановяването на държавността у нас минава през възмездието, заяви президентът Румен Радев пред журналисти в Асеновград, помолен да коментира диалога си с министър-председателя.Не си мислете, че искам България да затъва в корупционни скандали, да бъде синоним на корупция. На това трябва да се сложи край, но това няма да стане с мълчание, със спиране на говоренето по тези теми, а с разнищване и прочистване, заяви Румен Радев. Той посочи, че за справяне с проблемите са необходими разкрития, конфискация, връщане на пари. „Виждате, че премиерът всяка седмица събира пряко подчинените му служби и компетентни органи и както се ровят в кофите за боклук за контрабандни цигари, е време да се заровят и в задграничните офшорни сметки, в имотите и фирмите на политици чрез подставени лица“, посочи Румен Радев. По думите му компетентните институции няма да могат да мотивират своето бездействие ако медиите продължават да ги изпреварват с разкрития за корупция.„Според мен проблемът на министър-председателя не е в липсата на домашни визити у негови министри и партийци. Не е дори и във факта, че назначеният от управляващите антикорупционен орган не хваща необяснимото богатство на някои политици и дори да го правеше, той щеше да констатира само крайната фаза на корупционния акт и малка част от откраднатото. Истинският проблем на премиера е, че безконтролността на управлението генерира корупция в големи размери и това не може да се лекува с медийно осветяване на прегрешилите и оставки“, посочи Румен Радев и призова за въвеждане на прозрачен и отговорен стил на управление с ясни механизми за контрол, които да пресекат корупционните потоци.Диалогът ми с изпълнителната власт е труден и това се дължи на безконтролното управление и безнаказаната корупция, но има важни теми, по които съгласието е наложително, заяви държавният глава и като такава тема открои привличането на стратегически инвеститор в областта на автомобилостроенето. Румен Радев посочи, че за целта е имал ползотворни разговори с федералния президент на Германия Франк-Валтер Щайнмайер при посещението му у нас през април тази година. „Изрично по мое настояване посетихме водещо германско предприятие и то в района на Пловдив, за да може чрез германските медии да стигне до широката немска общественост посланието, че нашият модел на икономическо сътрудничество е успешен и че България е надеждна и перспективна дестинация“, заяви Румен Радев и допълни, че във връзка с това преди дни е получил обнадеждаващо писмо от президента Щайнмайер. „Всичко това е изцяло в подкрепа на българското правителство. Ще бъда първият, който ще поздрави кабинета, когато сключи договор със стратегически инвеститор“, заяви държавният глава.Възстановяването на Висшето военновъздушно училище в Долна Митрополия  не може да бъде цената на моето мълчание, категоричен беше Румен Радев. Той посочи, че дори и безвъзвратно закъсняла, тази стъпка е важна и тя трябва да бъде подкрепяна.  „Премиерът пое личен ангажимент към мен за възстановяване на Висшето военновъздушно училище, който изпълни в кратък срок, за което му благодаря“, заяви Румен Радев. Той обаче подчерта, че подобни политики трябва да се водят по убеждение на самото правителство, а не в резултат на намеса от страна на президента.Всеки опит за намеса отвън в българската образователна система, в българското семейство, намеса за нашата история, за нашия език, за това как да възпитаваме децата си, трябва да бъде пресичан решително и безкомпромисно. Това заяви президентът Радев в отговор на въпрос за изказването на посланика на Турция у нас, свързано с „по-ефективно изучаване на турски език в България“. Румен Радев посочи, че е взел своеобразно отношение по темата, като с присъствието си вчера е подкрепил състезанието по правопис „Пазим езика си“, което е по инициативата на съпругата на президента – Десислава Радева, и чийто финал се състоя вчера.", "date": "2019.05.13", "title": "Румен Радев: Възстановяването на държавността у нас минава през възмездието"}
{"url": "https://www.novinite.bg/articles/175397/Po-evtini-telefonni-obajdaniya-kam-drugi-darjavi-ot-ES-ot-15-maj", "text": "От 15 май влиза в сила нова максимална цена за всички международни повиквания и SMS в рамките на ЕС. В резултат на това потребителите, които се обаждат от своята държава към друга държава от ЕС, ще плащат не повече от 19 цента на минута (+ ДДС) и 6 цента за SMS съобщение (+ ДДС). След премахването на таксите за роуминг през юни 2017 г., тези нови тавани на цените за международни повиквания и SMS в ЕС са част от реформата на правилата в областта на далекосъобщенията в целия ЕС, с която се укрепва координацията на електронните съобщения и се засилва ролята на Органа на европейските регулатори в областта на електронните съобщения (ОЕРЕС). Мария , комисар по въпросите на цифровата икономика и цифровото общество, заяви:  Новите правила за международни повиквания са предназначени да преодолеят значителните разминавания в цените, които съществуваха преди това между държавите членки. Далекосъобщителните оператори в ЕС ще трябва да уведомят потребителите за новите пределни цени. Правилата ще се прилагат във всички 28 държави членки, считано от 15 май, а скоро и в Норвегия, Исландия и Лихтенщайн. Максималната цена е ограничена само за лично ползване, т.е. за частни клиенти. Бизнес клиентите са изключени от това регулиране на цените поради факта, че няколко доставчика имат специални оферти, които са особено привлекателни за бизнес клиенти.", "date": "2019.05.13", "title": "По-евтини телефонни обаждания към други държави от ЕС от 15 май"}
{"url": "https://www.novinite.bg/articles/175371/Vanshnoto-ministerstvo-privikva-poslanika-na-Turciya-za-obyasneniya-dnes", "text": "Външно министерство привиква посланика на Турция за обяснения днес. Той ще трябва да каже какво е имал предвид в речта си, с която призовава българската държава да насърчи изучаването на турския език като чужд език.Според външния министър Екатерина Захриева, думите на Хасан Улусой звучат смущаващо, тъй като българското правителство никога не е възпрепятствало свободното чуждоезиково обучение. В позиция на дипломатическото ни ведомство се казва, че такова изказване не съответства на очакванията на България за развитието на  добросъседските и приятелски отношения.А от турското посолство коментираха във Фейсбук, че изопачаването на думите на посланика и последвалият отзвук са причина за разочарование.", "date": "2019.05.13", "title": "Външното министерство привиква посланика на Турция за обяснения днес"}
{"url": "https://www.novinite.bg/articles/175376/Tomislav-Donchev-Ne-e-hubavo-darjavni-lica-da-govoryat-che-se-vihri-beznakazanost", "text": "Не е хубаво представители на държавата да говорят, че се вихрела безнаказаност. Така вицепремиерът Томислав Дончев коментира думите на президента Румен Радев, че се вихрела безнаказаност в държавата. Румен Радев не е част от предизборната кампания, президентът е активизиран, а той не е нито кандидат за евродепутат, нито участник в изборите, заяви Дончев пред bTV по повод призива на държавния глава властта да се зарови в офшорки и фирми на политиците.„Не е хубаво председател на държавата да говори по този начин. В крайна сметка,президентът Радев не трябва да е лидер на опозицията, а да е представител надържавата. Безспорно е активизиран преди изборите – от гледна точка на медийно присъствие, реплики – очевидно е!”, каза Вицепремиерът.България има проблем с корупцията и той трябва да бъде решен от всички – на първо място от правораздавателната власт, после и от съдебната, отбеляза вицепремиерът.Вицепремиерът каза още, че службите се „ровят” за нарушения и престъпления постоянно. „Резултатът не е убедителен до момента, това не означава, че в България няма проблем с корупцията и няма злоупотреби. Съгласен съм с призива за борба с корупцията. Във всяка развита държава има корупция, оставаше в България да няма, където нравите са по-ниски и държавният апарат не е толкова ефективен.България има проблем с корупцията”, посочи Дончев.По думите на вицепремиера, винаги при информация за злоупотреби правителството взима мерки. Той призна, че се случва обаче за нарушения на политици да се разбира от медиите, въпреки превантивните действия. Ролята на медиите, когато се говори за борба с корупцията е, че общественият натиск води до разкриване на корупционни практики. Имаме стотици случаи на злоупотреби, в които сме реагирали без да е имало медийни сензации, допълни Дончев.Когато окончателно приключи проверката на всички къщи за гости и бъдат открити злоупотреби с тях, трябва да бъдат върнати всички европейски пари. Ще бъде отворена специална сметка, и ако ЕК наложи санкции по оперативната програма, финансирала къщите, България ще си плати глобата с парите от тази сметка. Контролът по финансирането на проектите за къщи за гости трябва да стане по-плътен, допълни Дончев.", "date": "2019.05.13", "title": "Томислав Дончев: Не е хубаво държавни лица да говорят, че се вихри безнаказаност"}
{"url": "https://www.novinite.bg/articles/175401/Balgariya-i-Latviya-s-naj-niska-prodaljitelnost-na-jivota", "text": "Bългария заедно с Латвия са сред страните с най-ниска средна продължителност на живота на населението в Европейския съюз. Това показват данни на Националния статистически институт (НСИ), публикувани днес.\r\nОчакваната средна продължителност на предстоящия живот общо за населението на страната, изчислена за периода 2016 - 2018 г., е 74,8 години, като спрямо предходния период (2015 - 2017 г.) остава непроменена.\r\nТози показател в Лативя е 74,9 години. С най-висока продължителност на живота са жителите на Испания (83,4 години) и Италия (83,1 години).\r\nСредната продължителност на живота при мъжете в България е 71,4 години, докато при жените е със 7 години по-висока – 78,4 години. За периода между 2008 и 2018 г. увеличението при мъжете е с 1,9 години, а при жените - с 1,8 години, показват още данните на НСИ.\r\nСредната продължителност на живота на населението в градовете е с 2,9 години по-висока (75,7 години), отколкото на населението в селата (72,8 години). Спрямо 2008 г. за населението в градовете увеличението е с 2,3 години, а за населението в селата е с 1 година.\r\nЗа лицата, достигнали възраст 65 навършени години, очакваната продължителност на живота е 16,1 години, като за мъжете и жените тя е съответно 14,1 и 17,8 години. За периодa 2008-2018 г. очакваната продължителност на живота на лицата, навършили 65 години, се е увеличила с 1,2 години (0,9 за мъжете и 1,5 за жените).\r\nОчакваната продължителност на живота варира от 72,7 години в област Монтана до 76,6 години в областите София (столица) и Кърджали, като общо в осем области тя е над средната за страната. Жените живеят по-дълго от мъжете във всички области на страната, но най-голяма е разликата между двата пола в област Силистра (8,5 години), а най-малка - в областите София (столица) и Шумен (6 години).\r\n", "date": "2019.05.13", "title": "България и Латвия с най-ниска продължителност на живота"}
{"url": "https://www.novinite.bg/articles/175378/Otkriha-metod-za-predotvratyavane-obrazuvaneto-na-metastazi", "text": "Швейцарски учени откриха метод за предотвратяване образуването на метастази, които усложняват противораковото лечение и влошават прогнозите за здравословното състояние на пациента. Ключова роля в метода имат съединението активин В и рецепторът ALK7, пише БТА.В рамките на експерименти специалисти от Швейцарския федерален технологичен институт в Лозана използвали миши модел на невроендокринен рак на панкреаса и рак на млечната жлеза. Оказало се, че наличието на рецептора ALK7 е свързано с по-малка вероятност от рецидив на заболяването.При това развитието на метастази било потиснато при висока концентрация на ALK7.Активин В и рецепторът ALK7 участват в сигнални пътища, които принуждават раковите клетки да навлязат във фаза на програмирана смърт - апоптоза. До активиране на рецептора се стига при свързването му с активин В.Известно е, че активините, включително активин В, играят роля за регулиране на растежа и разпространението на клетките, за метаболизма, за гарантиране на имунния отговор и регулиране на менструалния цикъл.Учените смятат, че са нужни допълнителни изследвания, за да може въз основа на получените резултати да се разработят нови противоракови терапии", "date": "2019.05.13", "title": "Откриха метод за предотвратяване образуването на метастази"}
{"url": "https://www.novinite.bg/articles/175402/Novi-160-lekarstva-sa-izcheznali-ot-pazara", "text": "Тенденцията десетки лекарства да се спират от продажба от производителите им продължава и през 2018 г., сочи докладът на Националния съвет по цени и реимбурсиране на лекарствата за миналата година.Националният съвет по цените отговаря за регистрацията на цените на всички медикаменти и допускането или изваждането им от позитивния списък с препаратите, които се поемат с обществени средства.158 са процедурите, разгледани от националния съвет, за изключване на лекарствени продукти от позитивния списък на препарати, плащани от здравната каса и здравното министерство и за заличаването на цените им. Това значи, че производителите на тези медикаменти или са ги спрели изобщо от производство, или спират да ги внасят у нас, като най-честата причина е, че не им е изгодно, пише в. \"Сега\". Цените на медикаментите у нас преди облагането им с ДДС са сред най-ниските в Европа и компаниите отдавна твърдят, че нямат интерес да продават на толкова малък пазар.Отделно производителите на 40 други лекарства са поискали продуктите им да бъдат извадени от позитивния списък и да им бъде вписана цена в регистъра на пределните цени, т.е. те остават у нас, но само на свободна продажба, без отстъпки от НЗОК.\"От всички изключени лекарствени продукти от позитивния списък най-голямата група са предназначени за лечение на сърдечносъдови заболявания, следвани от групата лекарствени продукти, предназначени за лечение на онкологични и онкохематологични заболявания. Третата група е тази на антиинфекциозните лекарствени продукти и антимикотици (антибиотици, противовирусни и ваксини)\", посочват от съвета по цените. 39 от излезлите от позитивния списък са били най-евтините в своята група.С изтеглянето на лекарствата позитивният списък намалява с 8 международни непатентни наименования, т.е. от него излизат препарати, за които не остава алтернатива. Два от тях все пак остават у нас - те са вписани в регистъра на пределните цени, отпускани по лекарско предписание, т.е. могат да се купят, но не и по линия на НЗОК.\"Терапевтичните области на изключените международни непатентни наименования са кардиология (хипертония, стенокардия, намаляване на риска от инфаркт при пациенти с нестабилна стенокардия и др.), онкология и онкохематология (карцином на пикочния мехур, карцином на дебелото черво, рак на млечната жлеза, мултиплен миелом, лимфоцитна левкемия и др.), антиинфекциозни и антимикотични продукти\", отбелязват от съвета по цените и уверяват че, \"нито един от заличените INN не е без алтернатива за лечение на съответното заболяване\".", "date": "2019.05.13", "title": "Нови 160 лекарства са изчезнали от пазара"}
{"url": "https://www.novinite.bg/articles/175379/Dneven-horoskop-za-ponedelnik", "text": "Днес трябва да вземете важно решение, което може да се отрази на отношенията ви с приятелите и семейството. Ще бъде добре да сте малко егоист, но вероятно ще има последствия.Вашето его ще се нуждае от спешна помощ в края на деня, след като ще бъде сериозно наранено. Но има и добра новини. След като превъзмогнете тези проблеми, всичко ще бъде наред.Опитайте да държите устата си затворена колкото е възможно повече днес, защото ако говорите много, вероятно ще се злепоставите. Стойте си кротко и спокойно и всичко ще бъде наред. Вижте повече на: ", "date": "2019.05.13", "title": "Дневен хороскоп за понеделник"}
{"url": "https://www.novinite.bg/articles/175372/Ostava-kritichno-sastoyanieto-na-prostrelyanite-v-Trapoklovo", "text": "Остава критично състоянието на мъжа и жената, простреляни с пушка в неделя в сливенското село Трапоклово. Те са настанени в сливенската болница, а лекарите продължават да се борят за живота им, информира .„Двамата простреляни са в тежко общо състояние към момента. Те са в кома и на апаратна вентилация. И по двама има тежки наранявания в следствие на огнестрелните наранявания на различни места по тялото”, каза д-р Трифон Величков от отделението по анестезиология в МБАЛ в Сливен.По информация на полицията няма връзка между стрелбата по Радостина и по Любо.„Става въпрос за лице, което е направило опит да убие жената, с която до преди 15 дни е живял на семейни начела. Не се знае какъв е мотивът. След стрелбата, същото лице е направило опит да убие и съседа си и се е самоубил”, каза окръжният прокурор на Сливен Пламен Стефанов.Стрелецът е приятел на жената, а двамата доскоро живеели на семейни начала, разказват съседи. Мъжът се самоубил малко след деянието. Полицията все още изяснява причините, довели до кървавата драма. Според близки на Радостина наскоро тя се е изнесла от дома, в който живеела с Петър и се прибрала в родното си село. Подала е и сигнал в полицията, че е заплашвана, но дни по-късно оттеглила жалбата си. Продължават разпитите на свидетелите.", "date": "2019.05.13", "title": "Остава критично състоянието на простреляните в Трапоклово"}
{"url": "https://www.novinite.bg/articles/175394/Remontite-v-centara-na-Sofiya-shte-prodaljat-i-prez-2019-g", "text": "Причината е, че подземната инфраструктура по улиците \"Цар Иван Шишман\" и \"6-ти септември\" имат нужда от смяна. Това означава, че тези улици няма да са завършени за 300 дни, както беше обещано, а за много повече, защото тепърва започва процедура за обществена поръчка за избор на изпълнител на топлопровода. Все още незавършена е и ул. \"Иван Вазов\".", "date": "2019.05.13", "title": "Ремонтите в центъра на София ще продължат и през 2019 г."}
{"url": "https://www.novinite.bg/articles/175370/Chetvarti-den-bez-sleda-ot-zapodozreniya-za-ubijstvoto-na-bivshata-si-sapruga-maj-ot-Kostenec", "text": "Четвърти ден без следа от заподозрения за убийството на бившата си съпруга мъж от Костенец. Въпреки усилията на полицаите, издирването не дава резултат. Вчера органите на реда реагираха на най-малко 7 сигнала за места, където би могъл да се укрива Стоян Зайков.Кола на жандармерията охранява постоянно и улицата, на която живеят родителите му. 38-годишната Милена Шишкова от Костенец беше  жестоко пребита и застреляна в петък.Известно е, че той е криминално проявен и е създавал проблеми на Милена, за което са знаели и нейните близки.В предаването \"Здравей, България\" директорът на ОД на МВР - София старши комисар Николай Спасов обясни, че през последните часове служителите на реда са работили по два сигнала за местоположението на Стоян Зайков. И двата - от Долна баня.  „В 20 часа получихме сигнал в  Долна Баня, че млада дама е видяла мъж, отговарящ на въпросното описание в местност, близка до стадиона. Незабавно са изпратени екипите, които са налични в РУП – Костенец. Обходен е района. Също така колегите от СОБТ използваха и дрон. Районът беше отблетен, но за съжаление такова лице не беше открито”, обясни директорът на столичната полиция. Вторият сигнал бил подаден малко след полунощ.  Деца са сигнализирали, че мъж се насочва необитаема къща. Служители на полицията са обходили района, но и там не го намерили.Старши комисар Спасов заяви, че към момента основната версия е, че убиецът се намира в района на Костенец.„Работим по основните версии. На първо място версията ни е, че той се намира около града, в община Костенец. В необитаема сграда”, коментира още тойПо думите му има вероятно Заимов да сложи край на живота си, колкото и малка да е тя. Той е имал доста труден характер,  бил е асоциален, не е обичал обществените места.Органите на реда са потърсили за съдействие и ловните дружинки и горското стопанство и всички хора, които се грижат за животните. Досега няма следа от него по местата, които полицаите са проверили.", "date": "2019.05.13", "title": "Четвърти ден без следа от заподозрения за убийството на бившата си съпруга мъж от Костенец"}
{"url": "https://www.novinite.bg/articles/175398/Otkriha-martav-izcheznal-na-treti-maj", "text": "\r\nМъж, обявен за издирване преди 10 дни е открит мъртъв в канал в димитровградското село Брод.На 12 май местни жители съобщили на полицаите за зловещата находка.Починалият е на видима възраст между 70-80 години.\r\n\r\nСтанало ясно, че той е обявен за издирване на 3 май, след подаден сигнал от неговата внучка, която описала и дрехите, с които е бил облечен.\r\nТрупът е откаран за аутопсия. От първоначалния оглед липсват следи от насилие.\r\n", "date": "2019.05.13", "title": "Откриха мъртъв изчезнал на трети май"}
{"url": "https://www.novinite.bg/articles/175386/Patna-policiya-provejda-akciya-za-kontrol-na-tovarnite-avtomobili-i-avtobusite", "text": "От днес до 19 май на територията на цялата страна се провежда операция на Пътна полиция за контрол на товарните автомобили и автобусите. Това съобщиха от МВР. Акцията е част от календара на TISPOL – Европейската мрежа на службите на Пътна полиция и подобни действия има на територията на всички държави-членки.", "date": "2019.05.13", "title": "Пътна полиция провежда акция за контрол на товарните автомобили и автобусите"}
{"url": "https://www.novinite.bg/articles/175405/Zasileno-policejsko-prisastvie-v-Bolyarino-sled-kato-biznesmen-pregazi-kradec-vav-fermata-si", "text": "МВР-Пловдив съобщи, че в село Болярино има засилено полицейско присъствие след инцидент, при който бизнесмен от селото прегази с товарен автомобил крадец във фермата си. На 60-годишния бизнесмен, който е кипърски гражданин, е повдигнато обвинение за умишлено престъпление, съобщиха от Окръжната прокуратура в Пловдив.Инцидентът е станал около полунощ на 11 май. Трима мъже от село Белозем навлезли в имота на кипъреца Димитракис Спирилис и при опит да откраднат животни или люцерна били забелязани от собственика. Той ги подгонил с товарния си автомобил, като тримата побегнали в различни посоки. Настигайки единия от крадците, Спирилис го блъснал. 30-годишният мъж от ромски произход издъхнал на място. Бизнесменът е в ареста за срок от 72 часа, а ако обвиненията срещу него се докажат, го грозят от 10 до 20 години затвор. Три буса жандармеристи пазят фермата на кипъреца, тъй като местни роми от Болярино заплашват, че ще я запалят. Димитакис Спирилис е обиран неведнъж от крадци, а преди три години беше подпален и неговият дом. Ромите неколкократно са осъждани за кражби. Убитият е излязъл от затвора през 2017 година, като има 14 присъди за кражби, а една е била именно в имота на кипърския бизнесмен. Разследването по случая продължава.\"Няма напрежение в селото. Жандармерията е тук, за да пази реда\", заяви в предаването \"12+3\" на програма \"Хоризонт\" кметицата на село Болярино Стефка Милиева. Тя отрече да знае за заплахи срещу собственика на фермата, но допусна, че може и да има. Милиева уточни, че ромската махала в селото е от десетина къщи и не е имало напрежение на етническа основа.", "date": "2019.05.13", "title": "Засилено полицейско присъствие в Болярино, след като бизнесмен прегази крадец във фермата си"}
{"url": "https://www.novinite.bg/articles/175392/Kmetat-na-Septemvri-poluchi-uslovna-prisada", "text": "Пазарджишкият окръжен съд определи две години и шест месеца условна присъда при четиригодишен изпитателен период за кмета на Септември Марин Рачев.Съдът го обяви за виновен в това, че в периода 2006-2007 година Марин Рачев като едноличен търговец на горива е укрил данъци в размер на над 118 000 лева, подавайки неверни декларации, подписани от съпругата му.Съдът реши, че Марин Рачев трябва да върне дължимата сума към държавата и да поеме разноските по делото. Кметът на Септември обяви, че ще обжалва присъдата в 15-дневен срок, предаде БНР.От своя страна защитата смята, че след като няма подпис на обвиняемия, няма и престъпление, извършено от него.", "date": "2019.05.13", "title": "Кметът на Септември получи условна присъда"}
{"url": "https://www.novinite.bg/articles/175410/Specsadat-zasedava-po-deloto-sreshtu-Minyu-Stajkov", "text": "На 14 май Специализираният наказателен съд заседава по делото срещу бизнесмена Миню Стайков, предаде БГНЕС. Преди седмица магистратите го оставиха в ареста по последното, трето обвинение, което прокуратурата му повдигна – за злоупотреби и деклариране на неверни данни с цел да бъдат отпуснати средства от еврофондове.Разследването се води срещу 8 души, свързани с \"Винпром Карнобат\", обвинени в злоупотреби с еврофондове. Сред тях е и Стайков. Той е в ареста от осем месеца по други обвинения – за държане на контрабандни цигари и данъчни престъпления. По закон трябваше да бъде освободен, тъй като изтича максималният срок за задържането под стража. С новото обвинение обаче арестът беше удължен.Прокуратурата твърди, че дружества, свързани със Стайков, са получавали неправомерно средства от европрограми за земеделие. Парите били отпускани за развитие на селските райони и засаждане на нови лозя. По делото вече беше разпитан настоящият министър на земеделието, храните и горите Румен Порожанов в качеството му на бивш директор на Фонд „Земеделие“.Преди седмица адвокатите на Стайков поискаха отвод на прокурор Ангел Кънев, който ръководи първите две дела срещу него - за държане и продажба на акцизни стоки без бандерол и за данъчни и документни престъпления. Защитата на бизнесмена твърди, че Кънев е заинтересован от изхода на процеса, тъй като преди години е купувал земи от фирма, свързана основния конкурент на Стайков в алкохолния бизнес – \"Винпром Пещера\". От прокуратурата публикуваха официално съобщение, в което посочват в детайли, че няма основание да се иска отвод.", "date": "2019.05.13", "title": "Спецсъдът заседава по делото срещу Миню Стайков"}
{"url": "https://www.novinite.bg/articles/175393/Progovori-bashtata-na-ubieca-ot-Kostenec", "text": "Бащата на издирвания Стоян Зайков, заподозрян в убийство на млада жена в Костенец, заяви, че е последният човек, когото синът му ще потърси.Те прекъснали отношенията си преди 15 години. Разследващите обаче беседват с всеки от близкия кръг на Стоян, съобщава БТВ.Трети ден продължава без резултат издирването на заподозрения. Проверени са четири постъпили към 112 сигнала от граждани, които твърдят, че са видели Стоян.Георги Зайков даже заяви, че би призовал сина си да се предаде. Пред дома на издирвания продължава да седи патрул. Един от първите домове, претърсени от полицията още в петък, е на един от най-близките приятели на мъжа.Ангел не вярва, че Стоян е посегнал на бившата си приятелка. Мисли, че ще бъде най-добре за беглеца, ако се предаде сам.Не вярва че мъжът може да го потърси или да се информира за хода на издирването. По думите му Стоян отдавна се разделил дори с мобилния си телефон.Засиленото полицейско присъствие в града и околността остава.", "date": "2019.05.13", "title": "Проговори бащата на убиеца от Костенец"}
{"url": "https://www.novinite.bg/articles/175374/Reshavat-sadbata-na-kmeta-na-Septemvri", "text": "Пазарджишкият съд ще се произнесе по делото срещу кмета на Септември Марин Рачев. Прокуратурата поиска пет години затвор и конфискация на имуществото.Марин Рачев е обвиняем за укриване на данъци в в размер на 118 000 лева в качеството му на търговец на горива, преди да стане кмет. Престъплението е извършено през 2006 г., когато е бил едноличен търговец на горива.Според обвинението Марин Рачев е продавал част от горивото без документи, като доказателствата за това са безспорни.Прокуратурата настоява да му бъде конфискувано цялото декларирано имущество, което включва четири автомобила и апартамент в Пазарджик.", "date": "2019.05.13", "title": "Решават съдбата на кмета на Септември"}
{"url": "https://www.novinite.bg/articles/175380/Papata-pusna-tok-na-bednite-i-razsardi-upravnicite", "text": "Папата пусна ток на бедните и разсърди управниците.  Доверен човек на Папа Франциск, Кардинал Конрад Крайевски, счупи пломбата на електромерите на окупирана от имигранти, бездомни и роми сграда в Рим. Сградата беше със спрян ток заради неплатени сметки. В нея се бяха нанесли различни хора в нужда.Кардинал Крайевски, който е един от най-доверените хора на Франциск и отговаря за подаянията в църквата беше дал преди това ултиматум на електрическата компания да върне електричеството сградата, в която живеят също деца и жени.След като изтече 24-часовият  ултиматум, кардиналът отиде на място и счупи пломбите на енергийната компания и пусна електричеството. Неплатените сметки са в размер на 900 евро.И ако Ватикана и Папата си спечелиха овациите на окупиралите сградата, то вицепремиерът и министър на вътрешните работи Матео Салвини, се закани да прато сметката на Светия престол.", "date": "2019.05.13", "title": "Папата пусна ток на бедните и разсърди управниците"}
{"url": "https://www.novinite.bg/articles/175416/Razpitaha-dvama-svideteli-po-deloto-sreshtu-Rumyana-Chenalova", "text": "С разпит на свидетели продължи делото срещу бившата съдийка от Софийски градски съд Румяна Ченалова. Тя е обвинена, че в качеството си на действащ магистрат през 2013 година е извършила престъпление по служба и е съставила документ с невярно съдържание.Според прокуратурата Ченалова е извършила престъпленията при разглеждане на дело по искова молба на дружеството „Обединени Енергийни търговци” срещу НЕК. Държавното обвинение твърди, че бившата съдийка не видяла нередности в молбата, а по нея не били платени дължимите държавни такси за над 430 хиляди лева.Така за Националната енергийна компания настъпили вреди последици и запор на сметки. На днешното заседание бяха разпитани адвокатите на НЕК по делото – Станислав Иванов и Елисавета Соколова. Иванов потвърди пред съда, че в исковата молба на „Обединени Енергийни търговци” е била поискана сумата от 6 милиона и 500 хиляди лева, за което дружеството е трябвало да заплати държавна такса в размер на 260 хиляди лева. Седмици по-късно е била одобрена нова искова молба от Ченалова, постъпила от „Обединени Енергийни търговци”,  с която дружеството увеличило исковата си претенция с над 4 милиона лева.Дължимата държавна такса за увеличението на иска пък е в размер на близо 176 хиляди лева, но и тази такса не била заплатена от ищеца. Иванов потвърди и хронологията на тези събития, но изрично отбеляза, че не е правил проверки дали държавните такси са били платени. Като причина той изтъкна факта, че по презумпция в правния свят едно дело няма как да стартира без заплатени държавни такси. Поради това в нито един момент както той, така и другият свидетел по търговско дело между „Обединени енергийни търговци” и НЕК – Елисавета Соколова не са поставили под въпрос редовността около исковата молба. Второто обвинение срещу Ченалова е за документно престъпление и е свързано със същото търговски дело, тъй като според прокуратурата съдийката е поправяла протокол по него.Освен поправка, тя е извършила и допълване на протокола от съдебното заседание, отбелязвайки идентичност на оригиналните документи с копията, приложени по делото. През декември 2017 г. делото бе върнато от съда за прецизиране на обвиненията и изпратено по компетентност в Специализираната прокуратура. В кратки срокове Специализираната прокуратура изпълни всички указания на съда, изложени в разпореждането за връщане на делото, и изготви обвинителен акт със същите обвинения.", "date": "2019.05.13", "title": "Разпитаха двама свидетели по делото срещу Румяна Ченалова"}
{"url": "https://www.novinite.bg/articles/175409/Vtori-falstart-na-deloto-sreshtu-lekarya-zastrelyal-kradec-v-imota-si", "text": "Втори фалстарт на делото срещу доктор Иван Димитров, който застреля крадец в имота си в Пловдив. Този път причината за отглагане на нашумялото дело е разболяване на съдията. Миналия път процесът не започна заради неявяване на жената, с която убитият живеел на семейни начала.Срещу медика са повдигнати две обвинения - за убийство при превишаване пределите на неизбежна отбрана и за притежание на незаконно оръжие. Задържането на Димитров преди година предизвика бурни протести в негова подкрепа. Тогава той беше освободен от ареста с мярка „подписка“. Според обвинението докторът е застрял с един куршум в сърцето 38-годишния Георги Джевизов - Жоро Плъха, който влязъл посред нощ в гаража му, за да краде. Димитров опитал да осуети кражбата, но бил ранен с нож в крака. След това изпразнил пълнителя на незаконния си пистолет и се опитал да прикрие следите от престъплението.И днес пред съда отново се събраха десетки негови приятели и колеги, доли да го подкрепят", "date": "2019.05.13", "title": "Втори фалстарт на делото срещу лекаря, застрелял крадец в имота си"}
{"url": "https://www.novinite.bg/articles/175390/3-jeni-s-obvinitelni-aktove-za-prosiya-na-Kapitan-Andreevo", "text": "Районната прокуратура в Свиленград внесе в съда обвинителен акт спрямо А.А., на  36 г., М.С., на 34 г., и М.Н., на 59 г., за това, че като пълнолетни и работоспособни лица системно се занимавали с просия.По делото е установено, че трите обвиняеми жени упражнявали дейността си в периода от 18.04.2018 г. до 5.02.2019 г., на автомагистрала „Марица“. Те били безработни и изкарвали прехраната си чрез просене на пари и храна от шофьори и пътници на товарни автомобили, чакащи да преминат през пункта.С поведението си обвиняемите създавали затруднения на движението, тъй като деянията им били извършвани на платното на магистралата, поради което им били съставяни и актове. Трите били предупреждавани многократно от служители на МВР с полицейски протоколи да преустановят дейността си, но те продължавали да просят. Предстои Районният съд в Свиленград да насрочи първо заседание по делото.", "date": "2019.05.13", "title": "3 жени с обвинителни актове за просия на \"Капитан Андреево\""}
{"url": "https://www.novinite.bg/articles/175382/Otchetoha-zavisheni-niva-na-olovo-vav-vazduha-okolo-Notr-Dam", "text": "Завишени са нивата на олово във въздуха в района на \"Нотр Дам\", съобщи БНТ.Парижката катедрала пострада тежко при пожар в средата на април, но освен реставрацията ѝ, местните власти са изправени и с този проблем - замърсяване на въздуха.Здравни асоциации и бизнес изразиха притеснения заради завишените стойности на олово в района на \"Нотр Дам\".Данни от доклад сочат, че като цяло нивата са в нормата, но при някои административни сгради и на съседните на катедралата улици има увеличение.Здравните власти съветват хората и особено бременните жени често да мият ръцете си, а родителите да почистват играчките на децата.Мади Денант, асоциация в подкрепа на жертвите на замърсяване с олово: \"Получихме резултатите от изследване на въздуха на площада пред Нотр Дам. Според тях има завишени нива на олово. При нормални 0,2-0,3 грама на килограм, имаме 20-30 грама на килограм, а това е притеснително\".Еко активисти са на мнение, че правителството трябва да поеме своята отговорност и да пренасочи част от средствата за катедралата за подробно изследване на нивата на олово и справяне с този проблем.Собственик на кафене казва: \"Бяхме посетени от инспекция по труда и ни обясниха, че трябва да бъдат направени изследвания за наличие на олово. Само че ние трябва да платим за това, макар да не сме виновни за замърсяването\".Как ще бъдат разходвани даренията за Нотр Дам ще бъде уредено в специален закон, който беше приет от Националната събрание на Франция и предстои гласуването му в Сената в края на май.", "date": "2019.05.13", "title": "Отчетоха завишени нива на олово във въздуха около „Нотр Дам“"}
{"url": "https://www.novinite.bg/articles/175375/Rumen-Radev-se-sreshta-sas-Sotir-Cacarov-za-kriteriite-za-izbor-na-glaven-prokuror", "text": "Държавният глава Румен Радев започва серия от срещи с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор. Първата от работните срещи е с главния прокурор Сотир Цацаров.Президентските консултации предшестват с близо два месеца най-ранния възможен срок за стартиране на процедурата за избор на наследник на Сотир Цацаров. Той е 10 юли. Най-късният възможен  е 10 септември, като – според неофициална информация, нагласата на членовете на Висшия съдебен съвет е процедурата да започне в началото на септемви.Изборът протича по процедура, изработена от предишния съдебен кадрови орган и е еднотипна за т.нар. \"трима първи в съдебната система\" – главеният  прокурор и председателите на Върховния касационен и Върховния административен съд.В рамките на консултациите, които ще продължат през следващите два месеца, държавният глава ще се срещне и с Лозан Панов и Георги Чолаков. Право да издигат кандидати за главен прокурор имат министърът на правосъдието и трима членове на прокурорската колегия на Висшия съдебен съвет. В избора обаче участват и членовете на Съдийската колегия, а за да е успешен той – кандидатът или един от кандидатите трябва получи подкрепата на поне 17 от 25-те съдебни кадровици, един от които е и самият Цацаров. Процедурата завършва с указ на президента – той може да потвърди решението на мнозинството, но и да го върне на съдебните кадровици, както направи в началото на мандата си с избрания за председател на ВАС Георги Чолаков. Това конститутиционно правомощие, както интересът на Румен Радев по темата \"Съдебна реформа и справедливост\", обяснява и активността на държавния глава около личността на следващия, пети по ред, главен прокурор след демократичните промени в България. ", "date": "2019.05.13", "title": "Румен Радев се среща със Сотир Цацаров за критериите за избор на главен прокурор"}
{"url": "https://www.novinite.bg/articles/175368/Dnes-nad-stranata-shte-ima-razkasana-oblachnost", "text": "Днес над страната ще има разкъсана облачност, значителна над западната й половина. Там на места ще превали краткотраен дъжд, след обяд в югозападните райони – придружен с гръмотевици. Вятърът ще е предимно умерен от изток-югоизток. Максимални температури – между 19° и 24°, по Черноморието по-ниски - 15-18°.Над планините облачността ще е значителна и на места ще превали краткотраен дъжд, в масивите от Югозападна България - с гръмотевици. Ще духа умерен до силен юг-югоизточен вятър. Максимална температура на височина 1200 метра около 12°, на 2000 метра - около 6°.Над Черноморието ще има разкъсана облачност. Ще духа до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°. Вълнението на морето ще бъде 2 бала.", "date": "2019.05.13", "title": "Днес над страната ще има разкъсана облачност"}
{"url": "https://www.novinite.bg/articles/175373/BLS-i-NZOK-zapochvat-pregovori-za-cenite-na-klinichni-pateki", "text": "Българският лекарски съюз и Здравната каса поставят начало на преговори за цените на недофинансираните клинични пътеки. Лекарският съюз ще иска по-високи цени на клиничните пътеки в направления като педиатрия и белодробно лечение, както и в други области.Медиците настояват за увеличение на тяхната стойност при лечението на деца и бременни след поредица от протести в педиатричната болница в София. От браншовата организация ще поискат предоговаряне и на други клинични пътеки, както и въвеждане на платена от държавата потребителска такса за преглед на дете.В края на миналата седмица здравният министър Кирил Ананиев анонсира, че за целта се отблокират допълнителни 50 млн. лева от резерва на Касата.Българският лекарски съюз подкрепи протестиращите от Специализираната детска болница в София на проведения през почивните дни извънреден събор. Преди няколко дни заместник-министърът на здравеопазването Жени Начева декларира, че на започващите преговори ще се приеме да няма ограничения при приема и лечението на деца в специализираната педиатрична болница в столицата.", "date": "2019.05.13", "title": "БЛС и НЗОК започват преговори за цените на клинични пътеки"}
{"url": "https://www.novinite.bg/articles/175403/Serijniyat-ubiec-v-Kipar-ostava-v-aresta-oshte-osem-dni", "text": "Кипърски съд продължи с още осем дни ареста на армейски капитан, признал за убийствата на седем чуждестранни жени и момичета, съобщи Асошиейтед прес, цитирана от БТА.Съдът удовлетвори искане на полицията 35-годишният заподозрян да бъде оставен в ареста, за да имат следователите повече време да завършат разследването.На заподозрения може да бъдат повдигнати обвинения, в т.ч. за предумишлено убийство и отвличане, във връзка с убийствата на три филипинки и дъщерята на едната от тях, на една румънка и дъщеря й, и на жена, за която се смята, че е от Непал.Предполагаемият сериен убиец се яви в съда, облечен в бронежилетка, където заяви, че не възразява срещу оставянето му в ареста.Мъжът призна за убийствата в писмени показания от десет страници и отведе полицията до мястото, където е изхвърлил телата, включително езеро.", "date": "2019.05.13", "title": "Серийният убиец в Кипър остава в ареста още осем дни"}
{"url": "https://www.novinite.bg/articles/175383/Tejka-katastrofa-s-dve-jertvi-na-patya-Plovdiv-Pazardjik", "text": "Тежка катастрофа с две жертви и сериозно пострадал е станала на пътя Пловдив-Пазарджик, съобщиха от пресцентъра на ОД на МВР.Сигналът е подаден днес на телефон 112. Според първоначалната информация край разклон за с. Цалапица в движещ се на заден ход тежкотоварен автомобил \"Скания\" се блъснало БМВ. На място са загинали 32-годишният водач на колата и 23-годишен пътник.В тежко състояние в болница е откаран друг младеж, на 22 години. И тримата са от Пазарджик. Камионът управлявал 45-годишен мъж, няма данни за употреба на алкохол и наркотични вещества.Причините са изясняват в рамките на образувано досъдебно производство, по описа на РУ - Стамболийски.", "date": "2019.05.13", "title": "Тежка катастрофа с две жертви на пътя Пловдив-Пазарджик"}
{"url": "https://www.novinite.bg/articles/175399/Kak-i-kade-v-Sofiya-nezryashtite-shte-mogat-da-razglejdat-kartini", "text": "Хората с нарушено зрение ще могат да \"разглеждат\" картини в Софийската градска художествена галерия и в Музея за история на София. Това ще става чрез релефно изображение на платната, което ще показва цветовете и съдържанието им. Засега тези картини ще са 10, а изработването им ще отнеме около 3 месеца. Това ще става в новата научно-индустриална лаборатория, която откриха в Института по информационни и комуникационни технологии към БАН.Лабораторията ще е в помощ на компаниите, които прилагат високотехнологични производства, базирани на цифровизацията, компютърното моделиране и дизайна. Как ще става това, обясни директорът на Института по информационни и комуникационни технологии към БАН проф. Галя Ангелова като даде пример с производството на детайли в автомобилостроенето и на нови лекарства:\"Тук е поставен софтуер, който предвижда преди да произведете даден детайл, например в автомобилостроенето, вие да му направите компютърен модел. Следвайки модела да установите неговата здравина, други характеристики и така да знаете какво произвеждате. Не го правите физически и после да го тествате, а създавате модел и го тествате компютърно. Съкращава много пътя за получаване на нови материали. Новите лекарства сега са силно подпомогнати от компютърна фаза на дизайн и след това се прави конкретно физически продукт\", обясни проф. Ангелова.Освен, че ще съкрати времето за изработка на новите модели, тестването им в неработна среда и бързото им прилагане след това в индустрията ще доведе до намаляване на влаганите средства, както и на производствения риск.", "date": "2019.05.13", "title": "Как и къде в София незрящите ще могат да „разглеждат“ картини?"}
{"url": "https://www.novinite.bg/articles/175395/Sotir-Cacarov-se-sreshtna-s-generalniya-prokuror-na-Kazahstan", "text": "Главният прокурор на Република България Сотир Цацаров се срещна с генералния прокурор на Република Казахстан Гизат Нурдаулетов. Предмет на разговор между двамата бяха двустранното сътрудничество по наказателноправни въпроси, трансграничната престъпност и противодействие на тероризма. Генералният прокурор на Казахстан е на посещение в София по покана на министъра на правосъдието Данаил Кирилов за подписване на договор за трансфер на осъдени лица между Република България и Република Казахстан.", "date": "2019.05.13", "title": "Сотир Цацаров се срещна с генералния прокурор на Казахстан"}
{"url": "https://www.novinite.bg/articles/175396/Djambazki-MVnR-shte-vrachi-na-turskiya-poslanik-u-nas-ostro-vazrajenie-sreshtu-povedenieto-mu", "text": "Още в събота официално поискахме министърът на външните работи на България Екатерина Захариева да привика турския посланик Н. Пр. Хасан Улусой заради изказването му за изучаване на турски език в училищата у нас. Това каза кандидатът за евродепутат и водач на листата на ВМРО за \"Фокус\", Ангел Джамбазки.Той отбеляза, че по-късно днес посланикът е привикан в българското външно министерство, където ще му бъде връчено остро възражение срещу поведението му. \"Трябва да разберат турските посланици, ние вече изгонихме един, а ако трябва ще изгоним и този, че ние не сме вилает. България е независима държава, освободена 1878 година, независима от 1908 година, затова те не могат да си мислят, че сме някакъв вилаетски град, в който ще идват и ще ни дават задачи, казвайки ни какво да правим и какво да не правим. Поведението им е нахално, провокативно и недопустимо. Мисля си, че правят всичко това, защото в момента Ердоган има проблеми вътре в Турция и напрежението ескалира“, каза още Джамбазки.Той припомни, че в момента президентът на Турция Реджеп Тайип Ердоган се опитва да отмени изборите в големите европейски градове, където загуби. Според Джамбазки – за пореден път, когато турският президент има проблеми, ескалира напрежението срещу нас. \"На това ние ще отговорим много твърдо и много еднозначно“, коментира кандидатът за евродепутат и водач на листата на ВМРО. На въпрос можем ли да сезираме в тази ситуация опит за намеса от страна на Турция в европейските избори у нас, Джамбазки заяви: \"Можем. Това само показва, че Турция не е европейска държава. 5 години в Европейския парламент застъпвах тази теза, говорил съм я десетки пъти от трибуната на парламента. Казвал съм, настоявал съм, подписвал съм петиции, предлагал съм резолюции за спиране на преговорите с Турция за членство в Европейския съюз, защото тя не е европейска държава. Докато ние, докато ВМРО имаме позиции в българското общество и то ни гласува доверие, Турция няма да бъде част от Европейския съюз и преговорите ще бъдат прекратени“, подчерта Джамбазки. Според него Турция не е европейска държава нито политически, нито икономически, нито традиционно, нито културно, нито цивилизационно.", "date": "2019.05.13", "title": "Джамбазки: МВнР ще връчи на турския посланик у нас остро възражение срещу поведението му"}
{"url": "https://www.novinite.bg/articles/175384/Krasimir-Karakachanov-Izkazvaneto-na-prezidenta-Radev-za-VW-e-neskromno", "text": "Изказването на президента за Volkswagen е малко нескромно - за да бъда дипломатичен. Тук ще споделя мнението на премиера - да не се говори много. Ще ви кажа само, че 4 месеца България работи по този въпрос. Нека това да стане, нека да успеем да привлечем тази огромна и полезна инвестиция, в крайна сметка успехът има много бащи.Така вицепремиерът и лидер на ВМРО Красимир Каракачанов коментира по \"Канал 3\" изказване на президента Радев, че той лобирал за завод на немския концерн у нас пред немския си колега. Вицепремиерът бе гост на предаването \"Беновска пита\".\"Но нека се случи, това означава нови 3000 работни места, това значи и допълнителен престиж. Сега, вместо да се тупаме в гърдите, е редно да направим нещо полезно. А при подобен климат между инвестициите, не мисля, че си правим услуга\", добави Каракачанов.На изявление на Румен Радев, че по негово настояване премиерът Борисов поръчал възстановяването на военно - въздушното училище в Долна Митрополия, Каракачанов реагира: \"Коя дата е, да не сме първи април? Това не е вярно! Отворете програмата за управление на правителството между ГЕРБ и ОП, в нея е заложен проблемът с недокомплекта, с възстановяване на военното училище - може би две седмици преди да се закълнем като правителство.  На мен никой не ми е поръчал, това е заложено в нашата програма за управление. Истината е, че президентът Радев, още като главнокомандващ, се е изказвал по тази тема. Всеки един български авиатор говори за възстановяване на военно - въздушното училище. Видяхте, че НС взе това решение преди Великден.Отидохме там, за да кажем - \"колеги, 30 дни по-късно сме си изпълнили обещанието\". Връщането на училището означава дори и привличане на инвеститори в авиацията - военната и гражданската. Означава икономическо развитие на регион като Плевенския\", обясни Красимир Каракачанов.", "date": "2019.05.13", "title": "Красимир Каракачанов: Изказването на президента Радев за VW е нескромно"}
{"url": "https://www.novinite.bg/articles/175400/Dvustrannoto-satrudnichestvo-obsadiha-viceprezidentat-Iliyana-Jotova-i-noviyat-kitajski-poslanik-v-Balgariya", "text": "Двустранното сътрудничество и възможностите за неговото задълбочаване обсъдиха на среща на „Дондуков“ 2 вицепрезидентът Илияна Йотова и новият посланик на Китайската народна република в България Негово Превъзходителство Дун Сяодзюн. По време на разговора бяха изтъкнати стабилните двустранни контакти, градени на основата на взаимно уважение и подкрепа. Тази година България и Китай отбелязват 70 години от установяването на дипломатическите си отношения.Китайската държава високо цени ролята на България във формата „16+1“, както и в отношенията Европейски съюз – Китай. Вицепрезидентът Илияна Йотова изрази надежда, че в следващия мандат на европейските институции диалогът ЕС – Китай ще бъде по-ефективен.На срещата бяха обсъдени перспективите пред китайските инвестиции в България. Посланик Дун Сяодзюн отбеляза засиления интерес на китайски компании към нашата страна, която през изминалата година е била посетена от над 300 бизнес делегации. Общо бе мнението, че е необходим стимул за постигането на реални резултати.„България разполага с много уникални  продукти като розовото масло и вината. Българското кисело мляко е много популярно в Китай. Има перспективи за увеличаване на българския износ“, посочи китайският посланик.Вицепрезидентът Илияна Йотова изтъкна значението на културната дипломация в двустранните отношения и необходимостта от задълбочаване на културния обмен. Дун Сяодзюн благодари за подкрепата на българската страна за успешното функциониране на Институт „Конфуций“ и сподели впечатлението си от големия интерес на българите към изучаването на китайски език. ", "date": "2019.05.13", "title": "Двустранното сътрудничество обсъдиха вицепрезидентът Илияна Йотова и новият китайски посланик в България"}
{"url": "https://www.novinite.bg/articles/175377/Kakvo-vreme-ni-ochakva-do-kraya-na-maj", "text": "През следващите няколко дни времето ще бъде предимно облачно, като се очакват и валежи в Западна България, заяви пред БНТ дежурният синоптик на НИМХ Красимир Стоев.Температурите ще са в порядъка на 20-25 градуса, а чувствително затопляне се очаква в края на седмицата. Очакват се максимални температури от 30 градуса.Следващата седмица се очаква хубаво и слънчево време. Не се изключва в понеделник и вторник следващата седмица да стигнат до 33-34 градуса. Валежите рязко ще спрат.Средиземноморски циклон обаче приближава към Балканите и около 24-ти май би могло да има значителни валежи, придружени с градушки.Засега не се очертава лятото да е много по-различна от предишните у нас.", "date": "2019.05.13", "title": "Какво време ни очаква до края на май?"}
{"url": "https://www.novinite.bg/articles/175408/Turskiyat-poslanik-v-MVnR-Dumite-mi-sa-bili-pogreshno-interpretirani", "text": "Посланикът на Република Турция заяви, че думите му са били погрешно интерпретирани от медиите. Това съобщиха от пресцентъра на Министерството на външните работи. По разпореждане на вицепремиера и министър на външните работи Екатерина Захариева посланикът на Република Турция в Република България Хасан Улусой бе извикан днес в Министерството на външните работи от директора на Дирекция „Югоизточна Европа“ Деян Катрачев, за да обясни изказването си от 11 май 2019 г., в което призовава между другото българските власти да насърчат изучаването на турски език като предпоставка за увеличаване на турските инвестиции в страната.Пред посланика беше изразена позицията, че изказването му е политически неприемливо и не отговаря на очакванията на българската страна за поддържане на приятелски и добросъседски отношения. Беше подчертано, че турските инвестиции в България не могат да бъдат обвързвани по никакъв начин с изучаването на турски език, а следва да се основават на икономическа логика.Изтъкнато беше, че турските инвеститори следва да се съобразяват с официалния език в България и по-подходящо би било те да подкрепят подготовката на кадри, владеещи български език. В същото време в България изучаването на чужди езици е въпрос на свободен избор на всеки български гражданин, а условията за това са налице.Бяха изразени очакванията на България турската страна да се придържа към фундаменталните принципи на които се базират двустранните ни отношения, а именно добросъседство, равнопоставеност, взаимно уважение и ненамеса във вътрешните работи.Посланикът на Република Турция от своя страна заяви, че думите му са били погрешно интерпретирани от медиите. Предостави текста на своето изказване, като обясни, че не е отправял препоръки за задължително изучаване на турски език от страна на българските граждани. Посланик Улусой заяви, че турската страна няма намерение да се намесва по какъвто и да е начин във вътрешната политика на Република България, а в дейността си той се ръководи изцяло от целта да развива приятелските и взаимноизгодни отношения с България.", "date": "2019.05.13", "title": "Турският посланик в МВнР: Думите ми са били погрешно интерпретирани"}
{"url": "https://www.novinite.bg/articles/175411/Prezidentat-Rumen-Radev-shte-se-sreshtne-s-predsedatelya-na-VKS-Lozan-Panov", "text": "На 14 май, вторник, от 14.30 часа президентът Румен Радев ще приеме на „Дондуков“2 председателя на Върховния касационен съд Лозан Панов. Разговорът е част от поредица срещи, които държавният глава провежда с представители на съдебната и изпълнителната власт и на обществени организации във връзка с критериите за избор и правомощията на следващия главен прокурор.", "date": "2019.05.13", "title": "Президентът Румен Радев ще се срещне с председателя на ВКС Лозан Панов"}
{"url": "https://www.novinite.bg/articles/175414/GERB-s-jalba-v-CIK-Prezidentat-uchastva-v-kampaniyata-na-BSP", "text": "ГЕРБ внесе жалба в Централната избирателна комисия срещу президента Румен Радев за\"нерегламентирано и абсолютно безцеремонно участие на президента в предизборната кампания в полза на БСП\". Жалбата беше внесена от депутата от ГЕРБ Тома Биков и зам.-председателят на предизборния щаб на ГЕРБ Цветомир Паунов.\"Къде се намира предизборният щаб на БСП? Дали се намира в Президентството? Господин Иво Христов, в качеството си на кандидат за евродепутат от БСП, продължава да бъде председател на стратегическия съвет към президента\", заяви Паунов и допълни: \"Тук БСП и президента са в много добра позиция, защото опорнита точки се пишат от един и същи човек и те ги ползват и двамата едновременно\".Това е поредният епизод на взаимни обвинения между ГЕРБ от една страна и президентът и червените от друга. Скандалът започнаха червените, които атакуваха министър-председателя, че използва поста си за предизборна кампания.С подобна позиция излезе държавният глава Румен Радев. \"Аз не мисля, че трябва да се води предизборна кампания с пари от държавния бюджет\", заяви държавният глава. В отговор премиерът нападна: \"Трябва да се чуя с колегите от ГЕРБ да искаме от ЦИК да му забрани да прави кампания, всяко негово изказване е срещу управлението в полза на опозицията\".Президентът обаче продължи с атаката и настоя за още разкрития за политиците като се започне от офшорните сметки.\"Водачът на листата на БСП за България е политик, които получи обвинение от прокуратурата, защото е подозирана в пране на пари точно през офшорни сметки. Когато се говори за сметките е добре президентът да се обърне към собствената си листа и собствената си партия\", заяви Тома Биков.\"Това е все едно президентът на БФС през ден да казва колко зле играе \"Левски\". Естествено, че в \"Левски\" ще го гледат малко подозрително\", допълни Биков.", "date": "2019.05.13", "title": "ГЕРБ с жалба в ЦИК: Президентът участва в кампанията на БСП!"}
{"url": "https://www.novinite.bg/articles/175413/Jivotnovadi-iskat-speshno-pomoshtta-de-minimis", "text": "За спешно свикване на Националния консултативен съвет към земеделското министерство настояват няколко асоциации на животновъдите в страната. Те искат помощта де минимис, чийто бюджет е 27 млн. лв., тази година да се разпределя на животновъдна единица и да бъде дадена възможно най-скоро. На пресконференция в Хасково от организациите на животновъдите се заканиха, че ако не бъдат чути ще предприемат протестни действия и ще поискат оставката на земеделския министър Порожанов. Председателят на Обединени български животновъди Бойко Синапов поиска свикване на Националния консултативен съвет по най-бързия начин, ако е възможно още утре. Няма да допуснем секторът животновъдство да бъде разединен с несправедливо разпределение на помощта де минимис, заяви още той.   За оставка на министър Порожанов, ако исканията на животновъдите не бъдат чути, призова председателят на Областния съвет по животновъдство в Хасково Петър Митев. Той бе категоричен, че тази помощ им е необходима по-най-бързия начин, както и тя да бъде разпределена справедливо. По думите му 12 млн. лв. за говедовъдите и 15 млн. лв. за овцевъдите не е приемлив вариант и води до разцепление в сектора.  Животновъдите настояват и да им бъдат опростени отпуснатите през 2008 г. целеви кредити, върху които тече лихва. Бойко Синапов днес посочи, че още при първото правителство на Борисов са получили такова обещание. Всеки ден фалират животновъди и продават животни и животновъдният бранш е в крайно тежко и отчаяно състояние, посочи и председателят на асоциацията на биволовъдите Мария Степанчева.Готовност да предприемат и протестни действия, ако исканията им не бъдат изпълнени, заявиха на пресконференцията днес в Хасково животновъди. Конкретното решение за това обаче, ще приемат след среща с премиера, каза още Бойко Синапов. Той не отрече, че с министър Порожанов не липсва диалог, но по думите му, липсва решение за проблемите в сектора.", "date": "2019.05.13", "title": "Животновъди искат спешно помощта de minimis"}
{"url": "https://www.novinite.bg/articles/175407/GERB-podava-jalba-v-CIK-sreshtu-Radev-uchastval-v-kampaniyata-na-BSP", "text": "Представители на ГЕРБ ще внесат жалба в Централната избирателна комисия (ЦИК), съобщиха от партията. Жалбата е срещу участието на президента Румен Радев в предизборната кампания на БСП.Внасянето на жалбата в ЦИК ще стане в понеделник, в 15:30 ч. След внасянето на сигнала ще бъдат направени изявления пред представителите на медиите. ", "date": "2019.05.13", "title": "ГЕРБ подава жалба в ЦИК срещу Радев, участвал в кампанията на БСП"}
{"url": "https://www.novinite.bg/articles/175385/V-studenata-prolet-gorim-s-okolo-10-poveche-tok", "text": "десетина процента сме консумирали повече ток във вечерните часове през миналата седмица заради по-студеното пролетно време. Това сочат данни за товара на енергийната ни система от сайта на Електроенергийния системен оператор (ЕСО). Най-голям товар е имала системата във вторник вечерта, когато в 21.00 часа е достигнала 4836 мегавата, което е с 10 на сто повече, отколкото в същия час в петък, когато вече не беше толкова студено.Най-голяма разлика в товара между тези два дни през отминалата седмица и съответно консумацията от 13% е отчетена в 19.00. Във вторник товарът достигна 4643 мегавата, а в петък - 4111 Мвт. За 20.00 часа разликата също е подобна - 12%. В лятното часово време евтиният нощен ток тръгва от 23.00 ч. и тогава хората най-често пускат печки, климатици и други духалки, за да затоплят къщите срещу по-малко стотинки на киловатчас. Във вторник товарът на енергийната система от този час до полунощ е бил в рамките от 4429 до 4129 мегавата.Спрямо петък разликата е в повече с 6,7-7,7 на сто. Спрямо неделя - 5 май, обаче тя е доста по-голяма и варира от 18,5% в полунощ до 20 на сто в 23.00 часа. Тя дори нараства във вторник от 21,7% до цели 22,2% за времето от 20.00 до 21.00 часа, като тогава максималният товар е достигал стойности 4828-4836 мегавата, срещу неделните - 3967-3958 мегавата, сочат още данните от сайта на ЕСО. За първата неделя на месеца обаче трябва да вземем под внимание и факторът, че част от хората са пътували зад граница. В сряда на 8 май сутринта също беше доста хладно и заради повишената консумация товарът на електроенергийната система на страната достигна стойности с от 4 до 5,6% по-високи, отколкото в последния работен ден на миналата седмица. В 8.00 часа те достигнаха до 227 мегавата срещу 4062 мегавата в същия час в петък. За 9.00 часа в сряда бе отчетен товар от 4519 Мвт, срещу петъчните 4316, а в 10.00 часа разликите между двата дни бяха съответно - 4600 срещу 4355 мегавата. Спрямо същия час в неделя - 5 май, товарът, отчетен от ЕСО в сряда, бе с почти 21 на сто по-висок.", "date": "2019.05.13", "title": "В студената пролет горим с около 10% повече ток"}
{"url": "https://www.novinite.bg/articles/175417/Ananiev-Politicite-da-dadat-pat-na-30-godishnite", "text": "За съжаление, не много хора отиват да гласуват и затова вина носим политиците, най-вече тези, които са в ЕП. Чухме, че имаме евродепутати чак, след като пакетът „Мобилност“ се взриви. Социолозите казват, че около 2 млн. души ще гласуват. Ако това е вярно, около милион и половина ще бъдат ядрата на партиите и само 500 000 от периферията и други граждани. Призовавам повече хора да гласуват и да се даде едно по-голямо представителство на различните партии. При 2 млн. гласували ще имаме по 7 депутати от партиите близнаци (ГЕРБ и БСП) и 3 на вечната партия ДПС. Това заяви в студиото на лидерът и водач на листата на ВОЛТ Настимир Ананиев.„Този ЕП е ключов. Първо, защото трябва да се запази евроатлантическата насоченост за една по-обединена и силна Европа. Също така, Лисабонският договор вече се изчерпа – от 10 години сме стъпили на него. Оттогава имаше сериозна финансова криза, сериозна емигрантска криза, Brexit, очевидно ще трябва да се подписва нов договор, а защо да не пробваме и с нова европейска конституция“, каза Ананиев.„Промяната в политическия елит трябва да дойде от гражданите, които решават кой да ги представлява. Не може хора, които 30 г. са спасявали, опитвали са да правят нещо – т. нар. Преход, за който все се чудим дали свърши, трябва просто да се направи това радикално изчистване на политическия елит. Ако ти над 20 г. си се занимавал с политика и в момента ситуацията е такава, каквато я виждаме, значи може би нещо не правиш правилно. Ние сме най-бедната страна в ЕС, имаме най-бедния регион – Видин, и страшно много други фактори, които са повлияли. Ако над 20 г. си се занимавал с политика, дай път, отстъпи назад, пусни някой 30-35 годишен. Притеснителното е, че много партии нямат такива хора и не им се доверяват“, коментира Настимир Ананиев.Според него трябва да се постави фокус на микро и семейния бизнес, защото той е гръбнакът на икономиката. „Миналата година излишъкът на бюджета е 3 млрд. лева, април обявиха, че сега е 2,7 млрд. Лева, което означава, че до края на годината, ще стане 5 млрд. лева. Пак ли ще го изхарчим на две заседание на Министерски съвет?“, попита Ананиев.", "date": "2019.05.13", "title": "Ананиев: Политиците да дадат път на 30-годишните"}
{"url": "https://www.novinite.bg/articles/175404/KPKONPI-dade-srok-na-Porojanov-da-podade-korigirasht-deklaraciyata-mu-dokument", "text": "Антикорупционната комисия съобщи, че е установила несъответствие в подадената от министъра на земеделието Румен Порожанов имуществена декларация за 2018 година. От КПКОНПИ не уточняват за какво точно несъответствие става дума. Посочва се само, че му е даден срок да подаде коригиращ документ.През март при представяне на отчета за дейността на Антикорупционната комисия Пламен Георгиев, който в момента заради скандал с недекларирана тераса е в отпуск, обяви от парламентарната трибуна за фрапиращи пропуски в публичните декларации, като каза, че повече от 700 от подадените за 2018 година са с пропуски или несъответствия. След това се разбра, че става дума за министри, заместник-министри, висши държавни служители. Всички те по закон са получили право да подадат коригиращи документи, които след обработката им ще бъдат публикувани на сайта на Антикорупционния орган.Кога ще стане това не се знае. Не ясно и какво е разминаването, установено от комисарите в декларацията на Румен Порожанов, нито дали е подал коригираща декларация. Ясно е обаче, че ако земеделският министър не е подал коригираща декларация или тя не обяснява установената разлика между декларираното и притежаваното от него, срещу Порожанов може да започне процедура по отнемане на имуществото му, информира БНР.Заради медийни твърдения, че КПКОНПИ не е публикувала изцяло или че е променила декларацията на Порожанов Антикорупционната комисия уточнява, че е ,,публикувала на интернет портала си всички подадени декларации за имущество и интереси за 2018 г., на лица, заемащи висши публични длъжности, включително и декларацията на Румен Андонов Порожанов''. Министърът „е включил информация за лице, с което се намира във фактическо съжителство на съпружески начала“, но е „декларирал е пред Комисията, и че не желае да бъде публикувана информация относно лицето“, се посочва в съобщението.", "date": "2019.05.13", "title": "КПКОНПИ даде срок на Порожанов да подаде коригиращ декларацията му документ"}
{"url": "https://www.novinite.bg/articles/175415/Cacarov-Konsultaciite-pri-prezidenta-za-izbor-na-glaven-prokuror-sa-podranili", "text": "\"Консултациите за избор на следващ главен прокурор, които държавният глава Румен Радев започна, са подранили и са прибързан процес\". Такова мнение е изразил главният прокурор Сотир Цацаров пред президента по време на срещата им, която продължи повече от час, съобщи вестник \"24 часа\".Цацаров припомни, че процедурата за избор на нов главен прокурор трябва да бъде открита на 10-ти юли или най-късно на 10-ти септември. Теоретично изборът може да се проведе  в края на октомври или началото на ноември.Срещата е преминала в спокоен и конструктивен дух, съобщи още главният прокурор.Той също така е подчертал, че консултациите не бива да се възприемат като опит за влияние, тъй като президентът няма участие в първия етап при избора на главен прокурор.Попитан за паметните бележки от срещата на тримата големи с еврочиновници, които бяха разсекретени от Висшия съдебен съвет миналата седмица и по-специално за критриките, които шефът на Върховния касационен съд Лозан Панов отправя към всички институции, Цацаров обясни, че не иска да ги коментира, като смята, че не бива да се влиза в междуинституционален, а още по-малко в междуличностен конфликт. Във вторник предстои среща на президента с Лозан Панов, а в четвъртък с председателя на Върховния административен съд Георги Чолаков.", "date": "2019.05.13", "title": "Цацаров: Консултациите при президента за избор на главен прокурор са подранили"}
{"url": "https://www.novinite.bg/articles/175381/Chasti-ot-Sofiya-ostavat-bez-topla-voda-do-20-maj-zaradi-remonti", "text": "От днес до 20 май включително, ще бъде спряно подаването на топла вода в кварталите: \"Младост-1\", \"Мусагеница\", \"Дървеница\", \"Студентски град\"и \"Витоша\" и във всички резиденции на булевард \"Симеоновско шосе\", съобщиха от Топлофикация-София. Топлофикация \"София\" започва изпълнение на неотложни ремонти и профилактика по топлопреносната мрежа в участъците с повишена аварийност.", "date": "2019.05.13", "title": "Части от София остават без топла вода до 20 май заради ремонти"}
