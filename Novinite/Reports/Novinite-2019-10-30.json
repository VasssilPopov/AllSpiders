{"url": "https://www.novinite.bg/articles/181941/Futbolist-1-na-Balgariya-Despodov-nyama-spirka-pak-nije-za-Shturm-Grac", "text": "Националът Кирил Десподов пак блесна за своя клубен тим - Щурм Грац. Техничарят от Кресна вкара единия от головете за успеха на \"черните\" с 2:0 над Капфенберг, след който грандът се класира за четвъртфиналите в турнира за Купата на Австрия. Нападателят порази целта в началото на второто полувреме, а тимът му игра почти цял мач с човек по-малко заради червен картон на Анастасиос Авлонитис в 22-ата минута. Малко преди почивката домакините, които са на дъното във втора дивизия, пропуснаха дузпа.Голът е четвърти за футболист №1 на България за миналата година с екипа на Щурм. Само преди няколко дни бившата звезда на ЦСКА разспипа Санкт Пьолтен с хеттрик за победата с 4:0. Кирил беше заменен в 67-ата минута от Хуан Домингес, а в добавеното време Беким Балай наказа грешка в защитата на Капфенберг и сложи точка на спора.", "date": "2019.10.30", "title": "Футболист №1 на България Десподов няма спирка, пак ниже за Щурм Грац"}
{"url": "https://www.novinite.bg/articles/181947/SASht-priznaha-armenskiya-genocid", "text": "Камарата на представителите на американския Конгрес одобри с голямо мнозинство - 405 гласа \"за\" и 11 \"против\" резолюция за признаване на геноцида над арменците в Османската империя, съобщиха информационните агенции.За първи път такава резолюция се подлага на гласуване на пленарно заседание на една от камарите на Конгреса във Вашингтон.В резолюцията се посочва значението на това да се почита паметта на жертвите на геноцида над арменците чрез официалното му признаване.Конгресмените се обявиха и против усилията, насочени към това \"правителството на САЩ да се свързва с отричане на арменския геноцид или който и да е друг геноцид\". Камарата на представителите призова американците да получават повече информация за арменския геноцид. По-рано и в Сената бе внесен аналогичен документ.В продължение на десетилетия конгресмените обсъждаха подобни резолюции, но те не бяха подлагани на гласуване. Наблюдатели отбелязват, че резолюцията ще доведе до сериозно влошаване на американско-турските отношения.Премиерът на Армения Никол Пашинян приветства решението на Камарата на представителите на Конгреса на САЩ да признае арменския геноцид в Османската империя през 1915 година, съобщи ТАСС.„Резолюцията (за признаването на геноцида) е смела стъпка в посока установяване на истината и историческата справедливост, тя ще донесе утеха на много потомци на арменци, преживели геноцида“, написа Пашинян в Туитър.Армения изразява признателност на Камарата на представителите на САЩ и смята, че тази стъпка има важно значение в контекста на тържеството на хуманизма, истината и справедливостта, се с казва в разпространена днес декларация на арменското външно министерство, съобщи ТАСС.Армения е дълбоко признателна на членовете на Камарата за решимостта при гласуването на Резолюция номер 296, признаваща геноцида срещу арменците в Османската империя. Тази стъпка свидетелства за привързаността към идеите на хуманизма, истината, справедливостта, всеобщите ценности на солидарност и човешки права, се казва в декларацията на арменското външно министерство.В документа се подчертава, че приемането на тази резолюция е важна стъпка в поддържането на международните усилия, насочени към предотвратяване на престъпленията на геноцида. Армения е готова да продължи тясното сътрудничество с всички международни партньори за активизиране на усилията по предотвратяване на престъпления против човечеството, заявиха от арменското външно министерство.", "date": "2019.10.30", "title": "САЩ признаха арменския геноцид"}
{"url": "https://www.novinite.bg/articles/181932/Oblachno-shte-e-vremeto-dnes", "text": "Днес облачността от север ще продължи да се увеличава и до вечерта ще обхване цялата страна, но превалявания от дъжд ще има само в северните и източните райони. Вятърът от североизток ще се усили и с него ще започне да нахлува студен въздух. Максималните температури ще бъдат в широки граници – от 9°-10° в североизточните райони до 22° в югозападните.Над планините облачността от север също ще се увеличава, но през деня ще се задържи почти без валеж. Ще духа слаб, по високите и открити части - умерен, предимно западен вятър. Максимална температура на височина 1200 метра - около 13°, на 2000 метра – около 7°.Над Черноморието ще бъде облачно с превалявания от дъжд. Ще духа умерен до силен север-североизточен вятър. Максималните температури на въздуха ще са между 14° и 17°. Температурата на морската вода е 19°. Вълнението на морето ще се усили до 3-4 бала.", "date": "2019.10.30", "title": "Облачно ще е времето днес"}
{"url": "https://www.novinite.bg/articles/181952/Priyateli-se-prostiha-s-Josif-Shamli", "text": "Приятели и почитатели се простиха с Йосиф Шамли. 47-годишният актьор почина внезапно вчера. Шамли беше част от трупата на Народния театър „Иван Вазов“.\"Йосиф ще остане в историята на българския театър със своите десетки превъплъщения на сцената. В последния сезон той беше част от спектаклите „Нощна пеперуда\" от Пьотр Гладилин, „Наблюдателите” от Константин Илиев, „Опит за летене” от Йордан Радичков, „Калигула” от Албер Камю, „Спускане от връх Морган” от Артър Милър, „Теремин: музика, любов и шпионаж” от Петър Зеленка”, припомнят от от Съюза на артистите в България.", "date": "2019.10.30", "title": "Приятели се простиха с Йосиф Шамли"}
{"url": "https://www.novinite.bg/articles/181957/BG-uchilishte-se-okaza-vtoroto-naj-slabo-v-Rumaniya", "text": "Теоретичният български лицей \"Христо Ботев\" в Букурещ е на второ място в класацията на най-слабите училища в румънската столица, пише днес в. \"Адевърул\", цитиран от БТА.В Букурещ има 222 училища, сред които Гимназия номер 168 в шести сектор на Букурещ и Теоретичното българско училище \"Христо Ботев\" в първи сектор са с най-слаби резултати, посочва изданието, като се позовава на доклад, изготвен от Столичния училищен инспекторат в партньорство с Центъра за ресурси и помощ в образованието.Двете институции са оценили частните и държавните училища в Букурещ по набор от критерии, като например оценките от матурите. От доклада става ясно, че най-много \"слаби\" училища има в пети сектор на румънската столица.", "date": "2019.10.30", "title": "БГ училище се оказа второто най-слабо в Румъния"}
{"url": "https://www.novinite.bg/articles/181943/Dobra-novina-za-fenovete-na-Igra-na-tronove-sagata-prodaljava", "text": "Феновете на \"Игра на тронове\" със сигурност ще се зарадват. От HBO обявиха, че са поръчали нови серии от сагата, които ще бъдат озаглавени \"Къща на дракона\".Новият сериал ще разказва за събития, случили се 300 години преди сюжета на оригиналния филм, който приключи тази година осмия си сезон.\"Игра на тронове\" се превърна в най-хитовия сериал на НВО и спечели много от престижните награди Еми. ", "date": "2019.10.30", "title": "Добра новина за феновете на \"Игра на тронове\" , сагата продължава"}
{"url": "https://www.novinite.bg/articles/181958/Ucheni-razkriha-koya-e-naj-vrednata-hrana-ako-ya-konsumirate-chesto-shte-umrete-prejdevremenno", "text": "Изненадващо или не - месото има най-отрицателно въздействие върху околната среда и провокира риска от преждевременна смърт, показва проучване на англо-американска група учени, публикувано в списание PNAS.Група учени от Университета в Оксфорд (Великобритания) и Минесота (САЩ) анализираха влиянието на 15 различни хранителни групи върху човешкото здраве и околната среда, съобщава РИА Новости.Учените са взели предвид, че 9 от 15 глобални рискови фактора за увеличаване на заболеваемостта от диабет, рак на храносмилателната система, коронарна болест на сърцето и инсулт са свързани с лошото качество на храната. В същото време 30% от парниковите газове в атмосферата са от селскостопански емисии. Нивите и обработваемата земя заемат 40% от площта на Земята, а 70% от водата отива за нуждите на фермерите. Изследователите решили да установят кои храни имат най-лош ефект върху здравето и околната среда.Учените въвели индекса AREI, който показва средното относително въздействие на хранителните продукти в една порция по пет екологически показателя: емисии на парникови газове, площ на земята за производство, потребности от вода, замърсяване на околната среда в процеса на производството и други отрицателни екологически фактори.“Храните, които намаляват риска от смъртност, имат и слабо въздействие върху околната среда. Пълнозърнести храни, плодове, зеленчуци, ядки и зехтин – по индекса APEI по-малко от 4 на порция. Рибата, която е свързана със значително увеличаване на риска от смъртност, има AREI 14 на порция. Продукти, за които е по-вероятно да увеличат риска от смърт, имат различна степен на отрицателно въздействие върху околната среда. Най-висок AREI е в суровото червено месо – 73 единици на порция, а в сготвеното – 37. В същото време напитките с високо съдържание на захар оказват въздействие върху околната среда на ниво АРЕИ 0,95\", се казва в статията.Както пояснява проучването, средната позиция на вредност заедно с рибата заемат домашните птици и млечни продукти. Яйцата могат да влошат здравето на човека като червеното месо, но те са три пъти по-малко вредни за околната среда.Учените отбелязват, че консумацията на храна, вредна за здравето и околната среда, нараства бързо в света. Затова в онези региони, където тази тенденция отскоро набира скорост, трябва да се намали консумацията на месо и да се премине към зърнени храни, плодове, зеленчуци, ядки, боб, риба и зехтин, както и други растителни масла с високо съдържание на ненаситени мазнини. Тези продукти са по-малко вредни за здравето и околната среда, допълват учените.", "date": "2019.10.30", "title": "Учени разкриха коя е най-вредната храна, ако я консумирате често ще умрете преждевременно"}
{"url": "https://www.novinite.bg/articles/181935/Lokaliziraha-gorskiya-pojar-nad-Chiprovci", "text": "През цялата нощ срещу сряда пожарникари, военни, горски служители и доброволци останаха нащрек заради огъня в Стара планина. Те следят пожарът да не се разрасне в труднодостъпния терен в района на Чипровци.В късните часове на вторник пламъците бяха локализирани - не се разпростирах, но все още има огнища. Пожарът е обхванал площ от над 15 км само от българска страна, но гори и от сръбска. Над 40 000 декара гори и тревни площи са засегнати от стихията. Ком. Венцислав Райков, директор на Пожарната служба в Монтана, каза, че при добро стечение на обстоятелствата в рамките на деня пожарът на българска територия ще бъде потушен. „В Сърбия обаче по-трудно се справят и има опасност, през границата, пламъците да се върнат обратно на наша земя във Видинско”, каза ком. Райков ", "date": "2019.10.30", "title": "Локализираха горския пожар над Чипровци"}
{"url": "https://www.novinite.bg/articles/181950/Grisho-Godinata-be-mnogo-stranna", "text": "Григор Димитров заяви, че сезонът му е донесъл смесени чувства. Думите му дойдоха след победата срещу Юго Умбер, с която започна участието си в Париж в последния си турнир за годината.Днес българският тенисист среща Давид Гофен, срещу когото има седем успеха от осем мача. Двубоят е трети в програмата и се очаква да започне след 15.00 часа.\"Чувствам се добре. Не усещам, че е краят на сезона, но за съжаление е така. Нямах възможност да играя много в началото на годината (заради контузия). Изпращам я със смесени чувства, но се надявам на още няколко мача тук\", каза Димитров, цитиран от \"Дневник\".\"Това беше много странна година за мен. Имах първата си контузия, трябваше да се справя с неща, пред каквито не се бях изправял досега\", посочи той и добави, че психиката има все по-важна роля в спорта.\"Оставих нещата зад себе си и съм благодарен, че имам още един мач, особено в края на сезона. Това ми носи допълнителна увереност.\"Българинът започна мастърса в Париж с обрат срещу представителя на домакините Умбер. \"Много е освобождаващо да спечелиш по този начин\", заяви той за двубоя, цитиран от gol.bg.", "date": "2019.10.30", "title": "Гришо: Годината бе много странна"}
{"url": "https://www.novinite.bg/articles/181971/Grisho-razbi-Gofen-i-leti-v-Parij", "text": "Григор Димитров се класира за третия кръг на Мастърс 1000 турнира в зала в Париж. Най-добрият български тенисист „спази традицията“ и записа победа в двубоя си срещу 12-ия поставен Давид Гофен, в отделните части 7:5, 6:3 след близо час и половина игра.Това беше 9-и дуел между двамата в АТП тура, а българинът вече води с 8-1 победи срещу този съперник.Гофен започна по-добре срещата и след ранен пробив успя да поведе с 3:1 гейма. Димитров обаче не се смути и успя бързо да навакса изоставането си, а в самия край, когато тайбрекът изглеждаше неизбежен, Димитров нанесе втори удар и поведе в резултата – 7:5.От самото начало на втората част Димитров притискаше опонента си и пробивът беше въпрос на време. Той дойде в шестия гейм, след което до края на срещата белгиецът нямаше никакъв шанс да се върне в мача.Следващият съперник на Димитров ще бъде Доминик Тийм, който е в серия от 6 последователни победи, съобава tennis24. Мачът между двамата ще бъде в четвъртък, а победителят ще се класира за четвъртфиналите в „Берси“.", "date": "2019.10.30", "title": "Гришо разби Гофен и лети в Париж"}
{"url": "https://www.novinite.bg/articles/181942/Falshiv-sajt-za-nadomna-rabota-se-reklamira-usileno-u-nas", "text": "От няколко дни в интернет се рекламира сайта onnovost.com, който обещава лесни доходи срещу четене на новини, информира Седите си вкъщи, цъкате си на лаптопа и получавате по 5 лв. за всяка отворена новина.Сайтът се промотира доста агресивно. Пуснат е като обяви за надомна работа, в коментари под статии, като теми в популярни форуми (bg-mamma, къде другаде). Аз разбрах за него от читател на блога, според когото нещо с този сайт не е наред.Направих проверка и мога да потвърдя, че нищо не е наред.Този сайт е пълна измама. От него няма да спечелите пари, най-много да докарате на собственика му някой лев допълнително.Да започнем с механизма, по който оnnovost.com обещава да ви направи богати.Сайтът твърди, че плаща по 5 лв. за всяка отворена статия. Правите си профил в него и когато по сметката ви се съберат поне 1600 лв., можете да изтеглите събраната сума.Освен това можете да „печелите“ и като афилиейт партньор. Публикувате връзка към сайта и получавате 75 лв. за всеки новорегистрирал се през тази връзка, плюс 5% от неговите доходи от сайта.Звучи твърде хубаво, за да е истина, нали? И сте напълно прави.Никъде на сайта не е написано кой е неговият собственик. Няма име на фирма, име на управител, адрес на управление, адрес за кореспонденция, телефони за контакт, нищо.Единствената достъпна информация е, че домейнът onnovost.com е регистриран на 20 октомври 2019 (9 дни преди публикуването на тази статия).Дори само това е достатъчно, за да се усъмни човек. Анонимен сайт на по-малко от две седмици, който обещава високи доходи срещу четене на новини?Публикуването на информация за собствеността е задължително условие за търговските дружества.Дори Ружа Игнатова и нейната  се бяха постарали да регистрират фирми и фондации, за да изглежда всичко легитимно.След като се регистрирате, можете директно да започнете да отваряте новини. Менюто изглежда така:Когато „получите“ пари по сметката, можете да разгледате баланса си, както и да въведете необходимите данни, за да си „получите“ заработеното.Полетата за въвеждане на данни обаче изглеждат повече от странно.Можете да избирате между 4 платежни системи, но има само едно поле за въвеждане на данни. Изглежда, че няма никакво значение дали ще въведете имейл адрес (ако сте с PayPal), номер на банкова сметка или адреса на отрезвителното в квартала.Другите полета са за редактиране на име и смяна на паролата. Не е посочено за каква парола става въпрос, но се предполага, че е тази за акаунта ви в onnovost.com.Обикновено тук трябва да ви светне червената лампа. Това изглежда като класически фишинг сайт. И в повечето случаи ще сте прави.Проверих изходния код на страницата и не открих нищо. Бутонът „Редактиране“ не задейства PHP скрипт или нещо подобно, както обикновено действа една фишинг страница. Там просто има бутони и полета, които нищо не правят.Изглежда, че основната функция на onnovost.com е да привлича нови абонати, които цъкат върху новините и така да генерират трафик за собственика на сайта.Все пак не изключвам варианта той да действа и като фишинг страница и да събира имейли и пароли, които след това могат да бъдат продадени на нелегалните пазари за данни.Ако се надявате да изкарате малко джобни от оnnovost.com, ще трябва да ви разочаровам. Сайтът има всички характеристики на измама. Дори и да не ви навреди, той със сигурност няма да ви донесе ползи.Не си губете времето с него.", "date": "2019.10.30", "title": "Фалшив сайт за надомна работа се рекламира усилено у нас"}
{"url": "https://www.novinite.bg/articles/181936/Ivancheva-i-Bilyana-Petrova-zayavyavat-podkrepata-si-za-Maya-Manolova", "text": "\"Ние, Десислава Иванчева и Биляна Петрова, заявяваме своята подкрепа за Мая Манолова на втория тур на изборите за кмет на София\", се казва в официална позиция на двете, изпратена до медиите.\"Това беше трудно решение, но ние смятаме, че липсата на позиция е равно на безотговорност. Ние сме убедени, че моделът на управление в София трябва да се промени и ние заставаме зад кандидатите на промяната, кандидатите изправящи се срещу ГЕРБ, които се ангажират да работят за запазване на зелените площи и междублоковите пространства в столицата. Ние очакваме от г-жа Манолова, че ще сложи край на порочните практики за облагодетелстване на определени кръгове и ще работи за интересите на жителите на София\", се казва още в позицията на представителките на \"Зелен Младост\".Иванчева и Петрова настояват Мая Манолова да изпълни поетите ангажименти, а именно: Преместване на строежите от междублокови пространства в Младост и другите квартали в София; Стриктно следене за спазване на минималния изискуем процент озеленяване при ново строителство; Проверка на реституциите и продажбите на общински имоти. Борба с имотните измами; Прекратяване продажбата на общински терени, за да има къде да се изграждат училища, детски градини и да се местят инвеститори.\"Ние ще следим за изпълнението на поетите ангажименти и ще бъдем гражданската съвест за промяната. Ще ви информираме периодично какво е направено. И ако не изпълни поетите ангажименти - ще продължим да правим това, което можем - ще осветляваме порочните практики и ще поведем протестите, отново\", заявяват от \"Зелен Младост\".", "date": "2019.10.30", "title": "Иванчева и Биляна Петрова заявяват подкрепата си за Мая Манолова"}
{"url": "https://www.novinite.bg/articles/181967/Folk-divata-Luna-Predlagaha-mi-da-se-kandidatiram-za-kmet-na-stolicata", "text": "Лунa e билa eдин oт пoтeнциaлнитe кaндидaт-кмeтoвe нa cтoлицaтa. Тoвa изнeнaдвaщo oбяви caмaтa тя прeд \"Бългaрия Днec\" в избoрния дeн.\"Имaх възмoжнocт, прeдлaгaхa ми дa ce кaндидaтирaм зa кмeт нa cтoлицaтa, нo тoвa нe ми e cтрeмeж. Иcкaм дa oбeдинявaм хoрaтa и миcля, чe гo прaвя c музикaтa cи. В интeрec нa иcтинaтa нe глacувaх, нямa зa кoй. Aкo някoгa глacувaм, тoвa щe e зa мeн мeн caмaтa\", cпoдeля прeд вecтникa живaтa фoлк лeгeндa. Лунa cпoдeли и чe нямa cмиcъл oт прилaгaнeтo нa aлкoхoлнaтa зaбрaнa, кoятo дeйcтвa нa мecтa в cтрaнaтa в дeня прeди избoритe.\"Вcичкo тoвa e eдин цирк, тaзи зaбрaнa нямa нуждa дa ce cпaзвa, нeпрeкъcнaтo нaтиcкaт нaрoдa зa нeщo.\" Зa шeгoвитoтo cи прeдcтaвянe кaтo прeзидeнт нa нaциятa тя e oткрoвeнa: \"Тoвa зaпoчнa нa шeгa, a ceгa e cъвceм рeaлнo. Хoрaтa пo улицaтa ce oбръщaт към мeн нa прeзидeнт. Питaт мe кoгa щe ce кaндидaтирaм, a иcтинaтa e, чe aз нe знaм кaквo дa прaвя. Нямaм тaкивa нaмeрeния, нo тoзи пceвдoним вeчe cтaнa чacт oт мeн, миcля дaли дa нe cи cмeня и личнaтa кaртa\".", "date": "2019.10.30", "title": "Фолк дивата Луна: Предлагаха ми да се кандидатирам за кмет на столицата"}
{"url": "https://www.novinite.bg/articles/181931/Kalina-Paskaleva-proplaka-Mutrenskite-vremena-sa-tuk-napadnaha-kolata-mi-s-chuk-SNIMKI", "text": "Известната млада писателка Калина Паскалева нададе вой в социалната мрежа заради грозно посегателство върху скъпата й кола. Красивата журналистка, която има мнение по всички въпроси и си го отстоява като лъвица, страда след атака срещу МПС-то й за втори път. Издалата няколко хитови книги надарена дама не скри в поста си, че криминалното деяние никак не е случайно и тя много се е разстроила от него. Хилядите й последователи и фенове пък я окуражават и са убедени, че и в бъдеще тя ще продължи да бъде все така отдадена на професията и гражданската й позиция по наболели теми ще е още по-твърда. Интересното е, че нападението с чук над неодушевения предмет идва в часовете след изборите.", "date": "2019.10.30", "title": "Калина Паскалева проплака: Мутренските времена са тук, нападнаха колата ми с чук СНИМКИ"}
{"url": "https://www.novinite.bg/articles/181933/Dneven-horoskop-za-sryada", "text": "Опитайте да премахнете бариерите между реалността и фантазиите ви, днес това ще бъде по-лесно от всякога. Вашата енергия ще ви помогне да намерите пътя към забавлението.Има опасност да загубите нещо, което е важно за вас. Ще вложите цялата си енергия в опитите да го задържите, но може би е по-добре просто да го пуснете да си отиде.Опитайте да изслушвате хората днес. Дори да мислите, че всички говорят пълни глупости, слушайте ги. Не се знае от кого може да научите важни уроци и да разберете нещо ново. Вижте повече на:", "date": "2019.10.30", "title": "Дневен хороскоп за сряда"}
{"url": "https://www.novinite.bg/articles/181940/Shvedskata-aktivistka-Greta-Tunberg-otkaza-ekologichna-nagrada", "text": "Шведската активистка по въпросите на климата Грета Тунберг вчера отказа да приеме награда за опазване на околната среда, като заяви, че климатичното движение не се нуждае от награди, а от това хората с власт да започнат да „слушат науката“.Младата активистка за климата, която обедини милиони в своето движение „Петъци за бъдещето“, бе отличена на церемония в Стокхолм, проведена от Северния съвет – регионален орган за междупарламентарно сътрудничество.Тунберг беше номинирана за своите усилия и от Швеция, и от Норвегия и спечели годишната награда на организацията.Неин представител обяви, че Тунберг няма да приеме наградата или сумата от 46 800 евро), предаде АФП.Тя се обърна към обществеността по повод решението в публикация в Инстаграм от САЩ.„Движението за климата не се нуждае от повече награди“, написа тя.„Това, от което се нуждаем, е нашите политици и хората с власт да започнат да слушат най-добра налична наука“.Макар и да благодари на Северния съвет за „огромната чест“, тя също така критикува скандинавските страни, че не отговарят на тяхната „голяма репутация“ по въпросите на климата.", "date": "2019.10.30", "title": "Шведската активистка - Грета Тунберг отказа екологична награда"}
{"url": "https://www.novinite.bg/articles/181951/Kandidat-kmet-v-montansko-selo-osamna-sas-zapaleni-koli-SNIMKA", "text": "Запалиха двата автомобила на кандидат-кмет на монтанското село Ерден, който тази неделя отива на балотаж. Колите са пламнали през нощта срещу сряда. Те били паркирани на главния път в селото, пред дома на Петър Петков.Съседи, които първи видели пламъците, се обадили на телефон 112. Когато собственикът излязъл навън, огънят вече бил обхванал двата автомобила.Петков смята, че посегателството е с политически мотив. Съпругата му отрече твърденията, че семейството само е подпалило автомобилите си.", "date": "2019.10.30", "title": "Кандидат-кмет в монтанско село осъмна със запалени коли (СНИМКА)"}
{"url": "https://www.novinite.bg/articles/181953/Parva-stryaskashta-versiya-za-tragediyata-v-Kardam", "text": "Склоняване към самоубийство - това е работната версия на разследващите за трагедията в село Кардам, където 9-годишно момче почина, а двете му сестрички бяха приети в тежко състояние в болница. Районната прокуратура работи по всички възможни версии за смъртта на детето, като водещата е отравяне, съобщи NOVA.Вчера вечерта с прокурорско разпореждане другите три деца на шестчленното семейство са настанени в болницата в Добрич. Те са там за изследвания и ще са под наблюдение 48 часа. Трите деца са в добро здраве, увериха от болничното заведение. След като бъдат изписани, социалните служби ще имат думата къде ще бъдат настанени те. „Допълнително са извършени огледи, в посока на това да се търсят опаковки, изхвърлени в контейнери, тъй като посоката ни е натравяне на тези деца. Разпоредих на Агенцията по храните да провери и основното училище, където трите пострадали учат. Няма други деца да отсъстват от училище или да имат същите симптоми. Запечатани са търговските обекти в село Кардам”, поясни Йорданка Чанева от Районна прокуратура – Генерал Тошево. Двете момичета, които са във варненската болница, вече са в стабилно състояние.", "date": "2019.10.30", "title": "Първа стряскаща версия за трагедията в Кардам"}
{"url": "https://www.novinite.bg/articles/181938/Maj-zagina-pri-katastrofa-mejdu-leka-kola-i-trolejbus-v-Ruse", "text": "Мъж загина при катастрофа между лека кола и тролейбус, станала в сряда сутринта в Русе.Пристигналият на място екип на спешна помощ е констатирал смъртта на водача на леката кола. Полицията разследва причините за инцидента. Засега се знае само, че автомобилът се е движила в посока Дунав мост, когато се е ударила в задната лява част на тролея, който правел обратен завой.", "date": "2019.10.30", "title": "Мъж загина при катастрофа между лека кола и тролейбус в Русе"}
{"url": "https://www.novinite.bg/articles/181969/Novo-20-Emodjita-djendari-v-novata-aktualizaciya-na-Apple", "text": "Apple пусна нови емотикони с неутрален пол – аналог на повечето си досегашни емотикони. Между тях има пънкари, клоуни и зомбита. Това е част от актуализация на мобилната операционна система на компанията, информира АФП. Технологичният гигант предлага все по-голям брой приобщаващи дизайни на емоджита през последните години, представяйки такива с различен цвят на кожата или професии.През май Android на Google публикува собствени неопределени лица. Инвалидна количка, куче-водач и сгъваща се протезна ръка са сред най-новата партида на Apple – пуснати в понеделник с iOS 13.2 ъпгрейд. Новите емоджита-джендъри се различават леко от мъжките и женските. При някои е променен стила и цвета на дрехите им. При други са различни прическите и е използвана „полово неутрална структура на лицето“, се казва на уебсайта Емоджипедия. „Потребителите вече ще могат да избират желана комбинация цвят на кожата в допълнение към пола“, се казва в съобщение на комапнията. Бизнесът обръща все по-голямо внимание на приобщаването в последно време. Производителят на играчки „Мател“ например пусна кукли, неутрални по пол, миналия месец без нито една извивка или големи мускули на традиционните Барби и Кен, докато много по-малки модни марки и гримьорски компании пускат на пазара унисекс продукти.", "date": "2019.10.30", "title": "Ново 20! Емоджита-джендъри в новата актуализация на Apple"}
{"url": "https://www.novinite.bg/articles/181961/Vnimanie-Plazna-nov-vid-izmama", "text": "На 29 октомври 2019 година в 15:50 часа в полицията е съобщено за извършена измама в Плевен. По информация на потърпевшия – 89-годишен, двама непознати под предлог за обмяна на валута го въвели в заблуждение. Той срещнал мъжете на улица \"Васил Левски\" около 14:20 часа, където разговарят и ги поканил в жилището си на улица \"Дойран\" .Възрастният мъж дава на непознатите 7 250 лева с уговорка, че те ще му оставят в залог 10 000 евро заключени в черна мъжка платнена чантичка и ще се върнат, за да изравнят парите спрямо курса. Извършителите тръгват от дома около 14:50 часа.Около 15:50 часа 89-годишният установява, че в чантичката има хартиен плик с носни кърпички. Уведомен е дежурен прокурор в РП - Плевен и е образувано досъдебно производство за престъпление по чл.209, ал.1 от НК.", "date": "2019.10.30", "title": "Внимание! Плъзна нов вид измама"}
{"url": "https://www.novinite.bg/articles/181934/Recidivist-otkradnal-19-000-lotarijni-bileta-Temida-shte-reshava-sadbata-mu", "text": "Съдът в Плевен ще решава съдбата на рецидивист, задържан за кражба на лотарийни билети в особено големи размери. Разследването приключи Окръжната прокуратура и внесе обвинителния акт в районния съд, съобщиха от ведомството.Обвинението е за това, че на 17 януари т.г. в Плевен, при условията на опасен рецидив, мъжът разрушил прегради, използвал техническо средство и взел билети на \"Националната лотария\" - 742 броя, с изплатена печалба и 18 282 броя с неизползвани билети.Вещите са на обща стойност 91 614 лева. Кражбата е в особено големи размери и представлява особено тежък случай.Обвиняемият е многократно осъждан за тежки умишлени престъпления. След като е освободен от затвора на 11 октомври миналата година, решил да извърши кражба на лотарийни билети. Направил проучвания и се опитал да привлече свой познат за съучастник, но той му отказал.Тогава решил сам да действа на 17 януари т.г. След полунощ отишъл до набелязан офис, отрязал метална решетка и успял да влезе в помещението, да облепи датчика на охранителната система. Скрил се и изчакал пристигането на служителите на СОТ, които не забелязали нищо. След като си тръгнали обвиняемият извършил кражбата. В края на януари започнал да проверява и осребрява печалбата от отнетите билети.За да не предизвика подозрение, помолил свой познат да прави това, след което да му дава печалбата. Сред печелившите билети бил и такъв за сума от 5000 лв., като крадецът помолил познатия си да се яви в телевизионно предаване за получаване на сумата.През март т.г. обвиняемият отново се свързал със своя познат и му предал още билети като поискал да ги осребрява само в определени бензиностанции, тъй като билетите били изтъркани и печалбата за тях вече била получена.Същият месец в София, на бензиностанция, познатият на рецидивиста бил задържан от полицейски служители за това, че осребрявал билети, чиято печалба, вече е била изплатена. Предстои насрочване на делото за разглеждане от съда.", "date": "2019.10.30", "title": "Рецидивист откраднал 19 000 лотарийни билета, Темида ще решава съдбата му"}
{"url": "https://www.novinite.bg/articles/181949/Prostitutka-recidivist-se-spasi-ot-prisada-zaradi-greshka-na-policiyata", "text": "Жрица на изкушенията, която предлага любовни услуги на пътя между Пловдив и Пазарджик, отнесе тънка глоба от органите на реда, която по-късно беше отменена от пловдивския съд.Униформените служители били добре запознати с дейността на жената, тъй като се наложило на няколко пъти да я предупреждават. За първи път те спрели патрулката край нивите на похотта през юни м.г. Те видели, че жената проституира, като по този начин да получава нетрудови доходи по неморален и непозволен начин. Тогава ѝ било издадено писмено полицейско разпореждане.Близо година по-късно, през април т.г., тя отново била спипана в крачка, но този път и бил съставен акт, тъй като не спазила разпореждането на униформените да спре да проституира. Наложената глоба била в размер на 50 лева, нарушителката подписала без възражения. По-късно тя подала жалба в съда.Според закона единствените предпоставки да не се изпълни подобно разпореждане е, ако то налага извършването на очевидно за лицето престъпление или нарушение, или застрашава живота или здравето му.Магистратите от районния съд в Пловдив прегледали обстойно документацията и забелязали, че има несъответствие в датите – нарушението и акта били отбелязани на 15.04, но същата дата стояла и срещу издаването на наказателното постановление.Тъй като няма как тези документи да бъдат издадени на един и същи ден, глобата била отменена от съдиите. Решението подлежи на обжалване пред административния съд.", "date": "2019.10.30", "title": "Проститутка-рецидивист се спаси от присъда заради грешка на полицията"}
{"url": "https://www.novinite.bg/articles/181944/I-Garciya-ima-interes-kam-igrata-za-Volkswagen", "text": "Гърция oбяви, чe прoявявa интeрec към привличaнeтo нa нoвия зaвoд нa Vоlkswаgеn. Тoвa oбяви гръцкият миниcтър нa икoнoмикaтa Aнтoниc Гeoргиaдиc, цитирaн oт „Хaндeлcблaт“ Някoлкo бaлкaнcки държaви вeчe oбявихa, чe иcкaт дa привлeкaт зaвoдa нa кoмпaниятa.Cрeд тях ca Бългaрия, Румъния, Cърбия и Хървaтия. Oт кoмпaниятa oбявихa, чe зa ceгa нe търcят aлтeрнaтивни дecтинaции. Тe вeчe зaпoчнaхa прeгoвoри c Турция. Рaзгoвoритe oбaчe бяхa зaмрaзeни cлeд турcкaтa oфaнзивa нa cирийcкa тeритoрия. Cпoрeд eкcпeрти тoвa oтвaря нoвa възмoжнocт зa бaлкaнcкитe държaви дa привлeкaт инвecтициятa. Бългaрия бeшe ocнoвeн кaндидaт зa нoвия зaвoд. Гeрмaнcкaтa кoмпaния вce пaк избрa прeдлoжeниeтo нa Турция. Тoвa прeдизвикa нeдoвoлcтвo cрeд някoи гeрмaнcки прeдcтaвитeли в EC, cпoрeд кoитo прeдлoжeниeтo нe e билo cъoбрaзeнo c eврoпeйcкитe прaвилa. Прeдcтaвитeли нa кoмпaниятa вce oщe нe ca oбявили нaмeрeниe зa зaпoчвaнe нa прeгoвoри c други държaви.", "date": "2019.10.30", "title": "И Гърция има интерес към играта за Volkswagen"}
{"url": "https://www.novinite.bg/articles/181962/Osadiha-Cveta-obarnala-avtobus-na-Trakiya-na-4-godini-zatvor", "text": "4 години затвор е присъдата, която Софийският окръжен съд определи за 30-годишната Цвета Таскова, шофьорката, обърнала автобус на „Тракия“. Цвета Таскова е обвинена за тежката катастрофа на магистрала „Тракия“ преди година и половина, при която автобус се преобърна край аутобана.Процесът се гледаше по съкратената съдебна процедура. При катастрофата миналата пролет загинаха шестима души. Освен жертвите, в катастрофата имаше и десетки ранени. Тогава 29-годишната Цвета Таскова изгубила контрол над автомобила си. Тръгнала първо наляво към мантинелата, след това рязко завила надясно към автобуса. После още веднъж опитала да коригира посоката, след което ударила рейса в предна лява гума. При сблъсъка едната гума на колата й се заклещила в предния калник на автобуса.Така той се наклонил настрани и се обърнал. Технически неизправности на двете превозни средства не бяха открити. Произшествието провокира и дебат относно мярката за задължително ползване на колани от пътниците в автобусите.", "date": "2019.10.30", "title": "Осъдиха Цвета, обърнала автобус на „Тракия“, на 4 години затвор"}
{"url": "https://www.novinite.bg/articles/181946/Oshte-3-deca-ot-semejstvoto-na-pochinaliya-ot-natravyane-Stefcho-sa-v-bolnica-majkata-s-shokirashta-izpoved", "text": "Детето ми почина заради лекарска грешка. Това каза пред камерата на БНТ Росица Маринова от Кардам.Началникът на Клиниката по токсикология към Военноморска болница във Варна проф. Снежа Златева пък съобщи, че хранителните продукти, които са консумирали починалото дете и другите членове на семейството, не са отровни.Предстои да се направят още нови проби и изследвания, за да се установи точната причина за смъртта на 9-годишното момче.„Децата ми са добре гледани. Майка на 6 деца съм, разведена съм от една година. Нямам никаква подкрепа от бившия ми съпруг. Аз и моите майка и баща си ги гледаме сами. Ходят редовно на училище, хранят се, играят си. Причината за смъртта и ние не можем да я изясним“, каза Росица Маринова.„В събота вечерта синът ми и двете му сестрички повръщаха. В неделя извиках медицински екип. Дойдоха медиците, но не знам защо са ми изпратили акушер – гинеколог, за да прегледа детето“, разказва многодетната българка.„Лекарят ме успокои, че децата ще се оправят. Каза, че ще им сложи по една инжекция, за да спре повръщането, но това не се получи. След като си замина лекарят, само на малката дъщеря спря гаденето и тя излезе да играе. Момченцето и другата ми дъщеря лежаха като парцали, след което вечерта баща ми пак извикал екип на Бърза помощ. Дошъл друг лекар. Бил му още две инжекции и след 10 минути синът ми почина“, заяви Росица.„Питах лекаря защо не са го взели в болницата, а той ми обясни, че така е преценил. Той не искаше да почака полицаите“, добави тя.„Ако лекарите бяха взели децата ми в болницата, нямаше да починат. Това е лекарска грешка. Не е от храната, защото всички девет души ядохме от същата храна“, подчерта многодетната майка.Съседи на почерненото семейство пък казаха пред Нова телевизия, че медикът, отзовал се на сигнала за децата със сериозни стомашни неразположения в Кардам, е подценил случая.Според тях, след като трите деца са повръщали едновременно, лекарят е трябвало да ги изпрати в болница.От дома на семейството, в което се отглеждали общо шест деца, са иззети храни. Проверен е и магазинът, от който майката, бабата и дядото на пострадалите деца са пазарували, каза кметът на Кардам Георги Николов.И другите три деца на семейството от генералтошевското село Кардам са приети в Многопрофилната болница за активно лечение в Добрич. Оттам отказаха да дадат повече информация за състоянието на децата. В момента при тях е директорът на болницата д-р Светозар Байчев.", "date": "2019.10.30", "title": "Още 3 деца от семейството на починалия от натравяне Стефчо са в болница, майката с шокираща изповед"}
{"url": "https://www.novinite.bg/articles/181956/40-kompanii-studiya-razrabotchici-i-organizacii-predstavyat-liceto-na-balgarskata-gejming-industriya-v-izlojenieto-Games-Made-in-BG", "text": "Третото издание на Games Made in BG, изложението за игри, създадени в България, се завръща на 2 ноември в рамките на Sofia Game Night. В тазгодишното издание на събитието, което ще се проведе в Гьоте-институт България (ул. „Будапеща“ 1) от 18 до 22 часа, участват създатели на видео и настолни игри, както и институции, които подкрепят развитието на креативните индустрии в България.Посетителите на Games Made in BG ще могат да се поиграят както на нови заглавия, така и на добре познати класики, да комуникират директно с game dev компаниите, между които тази година са както AAA компании, така и независими студиа. „Наша цел е да представим своеобразна моментна снимка на game dev индустрията в България и се радваме, че толкова компании ще вземат участие в третото издание на изложението“ – коментира Хелиана Велинова, част от екипа на Sofia Game Night. Компаниите, които ще представят игри в рамките на Games Made in BG, са: Seven Bulls, Dreamteck, Belleal Games, Archean Games, Sly Foxes , Gadjets Games, Snapshot Games, На Вуте да му е зле, Wiener Games, Cosmic: The iliad, Veselie Studios, Imperia Online, Nedi Games, Персонализиран пакет с писмо от Дядо Коледа, ZeroFun, Arcana Mágica, Kipi Interactive, VR A&B, The Sixth Hammer, YES Good Deed Cards Team Puh, Rebellious Software, Creative Assembly - Sofia, ZenArt VR, XS Software, MMA Rivals,Kuker The Board Game, NEMO, На Оня свят, Foumart games и QuestWorld И в това издание на изложението ще се включат организаторите на българските Game Jam събития със специално пространство, в което ще представят игри, създадени в рамките на различни гейм джемове.Към събитието се присъединяват и представители на магистърската програма „Дигитални медии и видеоигри“ към Софийски университет св. „Климент Охридски“, Бюро Творческа Европа - България и InvestBulgaria Agency. Sofia Game Night се организира от Гьоте-институт България и ESL България с генералното партньорство на The Stars Group. Проектът се осъществява в партньорство с Френски институт в България и с подкрепата на Френско-немския културен фонд. Партньори: Game Dev Summit, Ozone.bg, Taxistars.   ", "date": "2019.10.30", "title": "40 компании, студия, разработчици и организации представят лицето на българската гейминг индустрия в изложението Games Made in BG"}
{"url": "https://www.novinite.bg/articles/181959/Pochina-emblematichniyat-andargraund-bos-ot-provinciyata-Dancho-Grafa", "text": "Едно от най-известните лица на ъндъргрануда в Сливен – Йордан Графов Божериков, по-известен като Данчо Графа, е починал вчера при все още неизяснени обстоятелства, пишат колегите от Флагман.бг. Така градът на Стоте войводи ще се сбогува с едно от легендарните си лица от подземния свят.Името на Данчо Графа се появи за пръв път в публичното пространство през 2003 година, когато избяга от полицията докато дознателят и адвокатът му разговаряли. По него време той се свързваше с набирането на проститутки и разпространението на наркотици в Сливенска област.През април 2017 г. Данчо Графа бе обвинен като тартор на организирана престъпна група, занимавала се с лихварство и рекет на територията на Сливен. В ОПГ-то бяха още четирима.", "date": "2019.10.30", "title": "Почина емблематичният ъндърграунд бос от провинцията Данчо Графа"}
{"url": "https://www.novinite.bg/articles/181960/Prodaljavat-razpitite-na-svideteli-po-deloto-sreshtu-Joan-Matev", "text": "Продължават разпитите на свидетели по делото срещу Йоан Матев, който е обвинен за убийството на 16-годишния Георги Игнатов в Борисовата градина на 2.06.2015 г.. В залата се явиха петима свидетели, от които Ерик Стоянов и Аюджеб Дома бяха доведени принудително от съдебната охрана, тъй като в предни заседания не са се явили. Заседанието се води от петчленен състав. Пред него Ерик Стоянов, който е един от свидетелите по делото каза, че в килията му е бил Патрик Първев, който е направил самопризнания за деянието в Борисовата градина.Тогава Първев е излежавал 6 годишна присъда за жесток побой над 3-годишният Еци. „С идването на Първев, ние станахме четирима в килията. Аз, Радослав, Калин Евтимов и Патрик. Заради побоя над тригодишното момче, Калин тормозел психически Патрик. Той написа самопризнания пред мен и Калин, които обаче не подписа. Един от съкилийниците извика надзирателя и предаде показанията му“, каза Стоянов и описа Патрик като слаб, кротък, висок около 180 см. и с руса коса.Заради честото забравяне на фактите, съдът прочете показанията, които той е дал на 8 август 2015 г. в следствието. От тях стана ясно, че на 7 август Патрик е признал пред Калин, че именно той е убил Георги в Борисовата градина. „Успях да чуя Патрик когато обясняваше къде е скрил ножа и как изглежда той – с черна дръжка, с черен връх и дълъг 20 см“, уточни свидетелят и добави, че на другия ден Патрик четири пъти сменил версията си – ту признавал, че е той, ту отричал показанията си, както им казал, че страда и от раздвоение на личността. Попитан дали признанията на Патрик са били изтръгнати със сила и под диктовка, Стоянов отрече. Вещото лице Васил Бачев потвърди, че изготвената от него графологична експертиза потвърждава, че почеркът в самопризнанието на Първев е негов и вече не съществува съмнение за достоверността на лицето, написало признанията. Заседанието беше прекъснато заради общо събрание на съда. Очаква се разпитите да продължат след 13 ч. Ако в крайна сметка Йоан Матев бъде признат за виновен, ще получи присъда между 5 и 12 години, тъй като по време на убийството той е бил непълнолетен. Освен това ще бъде приспаднат и срокът, в който подсъдимият се намира зад решетките, тоест над две години. През ноември 2017 година Софийска градска прокуратура (СГП) внесе обвинителен акт срещу Йоан Матев. Той е предаден на съд за това, че на 2 юни 2015 г. малко преди 12:00 ч. в Борисова градина, като непълнолетен, но като е могъл да разбира свойството и значението на деянието и да ръководи постъпките си, умишлено е убил непълнолетния Георги, като му нанесъл удар с нож. В резултат на това били засегнати жизнено важни органи и настъпила масивна кръвозагуба, довела до смъртта на пострадалия. Оръжието на престъплението е намерено в близост до местопроизшествието. Матев избягал и изцяло променил външния си вид, навиците си и социалните си контакти.", "date": "2019.10.30", "title": "Продължават разпитите на свидетели по делото срещу Йоан Матев"}
{"url": "https://www.novinite.bg/articles/181964/Tejka-katastrofa-s-montanski-TIR-mejdu-Archar-i-Vidin-ima-mnogo-raneni", "text": "Тежка катастрофа с много ранени е станала преди минути между село Арчар и Видин, пише агенция BulNews.Лек автомобил „Форд“ с германска регистрация е поднесъл на десен завой близо до ресторант „Рациария“ и се е ударил в идващ от „Дунав мост“ 2 монтански ТИР. От зловещия удар колата е напълно размазана. На мястото на катастрофата вече пристигна полиция, като всеки момент се очакват и няколко линейки.По първоначална информация в леката кола са се возили мъж, жена и две деца, като всички те са ранени. По тях има много кръв, а останалите шофьори им оказват първа помощ. Предното стъкло на автомобила е на сол, а въздушните възглавници са целите в кръв.По цялото пътно платно са разпилени части от размазаната кола. Движението в този участък е временно затворено, за да могат да пристигнат линейките. Очаква се през следващия поне 1 час трафикът между Арчар и Видин да бъде преустановен, а натрупалите се колони от двете страни ще изчакат на място. Пътни полицаи регулират движението, като пренасочват автомобилите по Е-79.", "date": "2019.10.30", "title": "Тежка катастрофа с монтански ТИР между Арчар и Видин, има много ранени"}
{"url": "https://www.novinite.bg/articles/181937/Sasedi-na-semejstvoto-ot-Kardam-Medikat-e-podcenil-sluchaya", "text": "Медикът, отзовал се на сигнала за децата със сериозни стомашни неразположения в Кардам преди дни, е подценил случая, при който 9-годишно момченце почина, а две от сестрите му са в болница. Това казаха в ефира на „Здравей, България” съседи на почерненото семейство. И допълват, че след като трите деца са повръщали едновременно, лекарят е трябвало да ги изпрати в болница.Все още не е ясна точната причина за трагедията, но се предполага, че случилото се е следствие на хранително отравяне.От дома на семейството, в което се отглеждали общо шест деца, са иззети храни. Проверен е и магазинът, от който майката, бабата и дядото на пострадалите деца са пазарували, каза кметът на Кардам Георги Николов.Той допълни, че трите здрави деца са настанени временно в дом, за да бъдат отдалечени от потенциално опасната за тях среда.", "date": "2019.10.30", "title": "Съседи на семейството от Кардам: Медикът е подценил случая!"}
{"url": "https://www.novinite.bg/articles/181965/Puskat-parnoto-v-Ruse", "text": "\"Топлофикация – Русе“ започна от днес поетапното пускане на парното в града заради прогнозата за трайно застудяване.\r\nНай-напред радиаторите ще се затоплят в детските градини и яслите, училищата и здравните заведения. След това ще започне пускането в домовете и административните сгради. Обикновено в рамките на три дни топлото достига до всички абонати.\r\nПреди повече от месец „Топлофикация – Русе“ призова клиентите си да приключат ремонтните дейности на вътрешните отоплителни инсталации и да предприемат мерки по предотвратяване на течове от липсващи радиатори.\r\nИ през този сезон дружеството ще използва черни въглища, лигнитни въглища, биомаса – най-често слънчогледови люспи и слама. Не се предвижда оползотворяване на отпадъци РДФ, които се получават чрез раздробяване на нерециклируеми битови и промишлени отпадъци.\r\nОколо 18 000 домакинства в Русе се отопляват с парно.\r\n", "date": "2019.10.30", "title": "Пускат парното в Русе"}
{"url": "https://www.novinite.bg/articles/181966/Izbirat-nov-generalen-direktor-na-BNR-na-22-yanuari", "text": "Новият генерален директор на БНР ще бъде избран на 22 януари 2020 г., реши Съветът за електронни медии на заседанието си днес, на което обяви конкурс за поста, съобщава „24 часа“.Кандидатите ще подават документи до 5 декември, а изслушванията им ще бъдат на 20 и 21 януари. СЕМ ще посочи кого е избрал на 22 януари.Дотогава БНР ще се управлява от Антон Митов, който временно заема поста на генералния директор, след като на 17 октомври СЕМ прекрати предсрочно мандата на Светослав Костов. Причината за крайната мярка на съвета е безпрецедентното спиране на програма \"Хоризонт\" за 5 часа на 13 септември.Веднага след свалянето му от поста Костов обяви, че ще обжалва решението в съда. Той бе избран за генерален директор на 28 юни и пое управлението на радиото на 2 юли.", "date": "2019.10.30", "title": "Избират нов генерален директор на БНР на 22 януари"}
{"url": "https://www.novinite.bg/articles/181945/V-parviya-si-raboten-den-deputatite-si-glasuvaha-vtora-vakanciya", "text": "В първия си работен ден народните представители си гласуваха нова двудневна ваканция. Те отказаха да работят на 30 и 31 октомври заради предстоящите избори в неделя. Преди това Народното събрание отново бе в отпуска от 16 до 25 октомври. Въпреки това обаче ваканцията за тях започна с четири дни по-рано, защото на последното заседание на 11 октомври (петък) депутатите не успяха да съберат нужния кворум. Така на практика тяхната ваканция става 20-дневна или с една седмица повече отколкото на местните избори през 2015 г.", "date": "2019.10.30", "title": "В първия си работен ден депутатите си гласуваха втора ваканция"}
{"url": "https://www.novinite.bg/articles/181939/Liderat-na-Ataka-Volen-Siderov-veche-ne-e-deputat", "text": "Лидерът на „Атака” Волен Сидеров вече не е депутат в 44-ото НС. Със 149 гласа \"за\", 9 \"против\" и 8 въздържали се парламентът прие оставката му.По време на предизборната кампания Сидеров подписа оставката си като народен представител, след което я депозира в деловодството на парламента. Сидеров беше кандидат за кмет на София, но на първия тур на изборите получи 6 244 гласа или общо 1.44% от вота в столицата. С този резултат той отпадна от изборната битка за кметския стол в града. Все още не е ясно дали Сидеров ще влезе в Столичния общински съвет.През днешния пленарен ден депутатите трябва да гласуват оставката и на Лиляна Павлова, която напуска парламента, за да заеме новия си пост - на вицепрезидент на Европейската инвестиционна банка.", "date": "2019.10.30", "title": "Лидерът на „Атака” Волен Сидеров вече не е депутат"}
{"url": "https://www.novinite.bg/articles/181968/Potushiha-pojara-v-Chiprovskiya-balkan-SNIMKI", "text": "След 3-дневна борба с огъня пожарът в Чипровския балкан е потушен. Огънят е локализиран и от сръбската част на Стара планина, но ситуацията там остава тревожна. Добрата новина за потушаването на огъня в Стара планина от българска страна, съобщи преди минути директорът на Дирекция \"Пожарна безопасност и защита на населението\" - главен комисар Николай Николов. Предполага се, че макар и да беше засегната голяма площ в България, щетите не са огромни, защото са горели предимно високи храсти и сухи треви. Огънят е локализиран и в Сърбия, но ситуацията там остава тревожна заради високите температури и силния вятър. Вече 3 дни над 200 човека се борят с огнената стихия. Днес сръбските информационни агенции съобщиха, че западната ни съседка е поискала помощ и от Русия. Българските власти също са в постоянен контакт с Белград.", "date": "2019.10.30", "title": "Потушиха пожара в Чипровския балкан (СНИМКИ)"}
{"url": "https://www.novinite.bg/articles/181963/Manolova-otkaza-uchastie-v-debat-s-Fandakova", "text": "Прeдизбoрният щaб нa ГEРБ-Coфия и пaртньoритe ни oт CДC-Coфия oтпрaвихмe пoкaнa зa дeбaт прeди бaлoтaжa тaзи нeдeля мeжду кaндидaтитe зa кмeт Йoрдaнкa Фaндъкoвa и Мaя Мaнoлoвa, зaeднo c тeхнитe eкипи пo вaжни тeми зa рaзвитиeтo нa Coфия. Тoвa пишe в cъoбщeниe oт прecцeнтърa нa ГEРБ, кoeтo публикувaмe бeз рeдaктoрcкa нaмeca: \"Кaтeгoричнo изрaзихмe пoзиция, чe дeбaтът трябвa дa ce прoвeдe нa нeутрaлнa тeритoрия и c възмoжнocт дa бъдe oтрaзeн oт вcички мeдии, кoитo иcкaт тoвa.Пoлучихмe пoкaнa зa oргaнизирaнeтo му oт БНТ, кoитo пoeхa aнгaжимeнтa дa oргaнизирaт и дa ocигурят дocтъп нa ocтaнaлитe мeдии. Oбщecтвeнaтa мeдия e ecтecтвeн дoмaкин нa тoзи дeбaт. Г-жa Мaя Мaнoлoвa oткaзa учacтиe в дeбaтa зa Coфия, кoйтo прeдлoжихмe, и кoйтo oбщecтвeнaтa мeдия бeшe гoтoвa дa oргaнизирa. Г-жa Мaнoлoвa прoдължaвa дa криe кaктo лицaтa нa хoрaтa, кoитo cтoят зaд нeя, тaкa и прoизхoдa нa cрeдcтвaтa, c кoитo финaнcирa кaмпaниятa cи. Тoвa ca мнoгo вaжни въпрocи, oт кoитo тя прoдължaвa дa бягa и нe дaвa oтгoвoри. Кaтeгoрични cмe, чe вeчe e врeмe, зaeднo c кaндидaтитe зa кмeт, дa дeбaтирaт и eкипитe им, кoитo щe нocят oтгoвoрнocт зa изпълнeниe нa прeдизбoрнитe прoгрaми\".", "date": "2019.10.30", "title": "Манолова отказа участие в дебат с Фандъкова"}
{"url": "https://www.novinite.bg/articles/181948/Predi-zimata-KAT-zapochva-proverki", "text": "Служители на сектор „Пътна полиция“ в Пловдив започват информационна кампания във връзка с предстоящия зимен сезон. От 8 до 10 ч. днес, на изхода на града на бул. „Асеновградско шосе“, полицейските екипи ще извършват проверки по метода „широкообхватен контрол“ за нарушения на Закона за движение по пътищата. Особено внимание ще бъде обърнато на техническата изправност на автомобилите, като същевременно служителите ще отправят препоръки към водачите за необходимите мерки за безопасност при влошени метеорологични условия.От 10 до 12 часа пък, на паркинга зад кулата на Гребния канал, кампанията ще продължи с демонстрация на автомобилните рали състезатели Костадин Щерев и Николай Арабаджиев. Те ще покажат различното поведение на колата при ползване на зимни или износени гуми, както и възможностите за реагиране при движение по мокра настилка или други опасности, които лошите атмосферни условия крият. ", "date": "2019.10.30", "title": "Преди зимата: КАТ започва проверки"}
{"url": "https://www.novinite.bg/articles/181955/Falshiva-novina-za-Slavi-Trifonov-prevze-internet-SNIMKA", "text": "Във Facebook се появи фалшива страница на телевизията на Слави Трифонов 7/8. Пост ни съобщава, че по случай стартирането на телевизията ще бъдат раздадени 100 телевизора. За да се включим трябва да харесаме страницата и да споделим снимката на Трифонов с вече раздадени награди в „Шоуто на Слави“. ", "date": "2019.10.30", "title": "Фалшива новина за Слави Трифонов превзе интернет (СНИМКА)"}
{"url": "https://www.novinite.bg/articles/181970/Otkriha-skulptura-na-Pencho-Slavejkov-v-Milano", "text": "В Милано беше открит паметник-пейка на Пенчо Славейков от посланика ни в Рим Тодор Стоянов и генералният ни консул в Милано Таня Димитрова, съобщава БНР. На събитието присъстваха представители на общините на Милано и София, бивши италиански министри и представители на културата.Паметникът, дело на скулптура Адриан Новаков, се намира в градинка в самия център на Милано, през която ежедневно минават много хора. Тя е само на няколко метра от Главната градска библиотека „Формани“, където беше представена личността на Пенчо Славейков. Откриват втора скулптура на Пенчо Славейков в Италия Посланик Тодор Стоянов приветства присъстващите, уточнявайки, че случилото се изтъква добрите взаимоотношения между двете страни, а директорът на Дирекция \"Култура\" към софийската община Биляна Генова определи Славейков за европейски интелектуалец, чието творчество е мост, освен че свързва завинаги България и Италия.", "date": "2019.10.30", "title": "Откриха скулптура на Пенчо Славейков в Милано"}
{"url": "https://www.novinite.bg/articles/181954/Senzaciya-Kamen-Vodenicharov-shte-e-vodesht-v-televiziyata-na-Slavi-Trifonov-VIDEO", "text": "Поредната прелюбопитна новина долетя от страницата на Слави Трифонов във Фейсбук. Преди малко стана ясно, че в новата 7/8 ТВ водещ ще бъде не кой да е, а Камен Воденичаров. Изненадващо на фона на това, че Слави и Камен дълги години бяха скарани, а шоуменът често се бъзикаше с бившия си екранен партньор от зората на демокрацията. Случвало се е с Камен да се шегуват и чрез скечове. Явно томахавките са заровени, защото Камен Во ще е водещ на \"Вечерта на \"Ку-ку бенд\" - всяка сряда от 20:30 ч. по 7/8 ТВ. Това бе официализирано посредством специално видео:", "date": "2019.10.30", "title": "Сензация! Камен Воденичаров ще е водещ в телевизията на Слави Трифонов ВИДЕО"}
