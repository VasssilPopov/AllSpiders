{"url": "https://www.novinite.bg/articles/165650/400-miliona-poveche-za-obrazovanie-ot-dogodina", "text": "400 милиона повече за образование от догодина.„40 милиона от тях отиват за издръжката на студентите”, заяви министърът на образованието Красимир Вълчев, на среща с ректорите на висши училища у нас.330 милиона ще са парите за увеличение на заплатите на учителите. А милион и половина ще отидат за модернизиране на учебната среда чрез иновативни класни стаи.Обмисля се и мораториум, с който да се забрани отварянето на нови университети в страната, както и на филиали на вече съществуващи в други градове. Висшите училища няма да имат право и да разкриват нови направления, в които до този момент не са обучавали студенти.", "date": "2018.10.08", "title": "400 милиона повече за образование от догодина"}
{"url": "https://www.novinite.bg/articles/165597/Zasnemaneto-na-reklamen-klip-ogranichava-dvijenieto-v-stolicata", "text": "От 06:00 до 11:00 часа на 10.10.2018 г. се забранява престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране \"служебен абонамент\", както следва:От 08:30 до 11:00 часа на 10.10.2018 г. се забранява влизането на пътни превозни средства за максимум от 1 /една/ минута до 4 пъти на час за заснемане на кадър по:„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.10.08", "title": "Заснемането на рекламен клип ограничава движението в столицата"}
{"url": "https://www.novinite.bg/articles/165610/Mladen-Marinov-otiva-v-Ruse-zaradi-ubijstvo-na-30-godishnata-biznes-dama", "text": "Вътрешният министър Младен Маринов отпътува днес към Русе във връзка с разследването на жестокото убийство на 30-годишната Виктория Маринова - административен директор на телевизия Ти Ви Ен, предаде БНР.Очаква се в дунавския град да бъде проведено работно съвещание с участието на прокурори и полицаи.Все още няма задържан за убийството на административния директор на местна телевизия. Полицията работи по всички версии.Вътрешният министър заяви вчера, че по случая се проверяват лица от криминалния контингент, както и настанените в местната психиатрия, която е близо до мястото на инцидента.Сигналът за намерено тяло в храстите по крайбрежната алея в близост до тенис кортовете в Русе бе подаден от случайно преминаващ гражданин. На място полицаите откриха обезобразеното тяло на Маринова. Множество травми по главата и задушаване са причина за смъртта. Нападението е било извършено в светлата част на деня.Според разследващите полицаи все повече избледнява версията, че Виктория е била жертва на професионалната си дейност.Полицаите работят денонощно за разрешаване на случая.", "date": "2018.10.08", "title": "Младен Маринов отива в Русе заради убийство на 30-годишната бизнес дама"}
{"url": "https://www.novinite.bg/articles/165626/Hemodializata-vav-Vidin-dnes-tryabva-da-podnovi-rabota", "text": "Хемодиализата във видинската болница днес трябва да поднови работа, след като от четвъртък спря, заради авариен ремонт.По план до обяд е предвидена дезинфекция, за да започне по-късно приемът на пациенти. Днес болните от Видин, които са на животоподдържащата процедура, отново са транспортирани до Монтана. Според пациенти, процедури във Видин ще са възможни най-рано вечерта.Съмняват се дали обещаните от Министерството на здравеопазването 180 000 лв. на болницата във Видин ще са достатъчни за ново оборудване в хемодиализата.Очакват се и резултатите от проверка на Агенция „Медицински одит\" за смъртен случай. 50-годишен мъж е починал в болницата след пропуснати процедури.", "date": "2018.10.08", "title": "Хемодиализата във Видин днес трябва да поднови работа"}
{"url": "https://www.novinite.bg/articles/165627/20-stanaha-jertvite-v-katastrofata-kraj-Svoge", "text": "20 станаха жертвите в катастрофата край Своге. Въпреки усилията на медиците от \"Пирогов\", още една от пострадалите жени при инцидента е издъхнала, предаде Нова телевиаия.Разследването на инцидента продължава, но до момента единственият обвиняем е шофьорът на автобуса.Тежкият инцидент стана на 25 август. Тогава пълен с пътници автобус излезе от пътя и се падна върху асфалтова площадка под нивото на пътното платно на изхода на града.Разследването на фаталното произшествие продължава. Към момента единственият обвиняем е шофьорът на автобуса, който е на свобода под гаранция. ", "date": "2018.10.08", "title": "20 станаха жертвите в катастрофата край Своге"}
{"url": "https://www.novinite.bg/articles/165598/Organizirat-bdenie-v-pamet-na-ubitata-jurnalistka-Viktoriya-Marinova-v-stolicata", "text": "В София се организира бдение в памет на жестоко убитата телевизионна водеща Виктория Маринова от Русе. То ще се проведе от 18,30 на площад \"Света Неделя\".Тялото на тв водещата бе открито в събота в труднодостъпен район в Русе, близо до р. Дунав. Младата жена е била пребита и обезобразена, по всяка вероятност и изнасилена, макар че се очаква съдебно-медицинската експертиза да потвърди дали това е така.Все още няма задържан за престъплението. На мястото са извършени два огледа и са разпитани свидетели. Назначени са няколко експертизи.30-годишната журналистка е майка на 7-годишно момиченце. Административен директор е на русенската тв TVN и водеща на предаването \"Подиум\", а от скоро и на програмата \"Детектор\".Асоциацията на европейските журналисти - България обяви, че е потресена от вестта за убийството. Асоциацията изказва съболезноявания и настоява за ефективно разследване на жестокото престъпление.\"АЕЖ-България призовава да не бъде изключвана предварително нито една възможна версия за убийството, включително и тази за причини, свързани с работата на жертвата. В същото време, преди да има конкретни и доказани факти, е недопустимо да се спекулира дали инцидентът има отношение към темата за свободата на изразяване в България\", се допълва в позицията.Последното предаване на Маринова е от края на септември и е включвало интервю с журналистите Димитър Стоянов от \"Бивол\" и Атила Биро (Attila Biro) от RISE Project Romania, арестувани докато водят разследване за корупция при разпределението на средства за европроекти от \"Джи Пи груп\".Именно това породи спекулации дали убийството не е свързано с работата й. Засега от полицията казват, че разглеждат всички версии, но тази не е сред най-вероятните. Не е известно тя да е имала заплахи покрай работата си, разкриха от телевизия TVN.На този етап полицията счита за най-малко вероятна версията, че работата на журналистката Виктория Маринова е свързана с жестоката й смърт. Това заяви Николай Кожухаров, шеф на Криминална полиция в Русе.Организаторите на бдението обаче отказват да приемат отхвърлянето на тази версия. Ето какво пишат те в събитието във Facebook:Виктория Маринова, разследващ журналист, майка на първокласничка, нечия съпруга, дъщеря и близък приятел беше брутално изнасилена, обезобразена и убита в Русе.Последния брой от предаването й \"Детектор\", излъчвано по русенската TVN, беше посветено на скандалът ДжиПи/ГеПи Гейт.Побързаха да кажат, че убийството й няма нищо общо работата й, сигурно ще намерят и нужния \"клошар\" да поеме вината!Но ние отказваме да приемем тази смърт за случайна. Тя просто е последния (а вероятно само поредния) случай на насилие и репресии срещу журналисти в разпадащата ни се държава. Журналисти, които отказват да се впишат в подблейващото стадо дръжки на микрофони, посветило кариерите си на услуги към властта. Виктория не беше от тях!В понеделник, в 18:30, елате пред църквата \"Св. Неделя\" да запалим по свещ в нейна памет и да напомним, че има още живи и непримирими граждани и журналисти и ако ще действат все по този начин, бързо ще си намерят майстора!Нека скръбта ви се превърне в гняв, забравете различията!", "date": "2018.10.08", "title": "Организират бдение в памет на убитата журналистка Виктория Маринова в столицата"}
{"url": "https://www.novinite.bg/articles/165631/Maj-zagina-sled-padane-v-asansorna-shahta-v-Kardjali", "text": "72-годишен кърджалиец загина след като падна в асансьорна шахта на жилищен блок в центъра на града.Трагичният инцидент станал на 6 октомври около 16 часа. Възрастният мъж е паднал от площадката на четвъртия етаж, пише ''24 часа''.Вратата на асансьора се е отворила, въпреки че платформата му не била на етажа.Мъжът е загинал при падането. Извършен е оглед от дежурна оперативна група. Няма данни за насилствена смърт.", "date": "2018.10.08", "title": "Мъж загина след падане в асансьорна шахта в Кърджали"}
{"url": "https://www.novinite.bg/articles/165618/Bezplatni-pregledi-za-akne-vav-VMA", "text": "Специалисти от Клиниката по дерматология на ВМА ще консултират безплатно в седмицата, посветена на борбата с акнето.Прегледите ще се извършват на 9, 10 и 11 октомври 2018 г. (вторник, сряда и четвъртък), между 10.00-12.00 часа, в кабинет № 218, намиращ се на втория етаж в поликлиниката на ВМА. Желаещите да се консултират с дерматолог трябва да си запишат предварително час на телефони 02/ 92 26 181, 02/ 92 25 023 или 02/ 92 25 002, между 08.00 и 14.00 часа. Не се изисква направление от личния лекар.Кампанията за борба с акнето е поредната, която Клиниката по дерматология организира. Диагнозата засяга 90% от всички тийнейджъри, но едва 15% от тях търсят консултация от специалист. Останалите разчитат на самолечение, което може да задълбочи проблема, алармират специалистите.", "date": "2018.10.08", "title": "Безплатни прегледи за акне във ВМА"}
{"url": "https://www.novinite.bg/articles/165634/2200-balgarcheta-chakat-da-badat-osinoveni", "text": "2200 е броят на българчетата, които чакат да бъдат осиновени. Това показват данните на националния регистър. В него попадат малко над 1400 семейства, търсещи своето дете. Според експерти от Центъра за обществена подкрепа в Пловдив обаче сегашната нормативна рамка за тайната на осиновяването и на произхода от части нарушава правата на децата.Преди 7 години Боряна Борисова от Пловдив среща своята малка дъщеря. Още в най-ранна възраст споделя с момиченцето, че то е осиновено.Боряна Борисова: Моментът, в който детето трябва да разбере, че е предпочитано. Затова нека да няма тайна. Не бива човек да крие, за да може детето да чувства, че ти не го лъжеш по никакъв начин.Според експерти смяната на името и подмяната на история и произход често оказват влияние върху децата. Темата е особено актуална, особено на прага на обсъждането на новата стратегия за детето 2019-2030 г.Недка Петрова, директор на Комплекса за социални услуги на деца и семейства в Пловдив: Всеки човек има право да знае своя произход, да знае своята история, своята идентичност. Когато човек разбере на по-късна възраст, той започва да търси себе си, кой съм аз, особено в тийнейджърска възраст.Положителна тенденция е, че в обществото все повече се говори на тема осиновяване. От началото на година екипите на комплекса за социални услуги в Пловдив са обучили 50 семейства кандидат-осиновители и са подкрепили 17 домакинства, вече осиновили дете.Миглена Михтарска, психолог в Център за обществена подкрепа - Пловдив: Голяма част от страховете им са дали те самите биха могли да се справят като родители, дали ще се напаснат с детето, дали ще могат да отговорят на техните потребности, какво ще стане когато детето порасне и започне да задава въпроси.Голяма част от вписаните в регистъра деца са на възраст над 10 години и със специфични потребности и заболявания. Това е една от причините международните осиновявания да са по-успешни, смятат специалистите.", "date": "2018.10.08", "title": "2200 българчета чакат да бъдат осиновени"}
{"url": "https://www.novinite.bg/articles/165635/Ot-ES-ni-predlagat-pomosht-za-razkrivane-ubijstvoto-na-Viktoriya", "text": "Еврокомисарят по правосъдието Вера Йоурова заяви, че ако е необходимо, европейските агенции могат да окажат помощ на българските власти в разследването на убийството на журналистката Виктория Маринова.Йоурова написа в Тwitter, че ще следи разследването отблизо, предаде Факти.бгЕврокомисарят очаква бързи действия, така че виновните да бъдат изправени пред съда и да бъде изяснено дали убийството е свързано с работата ѝ.Зам.естник-председателят на Европейската комисия Франс Тимерманс също заяви, че е шокиран и призова българските власти виновните да бъдат изправени пред съда.", "date": "2018.10.08", "title": "От ЕС ни предлагат помощ за разкриване убийството на Виктория"}
{"url": "https://www.novinite.bg/articles/165628/Prodaljava-remontat-na-Severnata-tangenta", "text": "Нови тапи на Северната тангента в София. Трасето е отворено частично, но задръстванията продължават.  Гаранционният ремонт на фугите на новата магистрала продължава вече трета седмица. Сега движението е пуснато двупосочно в северното платно в посока Калотина.Трафикът там обаче е натоварен целодневно. От Агенцията пътна инфраструктура напомнят, че при възникване на пътни инциденти или тапи движението ще се пренасочва по Северната дъга на Софийския околовръстен път. По план ремонтите трябва да приключат до 20 октомври.", "date": "2018.10.08", "title": "Продължава ремонтът на Северната тангента"}
{"url": "https://www.novinite.bg/articles/165647/Hemodializata-vav-Vidin-se-podnovyava-ot-utre", "text": "емодиализата във видинската болница се подновява от утре. Вече е отстранена повредата на техниката, предаде БНТ. Заради аварийния ремонт пациентите бяха насочвани към съседни градове, където да се лекуват. Извършена е предвидената дезинфекция. Процедури обаче ще започнат от утре. Причината е, че днес пациентите вече са транспортирани до хемодиализния център в Монтана. За отделението са обещани 180 000 лв. за ново оборудване. Очакват се и резултатите от проверка на Агенция „Медициниски одит\" за починалия мъж след пропуснати процедури.", "date": "2018.10.08", "title": "Хемодиализата във Видин се подновява от утре"}
{"url": "https://www.novinite.bg/articles/165600/Ochakvat-se-i-rezultatite-ot-proverka-v-Centara-po-hemodializa-vav-Vidin", "text": "Центърът за хемодиализа във Видинската болница трябва да поднови работа, след като от четвъртък процедурите спряха заради авариен ремонт и всички пациенти бяха пренасочени към Монтана.В сряда пациент на Центъра за хемодиализа почина, а преди седмица центърът премина на авариен режим заради повреда в медицинската апаратура.Очакват се и резултатите от проверка, която министърът на здравеопазването разпореди заради смъртта на пациент в отделението.„В момента тече много сериозна проверка. Имам много подробна информация, която ми е предоставена от директора на болницата. Когато получа резултатите от проверката, тогава пред вас трябва да кажа цялата истина. Сега е възможно проверките да покажат и други неща, за които засега има информация, но няма да излезе истината. До петък хемодиализата е работила съвсем нормално“, каза здравният министър Кирил Ананиев в края на миналата седмица, припомни БНР.", "date": "2018.10.08", "title": "Очакват се и резултатите от проверка в  Центъра по хемодиализа във Видин"}
{"url": "https://www.novinite.bg/articles/165604/Kak-vliyayat-energijnite-napitki-na-detskiya-organizam", "text": "Децата са с 4 пъти по-ниска поносимост към кофеина от възрастните, затова те могат да пият само по едно кенче енергийна напитка на ден. Това каза пред БНТ експертът по хранене и диетика проф. Донка Байкова.Липсва дефиниция за енергийни напитки. Има предложение да се наричат функционани напитки със стимулиращ ефект, това са напитки за възстановяване след умствено и физическо изтощение. Те са с висок интензитет на стимулация и оттук стават с висок риск. Това каза пред БНТ експертът по хранене и диетика проф. Донка Байкова.Тя открои, че енергйините напитки съдържат кофеин, има и безкофеинови, тогава има теобромин.Проф. Донка Байкова: Но имат таорин, глюкоронолактон, малтодекстрин, съдържат екстракти от растения - женшен, гуарана, от 10 до 15% захар имат. Всичко това прави влиянието на тонизиращите субстанции върху детския мозък и мускулатура доста рисково.Байкова коментира, че през 2010 г. органът за безопасност на храните, ситуиран за Европа в Италия, посочва тауринът и глюкоронолактона за особено опасни субстанции за мозъка и бъбреците. Те се приемат често и с алкохол и настъпват рискови нежелани реакции за децата.Психологът Младен Владимиров пък заяви, че държавата трябва да се наложи с една регулация на това, което се продава около училищата.Според него много рискува група са геймърите, които цяла нощ не са спали и започват деня си с енергийни напитки. Той открои, че сънят е незаменим.", "date": "2018.10.08", "title": "Как влияят енергийните напитки на детския организъм?"}
{"url": "https://www.novinite.bg/articles/165644/Pochina-lavat-v-Zooparka-v-Kajlaka", "text": "Лъвът в Зоопарка в парк „Кайлъка“ е починал, информира Георг Спартански по време на оперативната среща в общината. Лъвът е бил на 15 години, а аутопсията е показала, че той е починал вследствие на тумор в бъбреците, към което лекарите са добавили и напредналата му възраст.От „Акварел“ увериха, че се проучва възможността да бъде осигурен нов лъв, за което се водят разговори с няколко зоопарка в страната. ", "date": "2018.10.08", "title": "Почина лъвът в Зоопарка в \"Кайлъка\""}
{"url": "https://www.novinite.bg/articles/165601/Prodaljava-razsledvaneto-na-brutalnoto-ubijstvo-v-Ruse", "text": "Продължава разследването на жестокото убийство в Русе. Все още няма задържани за престъплението. Жертвата Виктория Маринова е телевизионна водеща и административен директор на местна телевизия.Тялото е намерено в събота следобед в храсти край Дунав след подаден сигнал от гражданин. Всички открити вещи са изпратени в Института по криминалистика. Чакат се резултати дали по тях има оставени чужди отпечатъци, предаде Нова телевизия.В понеделник следобед в София се организира бдение в памет на Маринова. То ще се проведе от 18:30 на площад \"Света Неделя\".Убитата е на 30 години и има малка дъщеря. Разведена е с бащата на детето. Не е известно дали е живяла сама или с родителите си. Тя е водеща на предаването \"Подиум\", което се занимава с актуални теми. На 30 септември в ефира на местната телевизия е стартирал нов неин проект.Първите гости са били двамата журналисти, които преди седмици бяха арестувани край Радомир.“Това е едно от любимите места за разходка на русенци. Това, което ще направим следващата година, е да се вземат мерки за осветяване на района и засилване на видеонаблюдението“, каза кметът на Русе Пламен Стоилов.Кметът призова, ако някой има важна информация, която би помогнала на органите на реда, веднага да подаде сигнал.", "date": "2018.10.08", "title": "Продължава разследването на бруталното убийство в Русе"}
{"url": "https://www.novinite.bg/articles/165602/Verijna-katastrofa-kraj-Veliko-Tarnovo-4-raneni-sred-tyah-i-bremenna-jena", "text": "Верижна катастрофа стана на пътя София - Варна, край великотърновското Ново село, в неделя следобед. При инцидента са ранени четирима души, сред които и бременна жена. Тя е с тежка гръдна травма.По непотвърдени данни автомобил, движещ се в посока Велико Търново, предприел неправилно изпреварване и се ударил челно в пътуваща в насрещното кола. Третият участник в инцидента е шофьор на джип, който успял да избегне удар, но излязъл от пътя. Мъжът е невредим и е разказал за случилото се.Пострадалите са откарани в МОБАЛ \"Д-р Стефан Черкезов\" в старопрестолния град. От болничното заведение посочиха, че има спешна нужда от кръводарители от всички групи. Всеки, който има възможност, в понеделник може да дари кръв в отделението по трансфузионна хематология към болницата - от 7.30 до 13.30 часа. ", "date": "2018.10.08", "title": "Верижна катастрофа край Велико Търново: 4 ранени, сред тях - и бременна жена"}
{"url": "https://www.novinite.bg/articles/165596/Plochkite-na-pl-Sveti-Sedmochislenici-se-prenarejdat", "text": "В неделния ден граждани забелязаха оживление на пл.“Св. Седмочисленици“. Работници демонтираха плочките, които станаха тема номер едно през последните няколко дена.От Столична община са съобщили, че плочките се пренареждат в участъците, в които са установени някакви дефекти или не са били поставени правилно, информира Припомняме, че резултатът от ремонта на площада беше обществено недоволство в социалните мрежи и дори протест ред общината. С ремонта на обекта се зае фирма „Джи пи груп“, която направи ремонта на площада около НДК. Всички си спомнят, че няколко месеца след приключване на ремонта там, плочите се бяха надигнали.", "date": "2018.10.08", "title": "Плочките на пл. „Свети Седмочисленици“ се пренареждат"}
{"url": "https://www.novinite.bg/articles/165595/Sedmicata-zapochva-sas-slance", "text": "Днес над по-голямата част от страната отново ще бъде слънчево. Над крайните източните райони ще има значителна ниска облачност, а в сутрешните часове на отделни места в низините видимостта ще бъде намалена. Ще духа слаб до умерен североизточен вятър. Максимални температури между 20° и 25°, в София около 21°.Над планините ще бъде предимно слънчево. Ще духа до умерен вятър от север-североизток. Максималната температура на височина 1200 метра ще е около 17°, на 2000 метра – около 11°.По Черноморието, главно преди обяд ще има ниска облачност или намалена видимост. Ще духа до умерен североизточен вятър. Максималните температури между 19° и 22°. Вълнението на морето ще е 2-3 бала. Температурата на морската вода е 20–21°.", "date": "2018.10.08", "title": "Седмицата започва със слънце"}
{"url": "https://www.novinite.bg/articles/165603/Dneven-horoskop-za-ponedelnik", "text": "Имате нужда от внимание, а не го получавате днес. Не се сърдете на половинката си или на приятелите. Може да преминават през труден период.Фокусирайте се върху финансите днес. Имате възможност да спестите някой лев днес или поне да избегнете разходи, които не са необходими.Ще получите интересно предложение за работа. Ако искате да продължавате да се развивате, трябва да подходите сериозно към предложението, защото не се получават всеки ден такива оферти.  Вижте повече: ", "date": "2018.10.08", "title": "Дневен хороскоп за понеделник"}
{"url": "https://www.novinite.bg/articles/165622/Kolegite-na-Marinova-v-shok-sled-ubijstvoto", "text": "В шок сме от случилото се. По никакъв начин, под никаква форма, не сме получавали заплахи към телевизията или към Виктория. Това е заявил журналист от русенската телевизия TVN  по повод бруталното убийство на телевизионната водеща Виктория Маринова. Журналистът е пожелал да остане анонимен, като е добавил, че той и колегите му се страхуват за безопасността си.Той описва Виктория като \"изключително дисциплинирана, амбициозна, винаги влагаща се изцяло в това, което прави, и със силно развито чувство за справедливост\", предава The Guardian. Изданието представя известните до момента факти за престъплението и допълва, че България е на 111-о от 180 места в класацията на Reporters Without Borders по свобода на словото. Виктория Маринова, административен директор и водеща в местната русенска телевизия TVN, бе изнасилена, пребита и задушена в Русе. Все още няма задържан за престъплението. От полицията заявиха, че работят по всички възможни версии. Тъй като последното предаване на Маринова е било свързано със задържаните български и румънски журналисти, разследвали разпределението на евросредства за фирмата \"Джи Пи Груп\", се появиха съмнения, че убийството може да е свързано с работата ѝ. Междувременно от Асоциацията на европейските журналисти - България призоваха да не се спекулира със случая, докато не се изяснят и докажат всички факти.", "date": "2018.10.08", "title": "Колегите на Маринова в шок след убийството"}
{"url": "https://www.novinite.bg/articles/165607/Sled-ubijstvoto-otzvukat-na-svetovnite-medii", "text": "Убийството на българския журналист Виктория Маринова предизвика мащабен отзвук в световните медии.\"Убиха телевизионна журналистка в българския град Русе\", съобщава \"Гардиън\", описвайки изключителната бруталност на престъплението.BBC също публикува новина за убитата 30-годишна водеща, в която се съобщава, че тя се е занимавала и с журналистически разследвания, предава Bulgaria ON AIR.Световните медии подчертават, че това е третото убийство на журналист в Европейския съюз, който е загубил живота си от 2017 г. насам.\"Телевизионен журналист е брутално убит в северния град Русе, каза прокуратурата в неделя, за случай, който предизвика международно осъждане\", съобщава и \"Франс прес\".Агенцията цитира колеги на Виктория, които признават: \"Ние сме шокирани. Никога не сме получили никакви заплахи - насочени към нея или към телевизията\".В информацията се подчертава, че въпросният журналист е пожелал анонимност, като добавил, че той и колегите му се страхуват за своята безопасност.", "date": "2018.10.08", "title": "След убийството - отзвукът на световните медии"}
{"url": "https://www.novinite.bg/articles/165629/Vse-oshte-nyama-zadarjani-za-tragediyata-v-Ruse", "text": "Продължава разследването на жестокото убийство в Русе. Все още няма задържани за престъплението. Жертвата Виктория Маринова е телевизионна водеща и административен директор на местна телевизия.Главният прокурор и вътрешният министър пристигнаха в града.​Тялото е намерено в събота следобед в храсти край Дунав след подаден сигнал от гражданин. Всички открити вещи са изпратени в Института по криминалистика. Чакат се резултати дали по тях има оставени чужди отпечатъци.В понеделник следобед в София се организира бдение в памет на Маринова. То ще се проведе от 18:30 на площад \"Света Неделя\".Убитата е на 30 години и има малка дъщеря. Разведена е с бащата на детето. Не е известно дали е живяла сама или с родителите си. Тя е водеща на предаването \"Подиум\", което се занимава с актуални теми. На 30 септември в ефира на местната телевизия е стартирал нов неин проект. Полицията обяви, че работи по няколко версии, включително и тази, че убийството е свързано с работата на телевизионната водеща.Първите гости са били двамата журналисти, които преди седмици бяха арестувани край Радомир.“Това е едно от любимите места за разходка на русенци. Това, което ще направим следващата година, е да се вземат мерки за осветяване на района и засилване на видеонаблюдението“, каза кметът на Русе Пламен Стоилов.Кметът призова, ако някой има важна информация, която би помогнала на органите на реда, веднага да подаде сигнал.", "date": "2018.10.08", "title": "Все още няма задържани за трагедията в Русе"}
{"url": "https://www.novinite.bg/articles/165632/Otnovo-otmeniha-zapechatvaneto-na-hotel-Marinela", "text": "За втори път Административният съд в София - град отмени запечатването на хотел \"Маринела\", собственост на Ветко и Маринела Арабаджиеви. Според магистратите разпореждането на Националната агенция за приходите за предварително изпълнение на принудителната мярка е незаконосъобразно.Дори и да е налице необходимост от защита интереса на фиска и препятстване от извършване на други нарушения, запечатването на целия хотелски комплекс и забрана на достъпа до него противоречи на административно-процесуалния кодекс, според който административният акт и неговото изпълнение не могат да засягат права и законни интереси в по-голяма степен от необходимото от целта, за която се издава самия акт, мотивира се съдия Димитрина Петрова.НАП може да обжалва определението пред Върховния административен съд, отбелязва БНР.", "date": "2018.10.08", "title": "Отново отмениха запечатването на хотел \"Маринела\""}
{"url": "https://www.novinite.bg/articles/165616/Natura-2000-polet-bez-granici-dnes-v-Borisova-gradina", "text": "Флашмобът „Натура 2000 полет без граници“ ще изненада всички, прекарващи вечерите си в Борисовата градина на 8 октомври, понеделник, точно в 18:00 часа. Танцът ще бъде изпълнен от близо 60 деца от клуб по художествена гимнастика „Финес“ от София и Костинброд в зеленото пространство между детската площадка с емблематичното Слонче и езерото с водните лилии. Флашмобът „Натура 2000 полет без граници“ е едно от събитията на кампанията „Натура 2000 идва в столицата“ на Българското дружество за защита на птиците и Издателство „Просвета“, която представя на жителите на София екологичната мрежа с помощта на средствата на изкуството и игрите. Изразните средства на модерния танц ще предадат същността на екологичната мрежа Натура 2000 – най-голямата европейска инициатива за съхраняване на природното богатство и стимулиране на устойчивото развитие в райони със запазена природа.В Натура 2000 попадат над 18% от сухоземната и почти 6% от морската територия на страните членки на ЕС, което я прави най-голямата мрежа от защитени зони в света. Така, както много птици не познават държавните граници и прелитат през тях без паспорт и виза, така Натура 2000 свързва в невидима мрежа различни места на Стария континент - местата, на които живеят застрашени от изчезване животни и растения, както и места, в които те почиват и се хранят по време на миграция. „Натура 2000 полет без граници“ е танц, с който се надяваме да привлечем вниманието на обществеността и да я превърнем в посланик за опазването на природата у нас и в Европа. Кампанията „Натура 2000 идва в столицата“ се организира от Българското дружество за защита на птиците и Издателство „Просвета“ по проект „ПрироДА“, по програма LIFE на ЕС.", "date": "2018.10.08", "title": "„Натура 2000 полет без граници“ днес в Борисова  градина"}
{"url": "https://www.novinite.bg/articles/165609/Bivsh-MVR-ministar-V-sluchaya-s-onkolekarstva-ima-seriozni-propuski", "text": "Към всички обвиняеми е известно едно нещо – образували са организирана престъпна група за длъжностно присвояване (чл. 201 по НК - Длъжностно лице, което присвои чужди пари, вещи или други ценности, връчени в това му качество или поверени му да ги пази или управлява, се наказва за длъжностно присвояване с лишаване от свобода до осем години, като съдът може да постанови конфискация до една втора от имуществото на виновния), а в делото не става ясно кой от тези хора е длъжностно лице. Освен това, в два различни документа на обвинението има два различни срока – първо, от април 2017 година до днес, а вторият – от май 2017 до днес. Това заяви бившият МВР министър Емануил Йорданов, който е адвокат на една от обвиняемите – д-р Небесна Балджийска. Това е порочна практика – задържат се определени хора, после се дава масирана информация на определени медии, сякаш са хванати най-големите престъпници още дори преди да има съдебно решение, възмури се Йорданов пред Нова телевизия.Нещо се случва там – д-р Станимир Хасърждиев от Национална пациентска организация обобщи случая. Проблемът е какво става с тези лекарства – как така се случва, че няма контролен механизъм, за да разберем какво се влива на тези пациенти? НЗОК не събира информация до какво довежда вливането на тези лекарства – излекувани ли са пациенти, не са ли, постави резонни въпроси лекарят. И зададе още един – отговарят ли броя на поръчаните лекарства на получените? Би трябвало Агенцията по лекарствата да е наясно за целия поток, включително този, който отива към НЗОК, добави лекарят. Припомняме, че миналата седмица, след акция на Специализираната прокуратура и ГДБОП бяха задържани седем души, всичките работили в две болници - в София и в Благоевград. За ръководител на т.нар. организирана престъпна група е посочен Мирослав Пейков, който всъщност официално е безработен, но се занимавал дълги години със сметопочистване. Според обвинението групата заменяла лекарства с такива с изтекъл срок на годност и отклонявала пари в своя изгода, както и правела фиктивни вливания на онкоболни. При първата схема годните още лекарства били продавани в чужбина, твърди прокуратурата. По версията на прокуратурата, арестуваните използвали връзките на Борислав Сотиров чрез съпругата му Зора Сотирова, която работи в онкоболницата \"Св. Мина\" в Благоевград. Нейната майка е фармацевт в същото медицинско заведение. Борислав предавал лекарствата или на Мирослав Пейков, или на другаря му Калоян Молалийски. Двамата били хванати на 4 октомври при предаването на белязани лекарства. Според документите са били взети същия ден на свидетелката Бояна Илиева. Но тя категорично отрича да е имало такава процедура.", "date": "2018.10.08", "title": "Бивш МВР министър: В случая с онколекарства има сериозни пропуски"}
{"url": "https://www.novinite.bg/articles/165639/Specakciya-v-centara-na-Sofiya", "text": "Акция на полицията се провежда на бул. \"България\" близо до Моста на влюбените. Десетина въоръжени полицаи оглеждаха преминаващите коли. Не се стигна до арест, предаде БТВ. От пресцентъра на МВР казаха, че нямат информация за причината за струпването на полицаи на това място.", "date": "2018.10.08", "title": "Спецакция в центъра на София"}
{"url": "https://www.novinite.bg/articles/165640/MVR-ne-izklyuchva-nito-edna-versiya-da-ubijstvoto-na-Viktoriya-Marinova", "text": "Нито една версия не е изключена, МВР работи по всички версии за убийството на убитата в Русе журналистка Виктория Маринова. Това съобщи пред журналисти министърът на вътрешните работи Младен Маринов.Припомняме, че тялото на водещата от русенска телевизия Виктория Маринова беше открито в парк в града в събота следобед. Всички открити вещи са изпратени в Института по криминалистика. Чакат се резултати дали по тях има оставени чужди отпечатъци. „Има екипи от Института по психология, които работят по линия на криминалната психология. Естествено те са присъствали на всички действия до момента с оглед да добият достатъчно информация и да направят психопрофил на лицето. Работим по версия както за случайно събитие, извършено от лице, което е с психически отклонения и силно изразен полов нагон, но не изключваме и версия за планирано действие също от такова лице или от някакъв личен мотив. Нито една версия не подценяваме, работим по всички“, коментира Маринов.", "date": "2018.10.08", "title": "МВР не изключва нито една версия да убийството на Виктория Маринова"}
{"url": "https://www.novinite.bg/articles/165638/Specsadat-dade-hod-na-deloto-sreshtu-Desislava-Ivancheva", "text": "Специализираният наказателен съд даде ход на делото срещу отстранената кметица на район \"Младост\" Десислава Иванчева, бившата й заместничка Биляна Петрова и бившия районен кмет Петко Дюлгеров. Съдия Иво Хинов даде ход на процеса по същество, въпреки исканията на подсъдимите и техните защитници той да бъде отложен за друга дата.", "date": "2018.10.08", "title": "Спецсъдът даде ход на делото срещу Десислава Иванчева"}
{"url": "https://www.novinite.bg/articles/165641/Razkriha-opit-za-vnasyane-na-narkotici-v-zatvora-v-Belene", "text": "Пресечен е опит за внасяне на наркотик в затвора в Белене, съобщиха от Областната дирекция на МВР в Плевен.Дрогата е открита в багаж в затвора. При проверка преди свиждането под стелките на маратонки са намерени два полиетиленови плика с размери 4/3 см, съдържащи бяло прахообразно вещество.Багажът е носен от 55-годишна от Русе и е бил предназначен за 31- годишен лишен от свобода.Предстои назначаване на физико-химична експертиза за установяване вида на веществотоОбразувано е досъдебно производство. Уведомена е Районната прокуратура в Левски.", "date": "2018.10.08", "title": "Разкриха опит за внасяне на наркотици в затвора в Белене"}
{"url": "https://www.novinite.bg/articles/165646/Celiyat-kapacitet-na-MVR-e-angajiran-s-razkrivane-na-ubieca-na-Viktoriya-Marinova", "text": "Все още няма заподозрян в извършването на жестокото убийство на журналистката от Русе Виктория Маринова. Разследващите не изключват нито една от възможните версии. Това заявиха министърът на вътрешните работи Младен Маринов и главният прокурор Сотир Цацаров, които пристигнаха в града, за да се запознаят с работата на криминалистите. Целият капацитет на МВР е ангажиран с разкриването на убиеца, увериха още те.Екип от института по психология се е запознал с разследването, за да изготви психопрофил на извършителя. Работи се по няколко версии.Младен Маринов, министър на вътрешните работи: Както по версия за случайно събитие, извършено от лице с психически отклонения и със силно изразен полов нагон, но не изключваме и версия за планирано действие също от такова лице или някакъв личен мотив. Така, че абсолютно нито една версия не подценяваме.Сотир Цацаров, главен прокурор: Напредъкът от вчера е свързан най-малкото с резултати от ДНК-експертизи, както и с резултати от други експертизи. Нека на този етап бъдем пестеливи не защото няма какво да кажем, а защото всяка непредпазливо изтървана дума ще увреди пряката работа на хората, които стоят зад нас.Директорът на областната дирекция на полицията комисар Теодор Атанасов заяви, че все още не е открит мобилния телефон на жертвата. Служителите на реда и прокуратурата работят денонощно по разкриването на престъплението.Комисар Теодор Атанасов, директор на ОД на МВР - Русе:- Кога да очакваме конкретен резултат?- Надявам се в най-скоро време предвид активните действия на служителите да имаме положителен резултат. Но не мога да се ангажирам с конкретен срок.На мястото, където е извършено престъплението, ще бъде поставено осветление, ще се засили видеонаблюдението в района, а довечера в 18:30 в Русе, Стара Загора, Плевен и София ще има бдение в памет на Вики.", "date": "2018.10.08", "title": "Целият капацитет на МВР е ангажиран с разкриване на убиеца на Виктория Маринова"}
{"url": "https://www.novinite.bg/articles/165599/Novo-zasedanie-po-grajdanskoto-delo-mejdu-Bojko-Borisov-i-Korneliya-Ninova", "text": "Бойко Борисов и Корнелия Нинова отново застават един срещу друг в съда. Софийският градски съд днес ще разгледа гражданското дело между двамата лидери. То е заради обидните думи, които двамата си разменили задочно в ефир.При свое телевизионно участие Корнелия Нинова обидила премиера с думите „Крадецът вика: „Дръжте крадеца”, заради които той заведе дело срещу нея. Нинова пък веднага заведе контра-дело за обида заради думи на премиера, че тя е „Госпожа лъжа” и била сред активистите на СДС.Лидерът на ГЕРБ е предявил граждански иск за 26 000 лева, а лидерът на БСП – за 30 000 лева.", "date": "2018.10.08", "title": "Ново заседание по гражданското дело между Бойко Борисов и Корнелия Нинова"}
{"url": "https://www.novinite.bg/articles/165619/Ubijstvo-v-Dalgopol", "text": "Мъж е задържан за убийството на 36-годишен мъж от Дългопол, съобщиха от пресцентъра на МВР във Варна.На 6 октомври около обяд от Център за спешна медицинска помощ – Дългопол, е постъпил сигнал за мъж в безпомощно състояние. Установено е, че 36-годишният жител на Дългопол е станал жертва на тежко криминално престъпление. Полицията е задържала за срок от 24 часа мъж с инициали М.П. (на 55 г.), който е привлечен като обвиняем.Работата по случая продължава.", "date": "2018.10.08", "title": "Убийство в Дългопол"}
{"url": "https://www.novinite.bg/articles/165606/Bivshata-kmetica-na-Mladost-otnovo-zastava-pred-sada", "text": "Специализираният наказателен съд ще гледа делото срещу бившата кметица на столичния район „Младост“ Десислава Иванчева, нейната заместничка Биляна Петрова и Петко Дюлгеров. Заседанието е насрочено за 13.30 часа.Иванчева и Петрова бяха задържани на 17 април при показен петчасов арест на централен столичен булевард. Иванчева бе обвинена за взимане на подкуп в особено големи размери от бизнесмена Александър Ваклин. Според прокуратурата тя му поискала 500 000 евро, за да придвижи преписката му за разрешение за строеж в квартала. Петрова и Дюлгеров пък бяха обвинени в помагачество.На 13 септември делото най-сетне тръгна в спецсъда, който отказа да го върне на прокуратурата, както настояваше защитата на обвиняемите. Адвокатите на Иванчева и Петрова заявиха, че обвинителният акт съдържа множество неясноти и противоречия, които ограничават правото им на защита. Бе изтъкнато и че обвиняемите нямали достатъчно време да се запознаят с материалите по делото.Според съдия Иво Хинов обвинителният акт не съдържа съществени нарушения, а на Иванчева и Петрова са дадени близо 15 дати, на които да се запознават с материалите по делото. Същевременно на 13 септември съдът отказа на пусне обвиняемите от ареста, като не уважи искането им за по-леки мерки за неотклонение.", "date": "2018.10.08", "title": "Бившата кметица на \"Младост\" отново застава пред съда"}
{"url": "https://www.novinite.bg/articles/165636/Psihichno-bolna-jena-napadna-medicinska-sestra", "text": "Психично болна жена нападна медицинска сестра в спешното отделение на многопрофилната болница в Пазарджик. Жената често посещавала отделението след 19.00 часа, тъй като не била здравно осигурена. Снощи отказала назначените изследвания и се нахвърлила върху сестра Гинка Лютова, като ѝ нанесла удари по лицето. Това е второ нападение на жената над медици в отделението само за седмица.", "date": "2018.10.08", "title": "Психично болна жена нападна медицинска сестра"}
{"url": "https://www.novinite.bg/articles/165617/Arestuvaha-kmet-na-plovdivsko-selo", "text": "Кметът на пловдивското село Дълго поле, Тодор Танански, е бил арестуван снощи (7 октомври) от служители на РУ-Хисаря за хулиганска проява.41-годишният мъж, който е във втория си мандат, е бил закопчан след футболен мач. Танански е активист и фен на отбора на селото. Напрежение ескалирало по време на срещата между два селски отбора - Танански обвинявал съдията, че не свири правилно. След края на мача в съблекалнята кметът се вбесил и ударил рефера с пластмасова бутилка.Танански е арестуван за дребно хулиганство за 24 часа.", "date": "2018.10.08", "title": "Арестуваха кмет на пловдивско село"}
{"url": "https://www.novinite.bg/articles/165621/Velosipedist-zagina-sled-pate-incident-v-Asenovgrad", "text": "36-годишен мъж е загинал след пътен инцидент в Асеновград, съобщиха от полицията. Сигналът е получен на тел. 112 в 7.45 ч.По първоначални данни на ул. \"Цар Иван Асен ІІ\" лек автомобил \"Мерцедес\" блъснал 36-годишен велосипедист. На път за болницата пострадалият е издъхнал, предаде Дарик. Колата била управлявана от 59-годишен шофьор. Районът е отцепен от служителите на реда. Извършен е оглед, причините около инцидента се изясняват. ", "date": "2018.10.08", "title": "Велосипедист загина, след пъте инцидент в Асеновград"}
{"url": "https://www.novinite.bg/articles/165611/Italiya-zaplashi-da-zatvori-letishtata-za-poleti-s-migranti-ot-Germaniya", "text": "Вицепремиерът и министър на вътрешните работи на Италия Матео Салвини в неделя заплаши да затвори летищата в страна след публикации в медиите, че Германия възнамерява да изпраща с чартъри за Италия мигранти, на които е отказано убежище.\"Ако някой в Берлин или Брюксел си мисли, че ще изсипе десетки мигранти в Италия с неоторизирани чартърни полети, те трябва да знаят, че тук няма да има нито едно отворено летище\", написа Салвини в \"Туитър\".\"Ние ще затворим летищата, както затворихме пристанищата си\", добави лидерът на \"Северна лига\".Реакцията на Салвини беше провокирана от информация, публикувана от ДПА в неделя, според която Берлин възнамерява да връща мигранти в Италия с чартърни полети. Първият подобен самолет трябвало да излети на 17 октомври.В събота италианският \"Ла Република\" съобщи, че немските миграционни служби са започнали да разпращат писма до мигранти, кандидати за убежище, с предупреждения за \"неизбежното\" им връщане в Италия, откъдето са влезли на територията на ЕСПо-късно от Министерството на вътрешните работи на Германия обаче опровергаха публикациите и подчертаха, че \"не планират никакви депортации към Италия в близките дни\".", "date": "2018.10.08", "title": "Италия заплаши да затвори летищата за полети с мигранти от Германия"}
{"url": "https://www.novinite.bg/articles/165625/Referendumat-v-Rumaniya-e-neuspeshen", "text": "Референдумът в Румъния за промяна на конституционната дефиниция на семейството, с която фактически гей браковете се забраняват, е неуспешен, тъй като до урните не отидоха 30% от гласоподавателите, предаде агенция Франс прес.Едва 20,4 на сто от избирателите са гласували в двудневното допитване през уикенда, съобщи Централното избирателно бюро.Румънците бяха призовани да се произнесат дали в основния закон формулировката „брак между двама съпрузи“ да бъде заменена с „брак между мъж и жена“.Вносителите, \"Коалиция за семейството\", настояват, че това трябва да бъде променено и записано - \"между мъж и жена\". Заедно с кампанията на вносителите вървеше и такава, призоваваща за бойкот на референдума.Румъния и в момента не признава гей браковете.„Вносителите искат да затвърдят семейството, както е било от хилядолетия. От другата страна са правозащитни организации на хора, които искат повече права за бракове, за предефиниране на семейството. На страната на „Коалиция за семейството“ застанаха и няколко църкви – православната, протестантската“, каза в „Преди всички“ Момчил Карагьозов, който в момента живее и работи в Румъния.Според него референдумът беше неуспешен по няколко причини:„Първо референдумите имат по-ниска избирателна активност в сравнение с парламентарния и местния вот, още повече, че референдумът беше насрочен индивидуално – не с други избори. Също така не беше достатъчна информацията, нямаше такава активна кампания, както при други избори – основната кампания се водеше от неправителствените организации, които апелираха за гласуване или за бойкотиране на вота“, каза Карагьозов. ", "date": "2018.10.08", "title": "Референдумът в Румъния е неуспешен"}
{"url": "https://www.novinite.bg/articles/165608/Hunvej-podade-ostavka-kato-shef-na-Interpol", "text": "Интерпол съобщи, че Мън Хунвей, когото Китай обяви, че разследва за нарушения на закона, е подал оставка като президент на международната полицейска организация, предаде Ройтерс.Оставката е била получена в генералния секретариат на Интерпол във френския град Лион и влиза в сила незабавно, се казва в официалното съобщение.Освен президент на Интерпол Мън е и заместник-министър на обществената сигурност на Китай. По-рано вчера Централната комисия за проверка на дисциплината при Китайската комунистическа партия съобщи на сайта си, че шефът на Интерпол е разследван по подозрение в нарушение на китайските закони.\"Нямаме информация\", каза говорител на френското вътрешно министерство в отговор на молба да коментира съобщението на китайските власти.За изчезването на Мън преди няколко дни алармира неговата съпруга от френския град Лион, където е централата на Интерпол.По-късно се появиха съобщения, че той е бил забелязан да заминава от летището на Стокхолм за Китай, припомня БТА.В съобщението от централата на Интерпол се добавя, че южнокореецът Ким Йон Ян ще изпълнява временно длъжността президент на Интерпол до избирането на нов, което ще стане на форум на организацията на 18-21 ноември в Дубай.", "date": "2018.10.08", "title": "Хунвей подаде оставка като шеф на Интерпол"}
{"url": "https://www.novinite.bg/articles/165624/Kim-Chen-un-otiva-v-Rusiya", "text": "Севернокорейският лидер Ким Чен-ун в скоро време се очаква да посети Русия. Това заяви южнокорейският президент Мун Дже-Ин, предаде „Ройтерс“. Китайският лидер Си Дзинпин пък се очаква да отиде в Северна Корея.Президентът на Южна Корея заяви това на заседание на правителството – ден, след като държавният секретар на САЩ Майк Помпео посети Северна Корея. Мун Дже-Ин оцени положително вчерашната среща на Помпео с Ким.Той добави, че тя е създала благоприятни условия за скорошна нова среща на върха между Ким и президента на САЩ Доналд Тръмп и ще помогне за процеса за освобождаване на Корейския полуостров от ядрените оръжия. Пхенян и Москва са се уговорили за среща на високо равнище тази година, след като Ким разговаря с руския външен министър Сергей Лавров в Пхенян. Ким посети Китай три пъти тази година за срещи със Си Дзинпин.", "date": "2018.10.08", "title": "Ким Чен-ун отива в Русия"}
{"url": "https://www.novinite.bg/articles/165651/Izgrajdat-avtomobilen-podlez-pod-centralnata-gara-v-Plovdiv", "text": "Под централната гара в Пловдив се предвижда да бъде изграден автомобилен подлез, който ще е една от връзките на северната и южната  част на града.  Проектът, който възлиза на 45 милиона лева, е на Национална компания \"Железопътна инфраструктура\". Той трябва да бъде завършен до 2022 година, обяви в Пловдив генералният директор на компанията  Красимир Папукчийски. При представянето на проекта стана ясно, че се предвижда автомобилният подлез да бъде построен непосредствено до пешеходния, който ще бъде запазен.  Бетонният   мост, който сега е най-пряката  връзката с южната част на града  ,   ще бъде премахнат , но едва след като се направи разширението на улица „Кукуш“, реализира се другият голям транспортен проект „Модър Царевец“ и се приключи  с работата по пробива под Централна гара, увери Красимир Папукчийски:Ние дотогава да сме осигурили безпрепятствено преминаване между северната и южната част на града. Нямаме желание да създаваме напрежение и да изграждаме инфраструктура, която няма да бъде полезна за хората.\"", "date": "2018.10.08", "title": "Изграждат автомобилен подлез под централната гара в Пловдив"}
{"url": "https://www.novinite.bg/articles/165630/Na-balotaj-na-izborite-v-Braziliya", "text": "Бразилия не успя да избере президент на първи тур. На балотаж ще се явят крайнодесният кандидат Жаир Болсонаро и съперникът му от левицата Фернандо Адад.На първия тур за Болсонаро гласуваха 6% от избирателите, а за Адад - 29 на сто. Президентският вот раздели бразилците и мнозина обявиха, че гласуват за по-малкото зло, предаде БНТ.Това е наказателен вот срещу управлявалата до момента Работническа партия, смятат анализатори. От една страна са онези, които не искат на власт да се върне Работническата партия, от друга са онези, решени да не позволят на крайнодесен кандидат, който вече провокира с изказванията си, да управлява крехката бразилска демокрация.Кого ще изберат бразилците ще стане ясно на 28 октомври.", "date": "2018.10.08", "title": "На балотаж на изборите в Бразилия"}
{"url": "https://www.novinite.bg/articles/165605/Simeonov-Da-se-vnimava-i-da-ne-se-pribarzva-s-izbora-na-nov-glaven-sekretar-na-MVR", "text": "Да се внимава и да не се прибързва с избора на нов главен секретар на МВР, призова вицепремиерът Валери Симеонов. Според него всички кадрови промени трябва да се обсъдят с коалиционните партньори, предаде БНТ.Въпросът за нов главен секретар ще бъде поставен на поредния коалиционен съвет, който ще започне в 9:00 часа в Министерския съвет, допълни Симеонов. Той коментира вероятността Светлозар Лазаров да бъде предложен за поста.Валери Симеонов, вицепремиер: Този човек все още носи сериозни негативи от случая с Лясковец, тъй като стана ясно, че цялата операция е по негово разпореждане. Там имаше убит командос. Не знам до къде стигнаха делата и не мисля, че това е подходящият избор.", "date": "2018.10.08", "title": "Симеонов: Да се внимава и да не се прибързва с избора на нов главен секретар на МВР"}
{"url": "https://www.novinite.bg/articles/165612/Predlojenie-Deputatite-da-polagat-kletva-che-shte-se-lekuvat-samo-v-stranata", "text": "Десетки онкоболни не са получили терапията и лечението, от което са имали нужда. По информация на прокуратурата участниците в схемата изнасяли онколекарства, купени с пари от Здравната каса. Лекарствата след това са били продавани най-вероятно в страни от ЕС на много по-високи цени. Другата схема била да се подменят медикаментите, преди да бъдат вливани на пациентите. Смяната ставала чрез уговорки и сериозни парични възнаграждения за \"услугите\". Предстои да се анализира съдържанието и химичният състав на подменяните лекарства, съобщи Нова телевизия.Седем души, сред които двама лекари и фармацевт, са задържани след акцията на Спецпрокуратурата и ГДБОП в онкоболници в София и Благоевград. Сред арестуваните е и управител на едно от лечебните заведения. Лекарствата били за пациенти в болниците „Йоан Павел” в София и „Св. Мина” Благоевград.  Информацията за задържаните и евентуалните извършители, както и тази за финансовите злоупотреби безспорно е важна. В дните, в които се говори за престъплението, обаче, не стана ясно какви мерки са предприети за защита на правата на пострадалите пациенти. Знае ли се кои са те? Ще се предприемат ли действия по установяването им. Ще поеме ли държавата процедурите по изследванията и бъдещето им лечение? Ще ги обезщети ли? Тях и техните близки. Защото, когато човек е болен страда не само той, променя се живота на цялото му семейство.  Случаят потриса с липсата на човещина. Но станалото - станало. Сега трябва да се помисли как да бъде компенсирана тази липса на човещина от всички отговорни и въвлечени в процеса. Трябва да се намери ресурс да бъдат издирени всички болни, преминали химиотерапия през последните 12 месеца... Звучи, може би, нереално изпълнимо. Точно, колкото нереално изглежда и самото престъпление, пише Актуално.комИ това трябва да започне веднага. Защото всички знаем как и колко време понякога продължават делата у нас. А и евентуалната осъдителна присъда не гарантира положителния развой за здравето и живота на пострадалите пациенти.  Сега е време за човечност. Време е адвокати да се включат с юридическа помощ и да не изпускат всичко да се размине безнаказано. С реални обвинения, реални ефективни присъди, както е реалната болестта на тези хора и е реална измамата за техния живот и здраве.  Може би националният омбудсман също трябва да приеме присърце и тази кауза. И не на последно място... Едва ли не сте забелязали лавината от призиви за помощ за деца, страдащи от рак. Деца, на които здравната система у нас не може да помогне, а Фондът за лечение на деца не оказва навременна подкрепа и дори отказва прословутия протокол, с който може да заминат на лечение в чужбина. Дали нещата няма да се променят, ако при полагането на клетва депутатите подпишат декларация, че в случай на заболяване ще останат да се лекуват само и единствено в страната, както хиляди българи са принудени да го правят, защото нямат нужните финансови възможности. ", "date": "2018.10.08", "title": "Предложение: Депутатите да полагат клетва, че ще се лекуват само в страната"}
{"url": "https://www.novinite.bg/articles/165633/Napadenie-s-noj-sreshtu-policai-v-Parij", "text": "35-годишен мъж е нападнал с нож двама полицаи в парижкото метро, съобщава френска теливизия, цитирана от БНР. Единият полицай е леко ранен.Нападението е станало в 6:15 часа сутринта местно време на станция Barbes — Rochechouart на втора линия на метрото. Според местни медии мъжът поискал цигари от пътниците във влака, а след това извадил нож и атакувал полицаите.Те обаче успели да го обезвредят.Според полицията мъжът е имал обвинения за притежание на наркотици, нелегално притежание на оръжие и насилие.Нападателят е задържан.", "date": "2018.10.08", "title": "Нападение с нож срещу полицаи в Париж"}
{"url": "https://www.novinite.bg/articles/165614/Masovo-otnemat-shoforskite-knijki-na-balgari-v-Rumaniya", "text": "Масово отнемат шофьорските книжки на българи в Румъния, дори заради по-дребни нарушения на пътя, предупреждават от българското външно министерство, цитирани от tvn.bg.Заради направени дори по-дребни нарушения на Закона за движение в северната ни съседка, през последната година и половина 344 българи са останали без книжки, като на някои от тях връщането на документите им отнема над година.В Румъния за всяко пътно нарушение на закона може да бъде взето свидетелството за правоуправление на шофьора, допълват още от Министерството на външните работи. Например, преминаване на червен сигнал на светофара, непозволено изпреварване, отнемане на предимство, както и пресичане на непрекъсната осева линия или превишена скорост, са достатъчно основание на властите да отнемат книжка.Нови глоби за шофьорите предвиждат и в Гърция. Забраната е да се шофира с джапанки. Промяната предвижда 50 евро глоба и отнемане на книжа за един месец. Причината за изискването да не се кара с чехли и всякакъв вид отворени абувки е рискът шофьорът да не може да реагира при нужда от бърза маневра.", "date": "2018.10.08", "title": "Масово отнемат шофьорските книжки на българи в Румъния"}
{"url": "https://www.novinite.bg/articles/165620/Eva-Majdel-Nastoyavame-Evropejskata-komisiya-da-vavede-edinno-zaryadno-za-mobilnite-ustrojstva", "text": "„В писмо до Европейската комисия с мои колеги евродепутати настояваме да се въведе единно зарядно за мобилните устройства в ЕС. Става въпрос не само за смартфоните, но и таблети, устройства за електронни книги, смарт часовници, малки камери и други сходни малки смарт устройства. Анализите показват, че годишно изхвърляме над 51 тона стари и ненужни зарядни за мобилни устройства, което е екологичен проблем, който може да се реши лесно на европейско ниво. Това е една от ползите на Европейския съюз – да решава проблеми, които не могат да се решат само от една държава.“ Това заяви евродепутатът от ГЕРБ/ЕНП Ева Майдел, която е съавтор на изпратеното в петък, 5 октомври 2018г., писмо до Европейската комисия.Ева Майдел, която е член на комисията на ЕП за вътрешен пазар и защита на потребителите допълни, че въпреки, че по този въпрос се работи от 10 години, до момента няма задължаваща европейска регулация. „През 2011 г. най-големите производители на мобилни устройства се включиха в меморандум за доброволно използване на универсално зарядно. След няколко години това доброволно споразумение изтече и беше подписано само от някои от участниците, което ги поставя в по- неудобна позиция от конкурентна гледна точка. Освен това, меморандумът се отнасяше само за мобилните телефони. С навлизането на технологиите за бързо зареждане отново всяка компания залага на свои решения, вероятно в опит да задържи клиентите си и за дрги продукти, защото никой не желае да носи 3 различни зарядни, когато отива на почивка или в командировка. Затова настояваме до края на мандата си през юни 2019 г. Европейската комисия да приеме единен стандарт,“ допълни Ева Майдел.", "date": "2018.10.08", "title": "Ева Майдел: Настояваме Европейската комисия да въведе единно зарядно за мобилните устройства"}
{"url": "https://www.novinite.bg/articles/165642/Ministar-Marinov-za-versiite-za-jestokoto-ubijstvo-na-jurnalistka-v-Ruse", "text": "Работи се по всички версии за убийството на журналистката Виктория Маринова в Русе, не се изключва нито една. Това каза пред журналисти в Русе министърът на вътрешните работи Младен Маринов. „Има екипи от Института по психология, които работят по линия на криминалната психология. Естествено те са присъствали на всички действия до момента с оглед да добият достатъчно информация и да направят психопрофил на лицето. Работим по версия както за случайно събитие, извършено от лице, което е с психически отклонения и силно изразен полов нагон, но не изключваме и версия за планирано действие също от такова лице или от някакъв личен мотив. Нито една версия не подценяваме, работим по всички“, коментира Маринов. По думите му тяхна задача е била да разпределят екипите, така че паралелно да се работи по всички версии с оглед да не се изпусне нещо и загуба на време.", "date": "2018.10.08", "title": "Министър Маринов за версиите за жестокото убийство на журналистка в Русе"}
{"url": "https://www.novinite.bg/articles/165637/Siderov-s-pisma-do-DANS-i-MVR-iska-danni-za-razsledvaneto-sreshtu-Majdi-Gandur", "text": "Председателят на ПГ на \"Обединени патриоти\" Волен Сидеров изпрати писма до председателя на ДАНС Димитър Георгиев и вътрешния министър Младен Маринов с настояване да му бъде предоставена информация по разследването срещу суданския гражданин Мажди Гандур.Припомняме, че в петък вечерта съпругата на Сидеров - Деница, се оплака, че джипът ѝ е бил засечен от друг автомобил, а след като ударил страничното ѝ огледало, водачът на превозното средство я преследвал и обиждал. В писмата си Волен Сидеров настоява да получи информация какви данни имат институциите за начина, по който Мажди Гандур е получил право на постоянно пребиваване в страната и какви са икономическите, бизнес и военните му връзки с лица и организации от ислямския свят.Сидеров иска да знае и дали вече е повдигнато обвинение срещу Гандур за \"опит да причини телесни повреди и отнеме живота на съпругата му\". В писмата си лидерът на \"Атака\" твърди, че е изпратил снимки от профила на мъжа във Facebook, на който той е тежко въоръжен и иска информация къде са правени и какви функции е изпълнявало лицето.Заради инцидента Волен Сидеров вече поиска оставката на вътрешния министър и правото \"Атака\" да назначи нов на поста му. Поискана бе и оставката на председателя на ДАНС.Очакваше се случилото се в петък вечер да е сред основните теми на коалиционния съвет, но той бе отложен.", "date": "2018.10.08", "title": "Сидеров с писма до ДАНС и МВР, иска данни за разследването срещу Мажди Гандур"}
{"url": "https://www.novinite.bg/articles/165615/I-Cacarov-patuva-kam-Ruse-vav-vrazka-s-jestokoto-ubijstvoto", "text": "Главният прокурор Сотир Цацаров пътува към Русе във връзка с убийството на телевизионната водеща Виктория Маринова, съобщи агенция „Фокус“. Очаква се в града да се проведе работно съвещание по случая. Припомняме, че на 6 октомври в обрасла с растителност зона бе открито тялото на Маринова, която е била административен ръководител на русенската телевизия TVN и водещa на предаване. 30-годишната жена е била изнасилена и убита, като смъртта е била причинена от удари в главата и задушаване.Извършени са огледи и претърсвания, иззет е автомобилът ѝ, разпитват се свидетели. Работи се по всички версии за убийство. До този момент няма задържан по случая.", "date": "2018.10.08", "title": "И Цацаров пътува към Русе във връзка с жестокото убийството"}
{"url": "https://www.novinite.bg/articles/165613/Rumen-Porojanov-Sas-Sauditska-Arabiya-rabotim-po-konkretni-proekti-za-investicii-v-zemedelieto", "text": "„През последните месеци работим изключително активно с министерството на земеделието на Саудитска Арабия по няколко проекта за инвестиции в областта на земеделието. Има инвестиционен проект за завод за фураж в България, който е в напреднала фаза“. Това заяви министърът на земеделието, храните и горите Румен Порожанов по време на среща с изпълнителния директор на генералния инвестиционен орган на Саудитска Арабия Ибрахим  Ал Омар. „Саудитска Арабия е много голям пазар и консуматор на хранителни продукти. Знаем, че имате добра храна и може да използвате Саудитска Арабия като хъб за целия арабски свят. Ние сме много голям и силен пазар. Виждам огромен потенциал в развитието на сътрудничеството ни в областта на земеделието“, подчерта от своя страна Ибрахим Ал Омар. „Съвсем скоро България ще има посолство тук. Както аз, така и правителството на премиера Бойко Борисов, работим много сериозно и имаме голям напредък“, допълни министър Порожанов.  Вчера той посети една от най-големите кравеферми в Саудитска Арабия, собственост на компанията „Алмарай“.  Министър Порожанов бе посрещнат от принц Наиф бин Султан ал Сауд ал Кабеер. По думите на Ал Кабеер фермата е с много висока продуктивност, една крава дава 40-45 литра мляко на ден. „Алмарай“ отглежда над 170 000 крави в Саудитска Арабия, като компанията оперира в Северна и Южна Америка, Европа и Азия. За нея работят над 45 000 души по целия свят, като освен мляко и млечни продукти, тя произвежда плодови и натурални сокове, тестени изделия и детски храни. Министър Порожанов е в Саудитска Арабия по покана на колегата си Абдулрахман ал Фадли.  Днес той официално ще открие българския щанд на изложението Saudi Agrofood, на което България участва за първи път със свой собствен щанд,  на който ще се представят девет български фирми и производители.", "date": "2018.10.08", "title": "Румен Порожанов: Със Саудитска Арабия работим по конкретни проекти за инвестиции в земеделието"}
{"url": "https://www.novinite.bg/articles/165623/Rumen-Radev-shte-bade-na-poseshtenie-vav-Velikobritaniya-po-pokana-na-kralica-Elizabet-II", "text": "Президентът Румен Радев ще бъде на работно посещение във Великобритания от 17 до 19 октомври по покана на Нейно Величество кралица Елизабет II. Българският държавен глава ще има аудиенция при Н.В. кралица Елизабет II на 18 октомври. В рамките на визитата си Румен Радев ще изнесе лекция в университета в Оксфорд и ще се срещне с представители на българската общност. Държавният глава ще посети Съюзното военноморско командване на НАТО в Нортууд. Президентът и българската делегация ще посетят и Уестминстърското абатство в Лондон. По време на визитата си във Великобритания държавният глава ще бъде придружаван от съпругата си Десислава Радева, която ще се срещне с учители, преподаващи в българските училища във Великобритания.", "date": "2018.10.08", "title": "Румен Радев ще бъде на посещение във Великобритания по покана на кралица Елизабет II"}
{"url": "https://www.novinite.bg/articles/165649/Ministarat-na-obrazovanieto-obmislya-moratorium-varhu-novi-VUZ-ove", "text": "Министърът на образованието Красимир Вълчев предлага мораториум върху разкриването на нови висши училища: \"Едно предложение на съвета на ректорите, което ние обсъдихме и те приеха още миналата година, предвиждаме да го внесем заедно със Закона за изменени и допълнение на Закона за висшето образование.Ние смятаме заедно с тях, че мрежата е достигнала предела си на териториално и профилно разрастване и от по-нататъшното разрастване няма да спечели нито достъпа до висше образование, нито репутацията му\", заяви Вълчев, предаде БНР. ", "date": "2018.10.08", "title": "Министърът на образованието обмисля мораториум върху нови ВУЗ-ове"}
{"url": "https://www.novinite.bg/articles/165643/Ninova-Votat-na-nedoverie-shte-bade-vnesen-sled-sreshti-s-pacientski-i-lekarski-organizacii", "text": "\"Готови сме с мотивите на вота на недоверие, но на заседание на ИБ на НС на БСП и на ръководството на ПГ на \"БСП за България\" взехме решение да приложим нов подход при този вот на недоверие - не да го внесем в парламента и да започнат парламентарни консултации с другите партии и всички да смятаме гласове \"за\" и \"против\", и да се съсредоточаваме около математическия сбор- дали ще мине или не, а да започнем от извънпарламeнтарни консултации\".Това заяви лидерът на БСП Корнелия Нинова на пресконференция в централата на партията. Тя обясни, че тази седмица левицата ще се срещне с представители на пациентски организации, с Националното сдружение на общинските болници, с Лекарския съюз, с представители на общопрактикуващи лекари, на групите от хора, засегнати, както от сегашното състояние на здравеопазването, така и от бъдещата реформа, която предлагат ГЕРБ. \"Бихме искали да обсъдим и нашата алтернативна визия за развитие на здравеопазването, така както сме я представили във \"Визия за България\". Тази седмица ще съсредоточим усилията си в тези срещи, ще изслушаме всички и ще представим нашата алтернатива на здравна реформа, ще обсъдим мотивите в трите им части- сегашно състояние на здравеопазването, предложения на ГЕРБ, предложения на БСП за алтернатива и едва след това ще внесем вота на недоверие в парламента. Това най-вероятно ще бъде в понеделник\", заключи Корнелия Нинова.", "date": "2018.10.08", "title": "Нинова: Вотът на недоверие ще бъде внесен след срещи с пациентски и лекарски организации"}
{"url": "https://www.novinite.bg/articles/165648/Drastichno-skacha-danakat-za-stari-avtomobili-spored-odobrenite-promeni-ot-NSTS", "text": "Драстично скача данъкът за стари автомобили, предвиждат промени във фискалните закони, обсъдени днес от Националния съвет за тристранно сътрудничество.Заради въвеждане на нов екологичен компонент с 30% се увеличава годишният данък на близо 2,5 милиона коли над 15-годишна възраст.Край и на данъчните облекчения за автомобилите с катализатори и с малка кубатура. С обсъдените днес от тристранния съвет промени се премахва и отстъпките в налога за моторните превозни средства до 100 конски сили и се запазва само за мотоциклетите и мотопеди.Ваня Григорова: Категорично не приемаме твърдението, че е невъзможно да се установи има или няма катализатор колата, тъй като всяка година преминават през годишни технически прегледи, където това се установява. Прави впечатление по-сериозното натоварваме точно за 15-годишните автомобили, като в обсъждането в комисия смятахме, че това е по-скоро техническа грешка, но се оказа, че и във финалния вариант на законопроекта остава.", "date": "2018.10.08", "title": "Драстично скача данъкът за стари автомобили, според одобрените промени от НСТС"}
{"url": "https://www.novinite.bg/articles/165645/Kristian-Vigenin-Iskame-dejstviya-za-razkrivane-na-motivite-i-izvarshitelite-na-prestaplenieto-v-Ruse", "text": "Не е приемливо в България, в една европейска държава, млада жена да си отиде по подобен начин „Искаме действия от правителството и съответните институции за разкриване на мотивите и извършителите на престъплението в Русе. Очакваме от тях конкретни мерки и идеи за това- как да бъде защитена свободата на медиите и как да бъде защитена независимата журналистика“. Това заяви секретарят на ПГ на „БСП за България“ Кристиан Вигенин на пресконференция в централата на партията. Той подчерта, че темата за убийството на Виктория Маринова в Русе не може да остане без коментар. „Реакциите на световните медии ни показаха колко тежко е престъплението. От дълги години България не е била обект на такова внимание в международната преса. Водещи издания като „The Washington Post“, „The New York Times“, „The Guardian“, „Bild“, „Die Welt“, „Politico“, както и в цялата балканска преса, това е една от най-четените новини“, подчерта Вигенин. По неговите думи, чак след тази силна международна реакция, властта се е забързала да се заеме с този проблем. „Това показва, че в България са закърнели нашите сетива за свободата на медиите и какво представлява. Още веднъж 111-тото място на България по свобода на медиите беше потвърдено“, каза още той. Според него този случай е бил нова червена линия, която е пресечена – досега български журналист не е ставал жертва на подобно престъпление. „Не трябва да бъдем безразлични. Обществото трябва да се събуди – и политиците, и медиите“, категоричен е народният представител. Той подчерта, че след подобен случай в Словакия, министър-председателят подаде оставка. „Тук като че ли властта в първите два дни беше заета да изпревари обществената реакция и да омаловажи това убийство, подчертавайки, че най-вероятно не е свързано с нейната работа. Сякаш, ако убийството не е свързано с нейната работа, е по-приемливо. Не, в България, в една европейска държава, не е приемливо една млада жена да си отиде по подобен начин. Ние сме свободни хора, които би трябвало да имат свободна и сигурна държава. Хората трябва да имат правото и възможността, без да се страхуват, да бъдат там, където намерят за добре“, заяви Кристиан Вигенин.", "date": "2018.10.08", "title": "Кристиан Вигенин: Искаме действия за разкриване на мотивите и извършителите на престъплението в Русе"}
