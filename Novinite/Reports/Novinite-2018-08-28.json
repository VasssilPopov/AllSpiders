{"url": "https://www.novinite.bg/articles/163700/BKS-Totalen-sriv-na-prekite-chujdestranni-investicii-v-Balgariya", "text": "Тотален е сривът на преките чуждестранни инвестиции в България. Това каза Радосвет Радев, изпълнителен председател на Българската стопанска камара. БКС представи отчет за периода 2007 - 2017 година. Спадът се задълбочава и през настоящата 2018-та година, като за първото полугодие инвестициите са два пъти по-малко, в сравнение с миналата. В отчета се посочва, че общият обем на инвестициите в България в периода 2007-2017г. остава сравнително константен - около 18 млрд. лв. годишно, с пик през 2008 г., когато достигат 24 млрд. лв. Делът на местните инвестиции в общия обем на инвестициите драстично нараства при успореден срив на чуждестранните инвестиции. За периода 2007-2017г. годишният поток на нетните чуждестранни инвестиции намалява почти 10 пъти, като достига най-ниското си ниво през 2017г., в размер на 1858 млн.лв. или 1,9% от БВП. Разгледани като дял от БВП, преките чуждестранни инвестиции непрекъснато намаляват. Интензитетът на инвестициите характеризира капацитета на икономиката да привлича чуждестранни инвестиции. Ако през 2007 г. те са били 27.9% от БВП, то през 2017 г. делът им е едва 1.9% от БВП, което представлява свиване с почти 15 пъти. Тази неблагоприятна тенденция се задълбочава допълнително за полугодието на 2018 г. спрямо същия период на 2017 г. Спадът е двукратен – от 1% до 0.5%.", "date": "2018.08.28", "title": "БКС: Тотален срив на преките чуждестранни инвестиции в България"}
{"url": "https://www.novinite.bg/articles/163717/Zamarsyavaneto-na-vazduha-namalyava-kognitivnite-sposobnosti", "text": "Хроничното дишане на замърсен въздух намалява когнитивните способности, твърди ново проучване в Китай, предаде Би Би Си.Според изследователите негативното му влияние се увеличава с възрастта, като най-силно засята мъже с по-ниско образование.Съвместното американско-китайско проучване стигнало до изводите, след като следило математическите и вербални умения на около 20 000 в Китай в продължение на 4 години.Изследователите смятат, че резултатите имат глобални измерения, тъй като 80% от градското население по света диша въздух, чието ниво на замърсяване не е безопасно.Въпреки че установило връзка между замърсяването и по-ниски резултати в тестове, проучването не открило причината, която причинява този ефект.В него били измервани нивата на серен диоксид, азотен диоксид и прахови частици под 10 микрометра, в района на живеене на наблюдаваните участници. Не е ясно кой от тези замърсители причинява този ефект и в каква степен.Въглеродният оксид, озонът и по-големи прахови частици не били включени в изследването.Авторите му обаче смятат, че замърсеният въздух увеличава риска от дегенеративни заболявания, като алцхаймер и други форми на деменция.По оценки на Световната здравна организация замърсяването на въздуха годишно причинява преждевременната смърт на 7 милиона души по света.", "date": "2018.08.28", "title": "Замърсяването на въздуха намалява когнитивните способности"}
{"url": "https://www.novinite.bg/articles/163718/Kino-v-parka-v-stolicata-prez-septemvri", "text": "Превърнала се в една от най-успешните културни инициативи, които предлагат разнообразие за вечерите на столичани в началото на есента, „Кино в парка“ за трета поредна година ще даде възможност на гражданите и гости на София да гледат кино на открито в парка на Военната академия „Г. С. Раковски“.Между 4 и 8 септември, всяка вечер от 20:30 часа има възможност да бъдат видени в различна обстановка – сред дърветата, в приятната атмосфера на парка, няколко от най-успешните и награждавани филми за последната година.Това са „Квадратът“ на Рубен Йостлунд, „Проектът „Флорида“ на Шон Бейкър, зрителския фаворит – провокацията на Франсоа Озон „Другият любовник“, и най-новият игрален филм на Вим Вендерс – „Потапяне“, с участието на страхотните Алисия Викандер и Джеймс Макавой.Специален акцент в програмата е ексклузивната прожекция на филма, който тръгва в разпространение на кино в края на месец септември – „Манифест“ на Юлиан Розефелд, с участието на уникалната Кейт Бланшет.Билетите са на цена 8 лева (при предварителна продажба или при пакет „Трима на кино“) и 10 лева на място, 60 минути преди прожекцията.", "date": "2018.08.28", "title": "'Кино в парка' в столицата през септември"}
{"url": "https://www.novinite.bg/articles/163723/Priklyuchi-proverkata-v-ofisite-na-dupnishkata-firma-Megainvest-hold", "text": "Приключиха проверките в офисите на дупнишката фирма \"Мегаинвест холд\" в Дупница от служители на НСлС и жандармерията. Проверките са във връзка с изграждането на пътя край Своге, където на 25 август при катастрофа на автобус загинаха 17 души. Проверката е била възложена от главния прокурор. Фирмата участва като партньор на \"Трейс груп\" в консорциума, ремонтирал пътя в Искърското дефиле от Мездра до Нови Искър. \"Мегаинвест холд\" участва в сдружението за ремонта с 40%. Според неофициална информация на \"По света и у нас\" в офисите на фирмата се изземват всички договори и документи както по влизането в консорциума, така и по изпълнение на ремонта и доставката на материали. Търсят се още документи за договарянето и доставката на асфалтовите смеси, както и сертификатите за тях. Разследването трябва да установи дали асфалтовите смеси по документи и сертификати отговарят на тези, които са положени реално по трасето. \"Не бихме могли да коментираме естеството и характера на действията, както и резултатите към този момент\", каза Бисерка Стоянова от НСлС, цитирана от БТА. Стоянова посочи, че са били извършени планираните действия, а на по-късен етап резултатите ще бъдат представени на пресконференция. Проверките започнаха днес около 13.00 ч. в складовете на фирмата на \"Самоковско шосе\", а по-късно се преместиха в офиса ѝ в центъра на града. Те завършиха за около два часа и половина. Имало и пълно съдействие от страна на фирмата.", "date": "2018.08.28", "title": "Приключи проверката в офисите на дупнишката фирма \"Мегаинвест холд\""}
{"url": "https://www.novinite.bg/articles/163714/Sadat-pusna-stroeja-v-gradinkata-zaradi-kojto-Ivancheva-stana-kmet-na-Mladost", "text": "Строеж пред бл. 19 и 20 в Младост 1, протестите срещу който свалиха предишния кмет на района Цвета Авджиева и доведоха до популярността и избора на обвиняемата днес Десислава Иванчева на поста, ще има. Това реши окончателно Върховният административен съд, става ясно от публикация на Авджиева във фейсбук. Скъпи приятели, спомняте си, че на 15 август 2016 г. подадох оставка като кмет на район \"Младост\" заради възникналия казус със строежа в района на бл. 19 и бл. 20 в ж.к. \"Младост 1\". На 22 август 2016 г. под натиска от страна на ИК \"Зелен Младост\", тогавашният гл. архитект на района издава Заповед за спиране на строителната дейност. След няколко съдебни инстанции, в петък (24.08.18) Върховният административен съд окончателно постанови, че преустановяването на строежа е незаконосъобразно, написа Авджиева. На страницата на Десислава Иванчева, която вече е в сливенския затвор като подсъдима, се появи коментар: Каква радост, какъв възторг... Бившата кметица Авджиева коментира, че според съда пред бл. 20 ще има строеж. Казусът е интересен, защото г-жа Фандъкова обеща, че там строеж няма да има. Да видим. ВАС оставя в сила решение № 4873/18.07.2017 г. на Административен съд – София-град по адм. дело № 9254/2016 г. Главният архитект на района оспорваше отмяната на решението си за спиране на строителството в градинката, но магистратите разрешиха строежа.", "date": "2018.08.28", "title": "Съдът пусна строежа в градинката, заради който Иванчева стана кмет на Младост"}
{"url": "https://www.novinite.bg/articles/163709/Sarbite-ot-SARS-kanyat-sofiyanci-i-plovdivchani-da-rokame-zaedno", "text": "Сръбската група S.A.R.S., която със своите минали участия на български сцени, си е създала общество от свои верни фенове, отново е у нас. Днес в клуб “Маймунарника” ще зарадва софиянци , а утре е пред пловдивска публика (Летния театър). Всичките им концерти у нас досега са се радвали на голям интерес. Стилово музиката им се определя като: алтернативен рок, реге, блус, джаз, хип-хоп и етно. Снимка „Много сме радостни, че пак идваме в България. Всеки път, когато свирим в София, публиката е страхотна. Вярваме, че и сега ще е така. Но сме особено развълнувани, че този път ще свирим и в един нов за нас град, а именно Пловдив. Имахме възможността да видим и сцената, на която ще бъде концерта – един от членовете на групата е бил там на концерт с приятелката си и е наистина впечатлен. Така е очакваме с нетърпение концерта утре там, а днес в София – каза пред Радио София Зарко Ковачевич от групата. – Иначе за нас юни и юли бяха по-спокойни, с повече почивка, но август е шеметен. Непрестанно сме на път, но сме свикнали, защото така е всяко лято – участия, фестивали. Ето сега имахме 4 концерта в Хърватска, преди това – Босна и Херцеговина, след България следва Словения. А относно смесването на стиловете при нас – така е от самото начало, когато се събрахме да правим музика. Не искахме да се ограничаваме само в един жанр, така че се опитахме да миксираме много жанрове, които досега май никой не беше смесвал. И така е и до днес. Пък и е по-лесно да бъдеш експресивен, когато боравиш с повече стилов, затова поддържаме широта на музикалните си търсения. Музиката, която се слуша най-много в Сърбия, за съжаление, е фолка. Но пък има и много млади хора, които харесват различни други стилове. Електронната музика е изключително популярна – не само в Сърбия, а и в целия свят и това се вижда на всички големи фестивали.“", "date": "2018.08.28", "title": "Сърбите от S.A.R.S. канят софиянци и пловдивчани \"да рокаме заедно\""}
{"url": "https://www.novinite.bg/articles/163725/Grafiti-majstorite-ot-140-ideas-shte-preobrazyat-sgradata-na-Stolichnata-pojarna", "text": "Графити майсторите от 140 ideas ще преобразят сградата на Столичната пожарна на ул. \"Екзарх Йосиф\" №46, тъй като тя става част от програмата на квАРТал Фестивал 2018: РЕстарт.Събитието тази година ще се случи в дните 14-16 септември и ще е в познатото каре на булевардите \"Дондуков\", \"Васил Левски\", \"Мария Луиза\" и \"Сливница\".Още един от известните исторически и архитектурни паметници на София се присъединява към локациите-участници в квАРТал. Това е Църквата \"Св. Параскева\" на ул. \"Раковски\" 58., На  16 септември тя ще приюти литературно-театралния спектакъл \"Актьори срещу поети\".PARK(ing) Day Sofiaсъщо  влиза квАРТал-а - на глобалната платформа, която трансформира паркоместа в открити пространства за хората.Колкото до познатите квАРТални улици, които са традиционното ядро на квАРТал Фестивал, в рамките на квАРТал Фестивал 2018 те се сдобиват с нови артистични имена, решени в тазгодишната \"РЕстарт“ концепция. В дните 14-16 септември, те стават:  ул. Искър – РЕинкарнация; ул. Будапеща – РЕтроспекция,  ул. Св. Св. Кирил и Методий – РЕгенерация; ул. Цар Симеон – РЕнесанс; ул. Екзарх Йосиф – РЕакция; ул. Сердика – Революция.Десетките локализирани там ателиета, галерии, студия, магазини, коуъркинг пространства, кино и заведения ще отворят вратите си с концептуални програми, вдъхновени от имената си, и ще пречупят личното си виждане за пресечната точка между миналото, настоящето и бъдещето на квАРТал на езика на изкуството и занаятите.В програмата на феста ще присъстват и традиционните историко-архитектурни разходки, гурме и бар турове, алтернативни градски графити турове, богата детска програма и мащабна открита дискусия, посветен на бъдещето на квАРТал.", "date": "2018.08.28", "title": "Графити майсторите от 140 ideas ще преобразят сградата на Столичната пожарна"}
{"url": "https://www.novinite.bg/articles/163728/Fondat-Zemedelie-vze-reshenie-da-se-platyat-8544-mln-lv-na-chastnopraktikuvashtite-veterinarni-lekari", "text": "8 544 682,19 лв. се предоставят по схемата „Помощ за компенсиране разходите на земеделски стопани, свързани с изпълнение на мерките по Държавната профилактична програма и Програмата за надзор и ликвидиране на болести по животните“.  Това реши управителният съвет на Държавен фонд  „Земеделие“. Средствата са за заплащане на извършената дейност от регистрираните частнопрактикуващи ветеринарни лекари през периода 1 януари-30 юни 2018 г.  Парите са  според постъпило предложение в МЗХГ от изпълнителния директор на БАБХ д-р Дамян Илиев на 1 август.                Средствата се разпределят по следните направления:-              за имунопрофилактични мероприятия – 1 959 204 лв.-              за клинични изследвания – 4 493 595 лв.-              за вземане и изпращане на проби за лабораторни изследвания – 1 699 403 лв.-              за отразяване на данни по идентификация на еднокопитни животни- 477 лв.-              за отразяване на данни по идентификация във ВетИС – 364 187 лв.-              за закупуване на диагностикум „Туберкулин“ от регистрираните ветеринарни лекари – 27 816,19 лв.                УС на фонд „Земеделие“ взе решение и да разпредели финансов ресурс за 2018 г.  в размер на 700 000 лв. по схемата „Помощ за компенсиране на щетите по земеделските култури, причинени от неблагоприятни климатични условия – измръзване през зимата и пролетта на 2018 г.“ Помощта е за трайни насаждения – бадеми, кайсии, сливи, праскови и нектарини, череши, за които има констативни протоколи за 100% пропаднали площи. Подадените заявления са за 4 979,61 дка. Компенсират се до 80% от действителните разходи за отглеждане на дадената култура през съответната стопанска година.", "date": "2018.08.28", "title": "Фондът „Земеделие“ взе решение да се платят 8,544 млн. лв. на частнопрактикуващите ветеринарни лекари"}
{"url": "https://www.novinite.bg/articles/163730/V-nachaloto-na-septemvri-na-oblastniya-upravitel-na-Sofijska-oblast-shte-bade-predstaven-doklad-za-dejnostta-na-OPU-Sofiya", "text": "В началото на септември Областно пътно управление - София ще представи на областния управител на Софийска област доклад за дейността и състоянието на републиканската пътна мрежа на територията на областта. От началото на годината досега в ОПУ-София са постъпили 7 писма от Областна администрация Софийска област и на тях е отговорено. Последното е от 6 юли 2018 г. и на същото е отговорено на 17 юли 2018 г. Агенция „Пътна инфраструктура“ прави това уточнения по повод изнесените днес твърдения, че липсва комуникация между областното пътно управление и областната администрация. От началото на годината до момента около 52 млн. лв. са осигурени за текущо, превантивно и зимно поддържане на републиканските пътища в Софийска област. От тях близо 11,7 млн. лв. са за зимното поддържане на пътната мрежа, а около 40 млн. лв. за текущи и превантивни ремонтни дейности на автомагистралните участъци на територията на областта, първокласните, второкласните и третокласните пътища. Бюджетът на областните пътни управления са част от бюджета на Агенция „Пътна инфраструктура“ и дейностите, които се възлагат са на база задания, които се утвърждават в зависимост от необходимостта и разполагаемия финансов ресурс за годината. Републиканските пътища на територията на Софийска област са 1 508,494 км. От тях автомагистралите са 137,417 км, І-ви клас - 317,698 км, ІІ-ри клас - 350,567 км, ІІІ-ти клас - 643,283 км, пътни връзки и възли - 59,529 км.", "date": "2018.08.28", "title": "В началото на септември на областния управител на Софийска област ще бъде представен доклад за дейността на ОПУ-София"}
{"url": "https://www.novinite.bg/articles/163713/I-vtori-proizvoditel-poiska-palna-promyana-na-targa-za-vlakove-na-BDJ", "text": "И втори производител на влакове е внесъл възражения срещу обществената поръчка на БДЖ за доставка на 42 нови влака, която е с бюджет от 675 милиона лева. Това заявиха от пресслужбата на националния превозвач.Както вече съобщихме гигантът Сименс е внесъл 13 страници с възражения по дискриминационни клаузи на обществената поръчка.Сега през следващите три дни БДЖ ще трябва да реши дали приема забележките и да преправи изоснови заданието, или да продължи сегашната процедура, за която е ясно, че ще бъде атакувана в Комисията за защита на конкуренцията. И твърде вероятно след това ще бъде съборена в съда.Някои от водещите производители на влакове в света и браншови организации вече пишат жалбите си срещу обществената поръчка.Най-голямото безумие, безспорно, е това, че производителят ще поеме поддръжката на закупените влакове само за 15 години, а не за 30 както бе в първоначалния вариант. А за сервиза се плаща извън цената на мотрисите. За първите 15 години, през които новите влакове почти не се развалят, доставчикът ще вземе кеш от 225 милиона лева. За вторите 15 години от експлоатацията, когато новите влаковете ще започнат да окапват като зрели круши и ще се налагат далеч по-скъпи ремонти, БДЖ ще трябва да се оправят сами. Освен това жп превозвачът поръча влакове, които към ден днешен са напълно морално остарели - със скорост до 160 км/ч. Наистина сега в България почти няма железен път, на който да вдигнат повече, но не трябва да се забравя, че дори в най-оптимистичния вариант, който няма да се случи, новият подвижен състав трябва да дойде през 2024 г. После ще бъдат ползвани още 30-40 години. Минимум.Миналата година БДЖ пращат писма до четири производители на влакове за евентуалната цена за доставка на нови влакове. Получените оферти обаче имат твърде малко общо. Най-ниската е на полската ПЕСА Бидгош, която обещава доставка по задание срещу 390 милиона лева. Трите други производители обаче дават драстично по-високи цени. Става дума за далеч по-сериозни производители като Сименс, Щадлер и Шкода. Въпреки това БДЖ решава да обяви търга с бюджет, който е много далеч от средната цена на четирите оферти и се доближава единствено до предложението на ПЕСА. Което създава съмнения дали процедурата ще е честна.Освен това според заданието БДЖ ще ни вози в обикновени мотриси, като тези между Перник и София, от столицата до Варна - пътуване, което продължава минимум 9 часа. Вагоните ще са безкупейни, местата за големи куфари - почти никакви. При това мотрисите ще са къси с 230 места и според жп специалисти никога няма да изплатят разходите за закупуването им.", "date": "2018.08.28", "title": "И втори производител поиска пълна промяна на търга за влакове на БДЖ"}
{"url": "https://www.novinite.bg/articles/163683/Publikuvaha-za-obshtestveno-obsajdane-proekta-na-noviya-Zakon-za-horata-s-uvrejdaniya", "text": "Проектът на новия закон за хората с увреждания е публикуван на Министерството на труда и социалната политика и предстои за общественото му обсъждане, съобщава БТА. Голяма част от промените в грижата за хората с увреждания, заложени в проекта, вече бяха публично оповестени след поетапното им обсъждане в работната група в социалното министерство.Новият вид финансова подкрепа за хората с увреждания, обвързана вече с линията на бедността, ще влезе в сила от 1 януари догодина. От 1 януари 2020 г. се предвижда финансирането на медицинските изделия и помощните средства за хората с увреждания да премине към системата на здравеопазването, като се въвежда нов механизъм за тяхното финансиране и предоставяне (в натурално измерение), както и стандарти за качеството им.Въвежда се нов вид оценка на потребностите на хората с увреждания, съобразена с индивидуалните потребности. Заключенията от индивидуалната оценка ще са задължителни за всички органи. Предвижда се да се създаде нов специализиран орган за хората с увреждания на бюджетна издръжка към Министерския съвет, който ще отговаря за индивидуалната оценка от 1 януари 2021 година. До тази дата задълженията му ще се изпълняват от Агенцията за социално подпомагане и Агенцията на хората с увреждания. Информационната система за хората с увреждания ще поддържа профил на всеки човек с трайно увреждане В проекта се регламентират по-облекчени критерии за представителност на организациите на хората с увреждания. Държавата осигурява финансова подкрепа на организациите на и за хората с увреждания под формата на субсидия от държавния бюджет, която се предоставя на организациите на и за хората с увреждания с призната представителност, както и въз основа на одобрени проекти на юридическите лица с нестопанска цел, осъществяващи дейности в обществена полза в областта на правата за хората с увреждания.В аботата по проекта участваха както майките, така и хора от националнопредставителните организации на хора с увреждания, експерти от различни министерства, министри. Проектът на Закон за хората с увреждания е разработен в изпълнение на Програмата за управление на правителството за периода 2017 - 2021 г., в която са заложени мерки, свързани с усъвършенстване на законодателството в областта на политиката за интеграция на хората с увреждания, се посочва в мотивите на законопроекта. Той е съобразен с изискванията на Конвенцията за правата на хората с увреждания на ООН, ратифицирана със закон на 26 януари 2012 г. Нов специализиран орган за хората с увреждания С проектозакона се предвижда създаването на специализиран орган с основна дейност изготвяне на индивидуалната оценка на потребностите, реализиране и координиране на политиката за правата на хората с увреждания. Специализираният орган е юридическо лице на бюджетна издръжка към Министерския съвет със седалище София. Органът има водеща роля при координацията между отделните институции и организации и ще започне да функционира от 1 януари 2021 г. За периода от влизането в сила на закона до 1 януари 2021 г. задълженията на специализирания орган продължават да се изпълняват от Агенцията за социално подпомагане и Агенцията за хората с увреждания в областите на функционалната им компетентност. До 30 септември 2020 г. Министерският съвет следва да приеме Правилник за устройството и функциите на специализирания орган. Представители на институцията на омбудсмана ще правят мониторинг на прилагането на Конвенцията за правата на хората с увреждания. За осъществяване на функциите по насърчаване, защита и мониторинг на прилагането на Конвенцията за правата на хората с увреждания се създава Съвет за наблюдение, който да гарантира защитата на правата на хората с увреждания. Съветът ще осъществява дейността си на основата на принципите за независимост, равенство в третирането и пълноправно участие в обществения живот. Членове на Съвета за наблюдение са: двама представители, определени от омбудсмана на Република България; двама представители, определени от председателя на Комисията за защита от дискриминация; четирима представители на представителните организации на и за хората с увреждания, определени от тях; един представител на академичната общност, определен от Българска академия на науките. Предвидено е определянето на членовете на Съвета за наблюдение да се извърши в тримесечен срок от влизане в сила на закона, а в шестмесечен срок да се приеме правилник за дейността на съвета. Членовете на съвета не получават възнаграждение. Промяна в индивидуалната оценка Проектът на Закон за хората с увреждания въвежда нов подход за социално приобщаване чрез оценка, който отчита индивидуалните потребности на хората с увреждания. Извършва се промяна на механизма за предоставяне на вида подкрепа с цел постигане на индивидуален подход при оценяването, адекватна преценка на най-подходящия вид подкрепа, съобразен с индивидуалните потребности на лицето с увреждане, което да им осигури възможност за приобщаване и независим живот в общността. Механизмът цели ефективно насочване на бюджетните разходи за предоставяне на финансова подкрепа на хората с увреждания, съобразена и с възможностите на държавния бюджет. Индивидуалната оценка е комплексна и отразява потребностите на човека с увреждане. Тя изследва обстоятелствата, свързани със здравословното му състояние, функционалните затруднения и наличието на бариери при изпълнение на ежедневните му дейности, както и вида на необходимата подкрепа. Чрез установяване на вида подкрепа, човекът с увреждане се насочва към компетентните институции и организации за реализиране на съответните му права. Заключенията от индивидуалната оценка са задължителни за всички органи. Предлага се индивидуалната оценка на потребностите да се изготвя по настоящ адрес на човека с увреждане от специализиран отдел в дирекции \"Социално подпомагане\" към Агенцията за социално подпомагане, с което се отговаря на критиките от заинтересованите страни спрямо липсата на достатъчна ефективност, ангажираност и последващ контрол от страна на досега действащата консултативна комисия, съставена от представители на отделни институции, се отбелязва в мотивите към проекта. Нов вид финансова подкрепа за хората с увреждания На законово ниво се предвижда определянето на конкретните видове и размер на финансова подкрепа, която се състои от два компонента: първият компонент е месечна финансова подкрепа, която компенсира разходите, породени от увреждането и представлява определена сума, в зависимост от степента на увреждане. База за изчисляване на размера на подкрепата е линията на бедност за съответната година. Новият подход гарантира индексиране на финансовата подкрепа ежегодно. В действащия Закон за интеграция на хората с увреждания размерът на месечната добавка за социална интеграция се определя като процент от гарантирания минимален доход, който към настоящия момент е в размер на 75 лв.Финансовата подкрепа е в размер от 10 на сто от линията на бедността до 57 на сто от нея, като за догодина линията на бедност ще е 348 лева. Хората от 50 процента до 70,99 на сто степен на увреждането ще получават подкрепа в размер на 10 на сто от линията на бедност; от 71 процента до 90 на сто степен на увреждането в размер на 15 на сто от линията на бедност; над 90 на сто степен на увреждането в размер на 25 на сто от линията на бедност; над 90 на сто степен на увреждането с чужда помощ, които получават социална пенсия за инвалидност в размер на 57 на сто от линията на бедност. В Преходните и заключителни разпоредби е разписано, че месечната финансова подкрепа ще бъде отпусната от 1 януари 2019 г., за да предостави възможност на хората с трайни увреждания да получат в кратки срокове по-високия размер на финансовата подкрепа. Всички издадени и влезли в сила индивидуални административни актове до 1 януари 2019 г. за отпускане на месечни добавки за социална интеграция за транспортни услуги, за информационни и телекомуникационни услуги, за обучение, за диетично хранене и лекарствени продукти и за достъпна информация, както и отпуснатата с начална дата до 31 декември 2014 г. и изплащана, на основание заличеното изречение второ на чл. 101, ал. 3а от Кодекса за социално осигуряване, социална пенсия за инвалидност, считано от 1 януари 2019 г., се трансформират във вид на месечна финансова подкрепа. В случай, че трансформираната месечна финансова подкрепа е в по-малък размер от досегашната, се отпуска по-благоприятната за човека. Вторият компонент на подкрепата се състои от целеви помощи съобразно вида на увреждането и в зависимост от потребностите на оценявания човек. Целевите помощи се предоставят за осигуряване на помощни средства, приспособления, съоръжения и медицински изделия (ПСПСМИ), покупка и/или приспособяване на лично моторно превозно средство, приспособяване на жилище, балнеолечение и/или рехабилитационни услуги и наем на общинско жилище. От 1 януари 2020 година помощните средства и медицинските изделия преминават към здравното министерство Предвидено е от 1 януари 2020 г. преминаване на финансирането и предоставянето на помощни средства и медицински изделия за хората с увреждания към системата на здравеопазването, в натурално измерение и в съответствие с утвърдени стандарти за качество. В тримесечен срок от влизането в сила на закона, министърът на здравеопазването и управителят на Националната здравноосигурителна каса изработват и утвърждават стандарти за качество на медицинските изделия и помощните средства за хората с увреждания. Предлаганата промяна е обусловена от обстоятелството, че предназначението на медицинските изделия е процес, който е изцяло от компетентността на органите на здравеопазването. В тази връзка е обосновано предоставянето на ПСПСМИ да се реализира в рамките на Министерството на здравеопазването, се посочва в мотивите на законопроекта. Според тях този модел улеснява нуждаещите се хора с увреждания да не посещават няколко различни институции и създава възможност за осъществяване на по-ефективен контрол по отношение на качеството и действителната необходимост от предоставяните ПСПСМИ, съобразно здравословното състояние на лицата. Мерки в подкрепа на заетостта на хората с увреждания С проекта на Закон за хората с увреждания се създават възможности за гарантиране на условия за равен достъп до образование и професионално обучение, осигуряване на заетост в обичайна, специализирана и защитена работна среда, както и предоставяне на адекватна подкрепа за работещите хора с увреждания и техните работодателите. В рамките на законопроекта се въвежда \"квота на работната сила\", която да гарантира и увеличи заетостта на хората с трайни увреждания в обичайна работна среда. Определената квота се отнася за всички работодатели, така както е регламентирано задължение за органите по назначаване, съгласно реда и условията на Закона за държавния служител. Работодателите се задължават да назначават работници и служители с увреждания, като задължението за работодател с 26 до 50 работници и служители е поне 1 човек с трайно увреждане; работодатели с 51 до 99 работници и служители - двама с трайни увреждания, работодатели със 100 и над 100 работници и служители - 2 на сто от средносписъчния си състав. Работодателят е длъжен да пригоди работното място към нуждите на човека с увреждане при неговото наемане. Предвижда се да се създаде специализиран фонд \"Заетост на хората с увреждания\" към министъра на труда и социалната политика, като административното и оперативно обслужване се извършва от Агенцията по заетостта. Предлага се Министерството на труда и социалната политика и Агенцията по заетостта, съвместно с други заинтересовани страни да разработват за финансиране и реализиране програми и мерки за насърчаване на заетостта. По програмите и мерките ще се предоставят средства за стимулиране на работодателите, които да разкриват работни места за наемане на хора с трайни увреждания. Териториалните поделения на Агенцията по заетостта се предвижда да предоставят специализирано трудово посредничество, което ще включва: оценка на професионалните умения на хората с увреждания; оценка на желанията и възможностите за придобиване на професионални умения с оглед изискванията на пазара на труда; включване в програма/ проект за придобиване на професионални умения; подпомагане чрез трудови наставници в процеса на обучение и започване на работа; насочване на лицата с увреждания към потенциални работодатели, в изпълнение на изискванията на квотата на работната сила и посредничество при преговорите на хората с трайни увреждания и работодателите. Регламентира се защитената заетост за хора с тежки и множество увреждания. Предвижда се създаване на центрове за защитена заетост, като механизъм в подкрепа на трудовата интеграция на хора с тежки и множество увреждания с основна цел осигуряване на условия за извършване на продуктивна дейност, платена работа и предоставяне на персонални подкрепящи услуги. Агенцията за хора с увреждания (АХУ) ще продължава да финансира целеви програми и проекти на специализираните предприятия и кооперации за хора с увреждания, както и проекти, стимулиращи обичайните работодатели за наемане на хора с трайни увреждания чрез стимули за усъвършенстване и/или оборудване на съответните работни места и осигуряване при необходимост на достъп до тях. Проектът предвижда да отпадне задължителната закрила по чл. 333 от Кодекса на труда за работници или служители, които към момента на възникване на трудовото правоотношение са с трайно намалена работоспособност 50 и над 50 на сто или боледуват от болест, определена в наредбата по чл. 333, ал. 1, т. 3 от Кодекса на труда. Мотивите за предлаганата промяна са, че до този момент закрилата практически действа като трудно преодолима бариера пред работодателите да наемат хора с увреждания. Високата нормативна защита, с която се ползват хората с увреждания на пазара на труда силно затруднява тяхното приобщаване и намирането на работа, се отбелязва в мотивите. Към министъра на регионалното развитие и благоустройство се предвижда да се създаде фонд \"Мобилност и достъпна среда\" с цел да подкрепи изпълнението на приоритетните програми, проекти и дейности в процеса на осигуряване на достъпна среда и други мерки, подкрепящи мобилността на хората с увреждания. Предвижда се и създаване на информационна система за хората с увреждания, която ще служи за наблюдение и анализ на социално-икономическия статус на хората с трайни увреждания, за планиране на дейности, свързани със задоволяване на индивидуалните им потребности и за разработване на секторни политики. Информационната система ще поддържа профил на всеки човек с трайно увреждане с възможност за индивидуален достъп до персоналните данни за лицето чрез идентификация по реда на Закона за електронната идентификация. Облекчаване на критериите за представителност С предлагания акт се въвеждат на законово ниво общите и специфични критерии за представителност на организациите на и за хората с увреждания и се регламентират по-облекчени условия за признаването им за представителни. Определят се изискванията за финансиране и субсидиране на осъществяваните от тях дейности и изразходваните средства. По този начин е налице възможността да се избегне неравнопоставеността между организациите и да се спомогне за насърчаване на сътрудничеството между тях и обединяване на усилията им за защита на правата на хората с увреждания, пише в мотивите на законопроекта. Организациите на и за хората с увреждания, които желаят да бъдат признати за представителни, трябва да имат най-малко 3-годишен доказан опит в областта на социалното приобщаване на хората с увреждания, да имат членове в не по-малко от 25 на сто от общините в страната. Организациите на хора с увреждания трябва да имат не по-малко от 1800 членове, от които не по-малко от 70 на сто да са хора с трайни увреждания и да бъдат регистрирани като юридически лица с нестопанска цел за извършване на общественополезна дейност.Организациите на сляпо-глухи хора е необходимо да имат не по-малко от 400 членове, от които не по-малко от 55 на сто да са хора с трайни увреждания, независимо от териториалното им покритие. За организациите на малките хора се изисква да имат не по-малко от 150 членове, от които не по-малко от 50 на сто да са хора с трайни увреждания, независимо от териториалното им покритие. Организациите на работодателите трябва да имат не по-малко от 10 работодатели и не по-малко от 800 трудоустроени лица с увреждания, включително подкрепящ персонал. Организациите за хора с увреждания, предлагащи социални услуги за хора с увреждания, трябва да обслужват не по-малко от 4500 лица годишно и да имат назначени не по-малко от 50 души специализиран персонал за обслужване на хора с увреждания. Родителските и професионалните организации за хора с увреждания трябва да имат не по-малко от 500 членове за организация и не по-малко от 1500 членове за асоциация на организации.Държавата осигурява финансова подкрепа на организациите на и за хората с увреждания под формата на субсидия от държавния бюджет, която се предоставя на организациите на и за хората с увреждания с призната представителност, както и въз основа на одобрени проекти на юридическите лица с нестопанска цел, осъществяващи дейности в обществена полза в областта на правата за хората с увреждания. Финансова обосновка Експертните разчети сочат, че при приблизително запазване на броя на нуждаещите хора с увреждания с най-малко 50 на сто трайно намалена работоспособност (около 490 000 души средногодишно) ще изисква бюджетен ресурс за 2019 г. в размер около 332 милиона лв. годишно. Това означава, че в сравнение с 2018 г. ще бъдат необходими допълнително около 133 милиона лв., се посочва в оценката на въздействието на законопроекта. Там се уточнява, че тази прогноза, в известна степен, е ориентировъчна поради неяснотата от днешна гледна точка, какво ще бъде окончателното законоустановено съдържание на индивидуалните оценки на потребностите на хората с увреждания, както и стойността на предвижданите мерки за подкрепа. Предстои в хода на приемането на проектозакона да бъдат окончателно определени предложените етапи на влизане в действие на всички елементи на новия закон, което ще позволи разпределението на допълнителните бюджетни разходи в рамките на следващите 3 бюджетни години. Влияние върху размерите на необходимите бюджетни средства (преди всичко в посока на минимизиране на нарастването на разходите) ще окаже и използването на част от съществуващия капацитет на АСП като основа за създаването на новите експертни и управленски структури, предвидени в проектозакона.", "date": "2018.08.28", "title": "Публикуваха за обществено обсъждане проекта на новия Закон за хората с увреждания"}
{"url": "https://www.novinite.bg/articles/163686/Incidentat-kraj-SvogeSiderov-shte-poiska-ot-MRRB-vsichki-dogovori-s-Trejs-Grup-Hold", "text": "След тежката катастрофа край Своге, при която загинаха 17 души, от партия „Атака“ съобщиха, че още в първите дни от работата на Народното събрание, председателят на парламентарната група на \"Обединени патриоти\" Волен Сидеров ще поиска от МРРБ всички договори с фирмата „Трейс Груп Холд“.Оттам припомнят, че още преди 6 години са алармирали, че компанията \"обира всички поръчки и печели огромни суми\".Сидеров ще предложи и законодателни промени в сферата на обществените поръчки в посока по-строг контрол и санкции за изпълнителите, както и връщане на държавата в \"основните дейности, от които олигарси печелят за сметка на невинните жертви по пътищата\".", "date": "2018.08.28", "title": "Инцидентът край Своге:Сидеров ще поиска от МРРБ всички договори с „Трейс Груп Холд“"}
{"url": "https://www.novinite.bg/articles/163658/Drehite-second-hand-poskapvat", "text": "Въвеждането на продуктова такса за дрехите втора употреба, подготвяно от екоминистерството ще доведе до поскъпването им с 20-30%, алармират от бранша.Севдалин Спасов от Националния съюз на вносителите и търговците на дрехи втора употреба, съобщи пред \"Монитор\", че на първо място потребителят ще бъде излишно натоварен допълнително.По думите му дори на фона на средната продажна цена от 2-3 лв. на такива дрехи, поскъпването може да бъде с около 20-30%.\"Трябва да добавим, че нашите клиенти са ценово най-чувствителната група от обществото\", поясни браншовикът.Според него тази такса ще бъде прецедент за Европа. \"Единствената страна, която има подобна такса е Франция, но там се облагат новите дрехи пуснати в продажба (с половин, до един евроцент на бройка), а събраните средства се подпомагат преработвателите на дрехи втора употреба с по 65 евро на тон\", поясни Спасов.Той добави, че въпросното поскъпване е нереално да бъде поето само от потребителите, това ще доведе до сериозни финансови затруднения на преработвателите и търговците на дрехи втора употреба, което пък може сериозно да застраши съществуването на сектора, където работят над 8000 души.\"Законът е антиекологичен, защото не изпълнява целите на Рамковата директива за отпадъците от 19 ноември 2008 г. относно отпадъците, предвиждаща приоритетен ред за управление на отпадъците, съгласно който повторната употреба следва да бъде насърчавана, като държавите членки са длъжни да предприемат мерки за насърчаване на вариантите, които обезпечават най-благоприятните за околната среда резултати като цяло.В документа се предвижда и държавите членки да предприемат мерки по целесъобразност за подпомагане на повторната употреба на продуктите и на дейности по подготовка за повторна употреба, по-специално чрез насърчаване създаването на мрежи за повторна употреба и поправки и подкрепата за тях, използването на икономически инструменти, критерии за доставка, количествени цели или други мерки\", обясни Спасов.На среща вчера с екоминистъра Нено Димов, председателят на БСК Радосвет Радев съобщи, че едва от 2% до 5% от събраните и достовяни у нас дрехи втора ръка отиват за унищожаване и е поискал предвижданите нови продуктови такси да не важат за целия внос, а само за онази част от него, реално водеща до замърсяване на околната среда. Нено Димов е уточнил, че предстои създаването на работна група за изработване на наредбата за продуктовите такси върху текстила, в която ще бъдат поканени представители на бранша.По информация от Националния съюз на вносителите и търговците на дрехи втора употреба, доставените от Западна Европа дрехи се сортират в страната и заедно със събраните в България употребявани дрехи и текстил се реекспортират за бившите страни от ОНД, Пакистан, Индия и няколко африкански държави.\"Към момента има вече две фирми, членки на нашата асоциация, които събират употребявани дрехи в България, които заради ниското им качество отиват предимно за Пакистан и Африка\", добави браншовикът.", "date": "2018.08.28", "title": "Дрехите second hand поскъпват"}
{"url": "https://www.novinite.bg/articles/163708/Romi-shte-populyarizirat-kulturata-si-s-koncert-v-stolichniya-kvartal-Fakulteta", "text": "С концерт в столичния квартал \"Факултета\" представители на ромската общност следобед ще популяризират своята култура. Събитието е част от мащабна кампания, която има за цел да промени негативните обществени нагласи, насочени към ромското малцинство.Концертът ще се проведе на футболното игрище в квартала, а участие ще вземат популярни изпълнители като Джаго, известен още като ромският Павароти, Ибро Лолов и ансамбълът за танци и музика \"Шукарипе\" - София. Музикалното събитие предшества провеждането на международния фестивал \"Кралете на ромската музика в Европа\", който ще бъде организиран догодина в столицата под мотото „Пътят към приемствеността“. Според Христо Христов, председател на фондация \"Аплауз България\" подобни мероприятия дават шанс на обществото да опознае по-добре ромската култура:\"По интелигентен начин да покажем това, което можем. Културата трябва да направи този мост между ромите и всички останали, за да може те да кажат \"Да, те не са само крадци, не са само социално слаби, просяци и клошари\". Защото това е единственият образ, който обществото познава\".Според Христов ромското малцинство е изолирано от обществения живот в страната, а преобладаващите нагласи са изградени върху закостенели предразсъдъци, неподатливи на промяна. Той се надява предстоящите музикални прояви в столицата да привлекат вниманието на обществеността и властта към проблемите и живота на ромите:\"Ние нямаме начин, по който да покажем, че сме с висше образование. Единственият начин е обществото да се опита да ни опознае и да ни допусне до себе си. Не очакваме да ни хвалят, а обикновеният българин да разбере, че и ние сме хора, които съхраняват традиции и култура\".Бистра Андреева, председател на фондация \"Ромска инициатива\", подчертава, че въпреки своето добро образование, много роми не са приети на пазара на труда само заради своя произход:\"Те не ги питат какво образование имат, но като ги видят, че са роми и просто им отказват работното място. Затова няма прогрес\".Тереза Борисова е журналист и магистър по реклама и публична комуникация. Разказва, че също се е сблъсквала със стереотипното мислене, но се опитва да убеди хората, с които общува, че тя не е изключение, а част от цялото общество.", "date": "2018.08.28", "title": "Роми ще популяризират културата си с концерт в столичния квартал \"Факултета\""}
{"url": "https://www.novinite.bg/articles/163712/Dobavkite-s-omega-3-mastni-kiselini-bili-s-efekt-kato-zehtina", "text": "Хранителните добавки с омега-3 мастни киселини, каквито се съдържат в рибата и се препоръчват за предотвратяване на сърдечносъдови заболявания, всъщност не предпазват диабетиците от такива проблеми, предаде БТА.Учени от Оксфордския университет изследвали 15 000 диабетици без сърдечносъдови заболявания. Те ги следили средно седем години, като на половината давали капсули с  омега-3 мастни киселини, а на останалите - със зехтин.Случаите с тежки сърдечносъдови инциденти, рак или смърт са приблизително еднакви в двете групи, сочи изследването, цитирано от агенция Франс пресДруго изследване от януари 2018 г., обхванало 78 000 души, стигна до извода, че омега-3 мастните киселини не предотвратяват сърдечносъдовите заболявания при хората от рискови групи. ", "date": "2018.08.28", "title": "Добавките с омега-3 мастни киселини били с ефект, като зехтина"}
{"url": "https://www.novinite.bg/articles/163652/Dneven-horoskop-za-vtornik", "text": "Днес трябва да се освободите от много неща. В повечето случаи ще трябва да пуснете точно нещата, които ви карат да се чувствате най-комфортно. Не бъдете сантиментални, а правете нещата, които ще ви карат да вървите напред.Днес сте изключително креативни и трябва да покажете това на хората около вас и на целия свят. Не се притеснявайте да кажете идеите си, защото те са наистина уникални. Днес сте артистично настроени, възползвайте се. Трябва да изпробвате нови неща днес, дори ако вашите практики са ви удобни - всъщност, особено ако са! Опитайте се да се придвижите напред и да накарате хората си да видят как трябва да се действа. Вижте повече на : ", "date": "2018.08.28", "title": "Дневен хороскоп за вторник"}
{"url": "https://www.novinite.bg/articles/163661/Nameriha-trup-na-maj-v-zemlishteto-na-Chuprene", "text": "В понеделник около 16.30 часа във водите на Голема река, в местността Суха страна в землището на Чупрене, е бил намерен трупът на 50-годишен жител на Репляна. Мъжът е работил като шлосер в намиращия се там МВЕЦ Чупрене. При извършения оглед не били констатирани следи от насилствена смърт. Тялото е транспортирано за аутопсия в МБАЛ-Видин. По случая в РУ-Белоградчик е образувано досъдебно производство.", "date": "2018.08.28", "title": "Намериха труп на мъж в землището на Чупрене"}
{"url": "https://www.novinite.bg/articles/163662/Policiyata-spipa-nezakonen-tyutyun", "text": "Вчера в района на „Кооперативен пазар“-Бяла Слатина полицейски служители са извършили проверка на 53-годишен жител на село Буковлък, област Плевен. Това съобщиха от ОДМВР-Враца. Намерени и иззети са 91 полиетиленови плика със ситно нарязан тютюн с общо тегло 9.515кг. Количеството било без български акцизен бандерол. При проверка на друго лице от село Буковлък, полицейските служители са намерили 5 кг. ситно нарязан тютюн без български акцизен бандерол. По случая е образувано бързо производство.", "date": "2018.08.28", "title": "Полицията спипа незаконен тютюн"}
{"url": "https://www.novinite.bg/articles/163711/Bebe-sas-sifilis-se-rodi-v-Pazardjik", "text": "В Пазарджик е регистрирано бебе, родено със силифис. Това става ясно от справка в на Националния център по обществено здраве и анализи. Освен новороденото, има и регистриран един възрастен, заразен със сифилис. Данните на Института сочат, че има и един заразен с марсилска треска. За областта от началото на лятото това е единадесетият пореден случай. Диагностицирани през изтеклата седмица са и пациенти със салмонелоза – 1 брой, остър вирусен хепатит А, В, С и Д – 1 брой.Високите температури благоприятстват увеличаването на стомашно-чревните инфекции, както и хранителните разтройства. За миналата седмица са регистрирани един случай на колиентирит, 2 броя от ротавирусен гастроентерит и три на гастроентерит/ентероколит.", "date": "2018.08.28", "title": "Бебе със сифилис се роди в Пазарджик"}
{"url": "https://www.novinite.bg/articles/163721/Otvedoha-v-aresta-shofora-na-katastrofiraliya-avtobus", "text": "Шофьорът на катастрофиралия край Своге автобус Григор Григоров тази сутрин е бил изписан от болница „Царица Йоанна - ИСУЛ“, съобщи БНР.Той е бил откаран в ареста на Националната следствена служба и утре ще бъде изправен пред Софийския окръжен съд по искането на прокуратурата да бъде задържан за постоянно под стража.Григоров е обвинен за причиняване на смърт по непредпазливост на 17 души и нанасяне нателесни повреди на други 21 ранени. Според прокуратурата, една от причините за тежкия инцидент в събота вечерта е, че той шофирал с 13 км/ч повече от разрешената за участъка скорост.Другата линия, по която работят разследващите, е състоянието на самия път.От вчера се изземва документация, свързана с неговата рехабилитация от различни държавни институции и от фирмата - изпълнител \"Трейс груп\".", "date": "2018.08.28", "title": "Отведоха в ареста шофьора на катастрофиралия автобус"}
{"url": "https://www.novinite.bg/articles/163710/Parvite-elektrobusi-za-stolichniya-transport-veche-sa-gotovi", "text": "Вече са произведени първите бройки от 20-те електробуса и 82 автобуса на природен газ, които очакваме да пристигнат в София до края на годината, съобщи столичният кмет Йорданка Фандъкова на официалния си профил във фейсбук.През 2019 г. закупуваме още 60 нови съчленени автобуса на природен газ. Така следващата година ще сме обновили 90% от автобусите на линия на градския транспорт и средната възраст на автопарка ще е 6-7 години, съобщава още тя.Фандъкова припомня, че през 2012 г., когато е стартирала програмата за модернизация, средната възраст на автобусите в градския транспорт е била над 20 г.Над 1,3 млн. пътници повече е превозил градския електротранспорт през 2018 г. спрямо 2017 г. Последното изследване на Националния статистически институт отчита увеличение на пътниците на всички видове електротранспорт – трамваи, тролеи и метро, като ръстът при метрото е 3%. За 5 г. електротранспортът е увеличил с 8,5 млн. пътниците, които са го използвали за пътуванията си в града, съобщава още кметът на столицата.", "date": "2018.08.28", "title": "Първите електробуси за столичния транспорт вече са готови"}
{"url": "https://www.novinite.bg/articles/163665/Ot-kade-proizliza-kebapa", "text": "Историята на кебапа датира още в далечните записи на азиатска и африканска кухня. Думата кебап означава \"печене\". Терминът може също така да се посочи като печена патица, смесена с подправки. В азиатските страни кебапите се сервират предимно с ориз и салата, но сега се поднасят в различни форми и с хляб. С течение на времето кебапите са успели да намерят много важно място в модерните кухни, съобщават от foodpanda. Смята се, че произхожда от Турция, когато войниците са използвали за скара късове от прясно убити животни, нанизани на мечове и поставени на огън. Kyssa-i Yusuf от 1377 г., е най-старият известен източник, в който кебапът е посочен като хранителен продукт. Най-известният кебап е шиш кебапа. В основата му е печено агнешко месо. В Арабскиия свят шшишките кебап или лахм мишуи (месо на скара) по същество са част от традиционната храна. Истинските кебапи се правят с парчета мариновано агнешко, което е прикрепено към шлифована метална шийка, която е четиристранна и плоска на скара. Маринатнтаа техника варира, но се върти около състава на лимонов сок, зехтин, мляко, сок от лук, канела, дива манджара, доматен сок и други подправки. Шиш Кебапът е най-често наричан \"doner kebab\" във Великобритания. Друг известен тип в Турция е \"парен кебап\", който се изпарява в глинен съд. Капакът е запечатан така, че месото да се приготвя в собствените му сокове. Най-често срещаните съставки са мащерка, перлена лук, чесън и разнообразие от подправки. Днес дюнер кебапът е с огромна популярност като форма за бързо и вкусно хранене", "date": "2018.08.28", "title": "От къде произлиза кебапа"}
{"url": "https://www.novinite.bg/articles/163670/Atrakcionen-vlak-s-paren-lokomotiv-shte-patuva-po-povod-Denya-na-nezavisimostta", "text": "На 23-и септември (неделя) по маршрута Горна Оряховица – Велико Търново – Трявна и обратно ще пътува атракционен влак с парен локомотив и вагон от царската композиция „Корона експрес”. Събитието се организира съвместно от „БДЖ-Пътнически превози” ЕООД и община Велико Търново по повод честването на Деня на независимостта на РБългария. Атракционният влак ще пътува в състав от шест пътнически вагона, като билетите за тях ще се продават предварително и ще бъдат със задължителна резервация на седящи места. Специална атракция за пътуващите и посетителите на празничното мероприятие е ретро подвижният състав на БДЖ. Влаковата композиция ще бъде теглена от парен локомотив № 16.27, като в състава й е включен личният вагон-салон на цар Борис III от „Корона експрес”. Всички желаещи ще могат да разгледат специално прикачения вагон, както и да се снимат с парния локомотив. Ретро влакът ще потегли от гара Горна Оряховица в 11:50 ч. и ще пристигне на гара Трапезица в 12:07 ч., където ще престои около час. През това време всички пътници и гости ще имат възможността да се потопят в атмосфера от епохата на прочитането на Манифеста за обявяване на независимостта на България, както и обявяването на Княз Фердинанд за български цар. След пресъздаването на историческата възстановка на гара Трапезица атракционната композиция ще продължи своето пътуване по маршрута си до Трявна. От гара Трявна в посока Горна Оряховица влакът ще замине в 15:00 ч. Цената на билета между Горна Оряховица и Трявна ще бъде 29.00 лв. за пътуване в двете посоки (с включени запазени места). Децата до 7-годишна възраст ще пътуват безплатно без да ползват отделно седящо място. Предварителната продажба на билети и резервацията на запазени места за пътуване с атракционния влак ще започне от утре 29-и август. Билети могат да бъдат закупени от билетните каси на гарите и бюрата в градовете: София, Горна Оряховица, Велико Търново, Дряново, Трявна, Русе, Варна и Пловдив. *** Парният локомотив № 16.27 е произведен през 1948 г. във “Wiener Lokomotivfabrik Floridsdorf”, Австрия, с фабричен № 17632. По-голямата част от експлоатационния му живот преминава по жп участъка Горна Оряховица – Стара Загора. Неговата максимална конструктивна скорост е 80 км/ч. Интересен факт за локомотив 16.27 е това, че машината е възстановена в оригиналния си „немскo/австрийски” (DR/ÖBB) вид като цветово решение, със снегоочистителен плуг, димоповдигащи щитове (крила) и други елементи. Освен 16.27 за момента в Европа има запазена за движение още една машина от този тип, която се намира в Люксембург. Първокласният вагон-салон № 050-1 е произведен през 1938 г. в „Linke Hoffman Werke- Breslau”, Германия и е личен вагон за пътуванията на Цар Борис ІІІ. Този вагон разполага със служебна кабина с 1 легло, 4 кабини с по 2 легла, 2 кабини с две спални с по едно легло и общ санитарен възел, салон с 11 места (за срещи, съвещания, хранене) и склад. Вагон-салон № 050-1 е със запазено луксозно обзавеждане, като специалните ламперии и дамаски са автентични.", "date": "2018.08.28", "title": "Атракционен влак с парен локомотив  ще пътува по повод Деня на независимостта"}
{"url": "https://www.novinite.bg/articles/163647/Balgarin-zaplashvan-pri-razmiricite-v-Kemnic", "text": "Най-малко шестима души бяха ранени снощи при стълкновение между враждуващи крайнодесни и леви демонстранти в източногерманския град Кемниц след убийство с расистки оттенък, предаде ДПА.Двама души са пострадали от хвърляни от двете страни бомбички и други предмети. Четирима участници в крайнодесния протест били ранени при нападение, докато си тръгвали от демонстрацията.Смъртта на 35-годишен германец, намушкан с нож при скандал с участието на мигранти рано сутринта в неделя, предизвика двудневни бурни протести.Във връзка с убийството пред съда в Кемниц се явиха 23-годишен сириец и 22-годишен иракчанин. Двамата остават в ареста. Според прокурорите те са нападнали жертвата без основателна причина. При нападението били тежко ранени още двама души.На първия протест в неделя се събраха около 800 души, припомня БТА. Някои от участниците хвърляха бутилки и камъни срещу полицията. Видеозаписи, публикувани онлайн, показаха атаки срещу мигранти.Полицията съобщи, че 30-годишен българин е бил хванат и заплашван по време на размириците в неделя.Във вчерашните протести се включиха 2000 крайнодесни и около 1000 участници в лява контрадемонстрация, а полицията полагаше усилия да предотврати сблъсъци между двете групи.На място имаше и водно оръдие, въпреки че то не се стигна до използването му.", "date": "2018.08.28", "title": "Българин заплашван при размириците в Кемниц"}
{"url": "https://www.novinite.bg/articles/163651/Garciya-namalyava-danacite", "text": "Гръцкият премиер Алексис Ципрас обяви плановете на правителството за намаляване на данъците след приключване на политиката на бюджетни икономии, осъществяваща се по искане на международни кредитори. Това каза Ципрас по време на речта си пред Централния комитет на СИРИЗА, която дебатираше на тема - \"Гърция в новата епоха\", предаде Ройтерс.\"Ние сме готови да пристъпим към смели промени в областта на данъчното облагане на предприятия и физически лица\", каза Ципрас. Той не уточни точно какви мерки в данъчната сфера правителството е готово да предприеме. Според Ройтерс става дума за намаляване на данъчната тежест. Ципрас заяви също така необходимостта от обновяване състава на ръководството на партия СИРИЗА и правителството в светлината на наближаващите парламентарни избори, които ще се проведат в Гърция през есента на 2019 г. \"За да спечелим тези битки, ние се нуждаем от сплотеност, единство и обновление“, каза Ципрас. „Нашата страна, правителството и партията се нуждаят от нова кръв и по-голямо желание да се работи\", каза министър-председателят.На заседанието на Централния комитет партията избра и новият генерален секретар на СИРИЗА - това е сегашният вътрешен министър Панос Скурлетис. През 2015 г. партия СИРИЗА печели изборите с обещания да се сложи край на политиката на строги икономии, които властите са били принудени да извършват, като необходимо условие за международна финансова помощ. Правителството на Ципрас под натиска на международните кредитори трябваше да се съгласи да продължи старата политика, която доведе до икономическа рецесия и спад в жизнения стандарт в страната.Гърция този месец приключи третата и последна програма за външна макрофинансова помощ и се оттегли от външното управление на чуждестранни кредитори, под което се намираше от 2010 г. насам. Третата кредитна програма в размер на повече от 80 милиарда евро беше приета от страните в еврозоната през август 2015 г. при условия за въвеждането от гръцките власти на нови строги мерки за намаляване на пенсиите, както и на социалните помощи и приватизация на държавната собственост.", "date": "2018.08.28", "title": "Гърция намалява данъците"}
{"url": "https://www.novinite.bg/articles/163716/Obshtina-Kazanlak-vavejda-denonoshten-goresht-telefon", "text": "Община Казанлък въвежда денонощен горещ телефон за сигнали за нередности на територията на цялата община. На  0 700 400 56  безплатно по всяко време бдителните жители на общината могат да подават сигнали за рушене или увреждане на общинска собственост, замърсяване и нерегламентирано изхвърляне на отпадъци и различни други нередности, описани като такива в общинските наредби. Обажданията трябва да са със заявени имена и телефон за връзка. Тя припомни, че снимки за нередности жителите на Казанлък могат да изпращат и като съобщение във Facebook профила на Общината.", "date": "2018.08.28", "title": "Община Казанлък въвежда денонощен горещ телефон"}
{"url": "https://www.novinite.bg/articles/163653/Blizo-li-e-krayat-na-Islyamska-darjava", "text": "Драматично отслабена, Ислямска държава е изправена пред тотално поражение в единствения по рода си \"халифат\", но експерти твърдят, че е почти невъзможно да се разбере колко членове все още има. Онлайн, в пропагандата си ИД твърди, че е непобедена в онова, което е останало от нейната територия - малка част от Източна Сирия – което е малък къс от земята, която някога е контролирала, простиращо се в обхванатата от войни страна и съседен Ирак. Поемането отговорността за смъртоносни нападения в Сирия, както за различните актове на насилие - като атаката от последните часове близо до Париж - имат за цел да гарантират присъствието на организацията в новините. Но експертите, които следят всеки ход на джихадистката група, не могат да кажат със сигурност колко нейни активни членове все още има, отчасти поради факта, че голяма част от предишната й територия остава недостъпна военна зона.Суфан Груп, консултант по сигурността, отбеляза, че през декември коалицията, ръководена от САЩ, е оценила броя на бойците в Ирак и Сирия на 1 000 души. Миналата седмица обаче американското Министерство на отбраната заяви, че вероятния им брой е 17 000 души в Ирак и 14 000 в Сирия. Наблюдателите от ООН дадоха пък оценка в неотдавнашен доклад - между 20 000 и 30 000 души в Ирак и Сирия. \"Динамичните промени в оценките са отличителен белег на анти-ИД кампанията от нейното създаване през 2014 г.\", каза Суфан Груп. Вдъхновени и създавани от ислямистките движения в Ирак в продължение на години доброволци напълниха редиците на ИД, пристигащи първо от Близкия изток, а после и от останалата част на света. Откакто чуждестранните бойци започнаха да пристигат нелегално през граничните пропускателни пунктове, международните разузнавателни служби винаги са се занимавали с оценки.Тела под развалините \"Днес стремежът към постигане на достоверност сочи, че не знаем колко от тях са били убити в коалиционни операции, руски операции, иракски или турски операции\", заяви френският експерт по тероризма Жан-Чарлз Брисард. \"Телата на джихадистите, убити при въздушни нападения, в много случаи са все още под развалините - никой няма да ги намери\", каза Брисард, ръководител на Центъра за анализ на тероризма (ЦАТ). „Значи, докато не знаем със сигурност, че са били убити, те се смятат за живи, някои от тях дори са заведени в съда в задочно“.Торе Хамминг, експерт по ислямски екстремизъм в академичен център в Италия смята, че оценката на ООН е твърде щедра за джихадистите. \"Не вярвам на тази цифра, но също така смятам, че е невъзможно да се прецени\", каза той. \"Първо трябва да определите какво е боец или член на ИД... Още през 2015 г. някои говореха, че ИД е 200 000-членна, включвайки хора, работещи в администрацията й\", добави той. „Новият им брой обхваща само хората с оръжие или всички, които работят за каузата на ИД?... Никой не знае. „Друг фактор за несигурни данни“, каза Брисард, „е че границата между Турция и Сирия остава все още твърде пропусклива“. Турция подсили границите си от началото на сирийската война през 2011 г., но ИД продължава да използва местните контрабандисти, за да помогне на бойците си да я преминат. \"Много джихадисти са преминали нелегално в Турция и са все още там, чакащи да отидат в друга област, където работи ИД“, каза Брисард.\"Точните числа ще останат несигурни. Всичко, което знаем, е, че има пренасочвания към други места - Пакистан, Афганистан, Филипините\". Тъй като ИД се пренасочва към стратегия за насърчаване на атаките на вълци-единаци, Суфан Груп казва, че „е тръгнала по плоскостта - от прото-държава обратно към бунтовническа групировка\". „И все пак“, добавя той, „тя остава сред най-мощните терористични групировки в историята, без недостиг на оръжие или готови войници.\"", "date": "2018.08.28", "title": "Близо ли е краят на Ислямска държава?"}
{"url": "https://www.novinite.bg/articles/163679/Zadarjaha-25-nelegalni-migranti-do-Burgas", "text": "Група от 25 нелегални имигранти е задържана близо до Бургас. Те са се придвижвали с леки автомобили и са само млади мъже. Групата е минала границата от Турция през гората в Странджа планина. Мъжете бяха на земята пред Пето районно управление в Бургас, където е следственият арест.Акцията по задържането им е на Национална служба полиция – София. Следени са както движението на групата, така и каналджиите.Все още няма официална информация от „Гранична полиция”, съобщи bTV", "date": "2018.08.28", "title": "Задържаха 25 нелегални мигранти до Бургас"}
{"url": "https://www.novinite.bg/articles/163667/Gejmarat-ubiec-ot-Florida-e-lejal-v-psihiatrichni-bolnici", "text": "Убиецът от турнира по видеоигри във Флорида имал психично разстройство и два пъти е лежал в психиатрични болници. 24-годишният Дейвид Кац уби двама и рани девет души. Някои от пострадалите все още са в болница. Болезнено пристрастяване към компютрите. Такива били опасенията на майката на Дейвид Кац, още докато той бил дете. Тя често криела видеоигрите, но с годините той все повече започнал да предпочита виртуалния пред реалния свят. Дейвид често не ходел на училище и се криел, за да играе. Поведение, което притеснявало майка му, но баща му твърдял, че симптомите са преувеличени, заради битката са родителски права при развода им. Дейвид лежал няколко пъти в психиатрични болници и вземал антидепресанти. Разследващите не споменават за приятели и близки, а само за познати, които го описват като \"затворен човек, който почти никога не говорел\". На турнира във Флорида Дейвид не стрелял хаотично. Провокиран от загубата си, той се прецелил в противниците си. Ранил смъртоносно 22-годишния Илайджа Клейтън, който участвал в състезанието, за да спечели пари за колеж. И 28-годишният Тейлър Робъртсън - той се състезавал, за да спечели пари за младото си семейство.", "date": "2018.08.28", "title": "Геймърът-убиец от Флорида е лежал в психиатрични болници"}
{"url": "https://www.novinite.bg/articles/163707/Izteche-srokat-za-jelaeshtite-da-stanat-direktor-na-Sofijskata-opera", "text": "В 17 часа днес изтича крайния срок за участие в конкурса за директор на Софийската опера и балет. Министерството на културата даде старт на надпреварата точно преди месец.  Вторият мандат на акад. Пламен Карталов, който е директор в момента, приключи на 18 юли. Мандатът е 5-годишен.", "date": "2018.08.28", "title": "Изтече срокът за желаещите да станат директор на Софийската опера"}
{"url": "https://www.novinite.bg/articles/163681/V-Ispaniya-zadarjaha-polovin-ton-kokain", "text": "В Испания арестуваха осем души в рамките на операция срещу незаконната търговия с наркотици в Алхесирас, автономна провинция Андалусия.Правоохранителните органи са иззели над 520 кг кокаин. Задържаните са членове на престъпна групировка, която е внасяла големи количества наркотици от Южна Америка, пише БГНЕС.От испанското вътрешно министерство съобщиха, че през миналата година са конфискували 477 тона наркотични вещества.", "date": "2018.08.28", "title": "В Испания задържаха половин тон кокаин"}
{"url": "https://www.novinite.bg/articles/163664/Razlikata-mejdu-tragediite-po-sveta-i-tragediite-v-Balgariya", "text": "17 загинали, сред тях едно дете. Десетки настанени в болница в критично състояние, четирима от тях остават на ръба на живота. Такава е трагичната равносметка след като жители на село Световрачане тръгват на еднодневна екскурзия, приключила с катастрофа на превозващия ги автобус край Своге. В събота вечерта вали дъжд. Преди да пропадне в дерето на река Искър, превозното средство удря три коли, след което се преобръща през мантинелата и пропада в дефилето. “Това e единственото място край пътя, където няма дървета”, казва на извънреден брифинг за журналисти на мястото на инцидента вътрешният министър Валентин Радев. Още преди да са направени каквито и да било експертизи, в нощта на трагедията, отново властта обясни, че няма как причината да е в пътя, тъй като платното е било изрядно, а шосето е издадено от ремонт преди по-малко от две години. Няколко пъти всякакви отговорни фактори натъртват на силния дъжд, който е валял в същия момент. Повече информация обаче няма и не може да бъде дадена непосредствено след инцидента. По-малко от 24 часа по-късно обаче според информация, спомената между другото в обедната емисия на Нова телевизия, най-вероятната причина за катастрофата е аквапланинг. С други думи, да, дъждът е наводнил пътя. Ако тази версия се окаже вярна, то настилката не е така изрядна, както първоначално се твърдеше. А за това отговорност носи... държавата. Същият апарат, който в последните почти 10 години използва строителството на пътища за свой основен аргумент, че “гради България”. Коланите са задължителни... когато ги има Междувременно зам-министър на транспорта не отговаря на въпроси дали автобусът е имал колани за пътниците. От неясните обяснения обаче става ясно, че едва ли тази предпазна марка е била спазена, тъй като возилото е на над 17 години.юбопитно обстоятелство е, че след катастрофата на магистрала “Тракия” преди месеци, в която отново имаше загинали, на дневен ред изскочи именно казусът със задължителните колани в междуградски автобуси. От дебатите около текстовете в Закона за движение по пътищата стана ясно, че возилата, произведени преди 2012 година, нямат подобни обезопасяващи средства, а за да им се сложат, трябва да бъдат задължени законово. Случи ли се това пък, законодателите се опасяваха, че добавянето няма да стане по правила, защото за да се промени “конструкцията” на автобуса, това трябва да бъде сторено от производителя. “Фирмите, които имат толкова стари машини, няма да имат средствата да ги реновират при производителя, а ще купят колани за пет лева от битака и ще бъдат декторативни”, обясняваха тогава депутати от опозицията. Ето защо във всички изменения на Закона за движение по пътищата, както и в новите текстове, които са за обществено обсъждане, остана мярката, че коланите са задължителни, ... когато ги има. Никой не е застрахован от трагедии, но... Трагедии се случват по цял свят. Но само в България основната причина за тях е мизерия и немарливост. Подобна оценка може да звучи пресилено - само ден след инцидента. Но е по-добре да се направи именно сега, защото както медиите, така и обществото у нас нямат навика да помнят и след първоначалната “сензационност” услужливо забравят собствените си репортажи и размисли. Ето защо е редно да се каже, че ако информацията на Нова телевизия се окаже достоверна и катастрофата е причинена от аквапланинг - т.е. локва, в която автобусът е поднесъл, отговорността на държавата е ясна. Ако пътниците наистина не са имали колани, което е почти сигурно, – превозвачът носи също огромна отговорност. А защо такива превозвачи съществуват, е въпрос отново към държавната администрация.Не на последно място и още нещо: да, подобни трагедии се случват в цял свят. Но в действията на властта в такива случаи някак проличава ангажираността на управниците към техните граждани. Минути след инцидента представител на правителството обясни на медиите, че само там, където се е случила катастрофата, нямало дървета – т.е. малшанс, което само по себе си е цинизъм. Същият цинизъм се видя и в действията на държавния глава Румен Радев, който пък без да има каквито и да е правомощия, “навести” пострадалите в Пирогов, за се покаже пред камерите и да заяви, че разговорял само с една жена, която била контактна. Да, никой не е застрахован от трагедии. Умните държави се стараят обаче да не стават съучастници в тях – новите им пътища не образуват водни пързалки; те разчитат на предпазни колани, а не на дървета, които да пазят пътниците в автобусите. Управниците им пък не ползват подобни ужасни инциденти, за да се покажат по телевизията...", "date": "2018.08.28", "title": "Разликата между трагедиите по света и трагедиите в България"}
{"url": "https://www.novinite.bg/articles/163678/Gracki-pilot-zagina-pri-katastrofa-na-voenen-ucheben-samolet", "text": "Учебен двуместен самолет на гръцките военновъздушни сили катастрофира тази сутрин в Пелопонес, като първият пилот бе открит мъртъв, а вторият е откаран в болница в добро състояние, предаде БТА, позовавайки се на гръцки медииСамолетът T-2 Buckeye паднал северно от град Спарта в Южна Гърция.Започнало е разследване на катастрофата.Самолетите T-2 са сред най-старите в гръцките ВВС.", "date": "2018.08.28", "title": "Гръцки пилот загина при катастрофа на военен учебен самолет"}
{"url": "https://www.novinite.bg/articles/163637/Oblachno-s-prevealyavaniya-ot-darj-shte-e-vremeto-dnes", "text": "Днес ще има променлива, над планинските райони по-често значителна облачност. На отделни места, главно в западната половина на страната ще има валежи от дъжд, след обяд придружени с гръмотевици. Ще е ветровито - с умерен северозападен, в Източна България и временно силен северен вятър. Максималните температури ще са предимно между 26° и 31°. Над планините облачността ще е често значителна на места с валежи от дъжд. Привечер облачността ще се разкъса и намалее. Ще духа умерен и временно силен североизточен вятър. Максималната температура на височина 1200 метра около 21°, на 2000 метра – около 14°.Над Черноморието облачността ще е променлива и на отделни места, главно преди обяд краткотрайно ще превали. Ще духа умерен и временно силен северен вятър. Максималните температури на въздуха: 27°-30°. Температурата на морската вода е 26-27°. Вълнението на морето ще е 2-3 бала.", "date": "2018.08.28", "title": "Облачно с превеалявания от държ ще е времето днес"}
{"url": "https://www.novinite.bg/articles/163642/Blizo-5000-zrelostnicite-na-popravka-na-maturata-po-BEL", "text": "С матура по български език и литература днес започват държавните зрелостни изпити от сесията август-септември.Изпитът е от 08:00 ч., авторът и произведението за 41-ва задача ще бъдат обявени в 12:00 ч., а след 16:30 ч. на сайта на Министерството на образованието и науката ще публикуват изпитния вариант и ключ с верните отговори.Близо 5000 зрелостници са подали заявления за явяване на изпита.Резултатите от него ще бъдат обявени до 10 септември.Утре е вторият задължителен държавен зрелостен изпит по предмет по избор от сесията август-септември, а в периода 30 август – 5 септември ще се проведат държавните зрелостни изпити по желание.", "date": "2018.08.28", "title": "Близо 5000 зрелостниците на поправка на матурата по БЕЛ"}
{"url": "https://www.novinite.bg/articles/163688/Serafim-ot-Jovkov-se-padna-na-maturata-po-literatura", "text": "Разказът \"Серафим\" от Йордан Йовков се е паднал на днешния държавен зрелостен изпит по български език и литература, съобщи Министерството на образованието и науката.Матурата започна в 8 ч. с тест, а темата за последния въпрос от него - \"Доброта и самота\", бе съобщена в 12 ч. от съображения за сигурност. Явяващите се имаха право да изберат дали да пишат интерпретативно съчинение или есе по падналия се откъс.Изпитът продължи 4 астрономически часа, а за зрелостниците със специални потребности - 6 часа.Тестът и верните отговори ще бъдат оповестени след 16:30 ч. днес.Оценките ще бъдат обявени до 10 септември.Над 4 500 младежи заявиха участието си в днешната матура. Предстои от МОН да обявят колко от тях са се явили.На първата изпитна сесия - през пролетта - явилите се на матурата по български писаха върху \"Вяра\" от Никола Вапцаров.", "date": "2018.08.28", "title": "Серафим от Йовков се падна на матурата по литература"}
{"url": "https://www.novinite.bg/articles/163727/Tokio-Severna-Koreya-ostava-seriozna-i-neposredstvena-zaplaha", "text": "Северна Корея продължава да представлява \"сериозна и непосредствена заплаха\", пише в годишния доклад на японското министерство на отбраната, което остава недоверчиво към Пхенян въпреки дипломатическия напредък през последните месеци, предаде AFP.Mиналата година Бялата книга на министерството беше публикувана, докато напрежението със Северна Корея беше в апогея си на фона на изстрелване на ракети и ядрени изпитания.Американският президент Доналд Тръмп тогава обеща да реагира с \"огън и ярост\" срещу Севера.Но на Зимните олимпийски игри, организирани в Южна Корея, започна зрелищно сближаване, достигнало кулминация с историческата среща на върха на 12 юни в Сингапур между Тръмп и севернокорейския лидер Ким Чен-ун.Въпреки това, позицията на Токио е непоклатима: \"Няма промяна в оценката ни за заплахата от ядрените оръжия и севернокорейските ракети\" за сигурността на Япония, се подчертава в Бялата книга.", "date": "2018.08.28", "title": "Токио: Северна Корея остава \"сериозна и непосредствена заплаха\""}
{"url": "https://www.novinite.bg/articles/163655/Shte-piem-li-po-skapo-vino-tazi-zima", "text": "Оскъдна и скъпа реколта от грозде. Стотици декари лозя в Пловдивско са съсипани от дъждовете. Село Брестовица е известно като меката на винените сортове грозде. Лошото време обаче попари надеждите на стотици производители в региона, които очакваха добра реколта. Заради ниските добиви прогнозата им е, че изкупната цена на гроздето ще скочи. Означава ли това обаче, че и цената на виното ще скочи тази зима.Средно с 50% по-ниски добиви очакват тази година гроздопроизводителите в Пловдивско. Георги Стаменов отглежда 30 декара винени сортове мавруд и каберне край пловдивското село Първенец. Половината от продукцията му е съсипана от дъждовете.Стотици декари лозя са поразени от мана. Влагата донесла и вредителите. В съседното село Брестовица ситуацията е подобна. Затова производителите прогнозират, че слабата реколта ще вдигне цената на гроздето.Много от винпромите се канят да не изкупуват скъпото българско грозде, а да внесат от Гърция и Македония, където е по-евтино. Винопроизводителите засега са предпазливи и не смеят да вдигнат цените, защото пазарът е доста свит, а и повечето изби имат непродадени количества от минали години.За разлика от винпромите, дребните производители смятат да повишат цената на виното. Така очакванията на производителите са една бутилка хубаво червено вино в търговската мрежа да стигне 17 лева.", "date": "2018.08.28", "title": "Ще пием ли по-скъпо вино тази зима?"}
{"url": "https://www.novinite.bg/articles/163706/Otlagat-Igra-na-tronove", "text": "Осмият и последен сезон на хитовия сериал на HBO “Игра на тронове“ ще направи премиерата си с няколко месеца по-късно от първоначалните планове.Според официалната информация, той ще се появи на бял свят през първата половина на 2019 г., като точна дата до този момент не е оповестявана. По-рано Мейзи Уилямс, която скача в кожата на Аря Старк в поредицата, коментира, че новите епизоди ще тръгнат през април 2019 г.Въпреки това Джо Боуер, който работи по визуалните ефекти на „Игра на тронове“ разкри преди дни, че осмият сезон ще пропусне следващите награди „Еми“. Причината – според регламента на отличията, дадена продукция може да се бори за приз, ако е излъчила поне част от епизодите си преди 31 май същата година. Тоест „Игра на тронове“ ще се завърне в ефира най-рано през месец юни 2019 г. Какво е наложило отлагането на премиерата обаче така и не става ясно.За тазгодишното 70-то издание на церемонията, което ще се проведе на 17 септември, „Игра на тронове“ си завоюва 22 номинации. Миналата година сериалът отново пропусна „Еми“-тата заради закъсняла премиера. Екипът явно очаква същия сценарии да се повтори и през 2019 г.", "date": "2018.08.28", "title": "Отлагат „Игра на тронове“"}
{"url": "https://www.novinite.bg/articles/163720/Moodys-preduprejdava-za-nova-finansova-kriza-v-SASht", "text": "Дълговете на нефинансовите компании в САЩ могат да станат причина за следващата финансова криза, предупреждава Moody’s Analytics в обзор, публикуван на 23 август. Главният икономист на Moody’s Analytics Марк Занди обръща внимание на плащещата прилика между ипотечните кредити (subprime), които предизвикаха финансовата криза в САЩ през 2007-2008 година и последвалия глобален икономически спад, и сегашният пазар на рискови заеми (leveraged loans) и т.нар. облигации боклук (junk bonds).С Leveraged loans се обозначават заеми, които се дават на и без това задлъжнели нефинансови компании. По правило тези кредити се предоставят при праващи лихви, обвързани с Libor, което означава, че лихвите растат с ръста на икономиката. Компаниите използват парите за финансиране на сливания и поглъщания, изплащане на дивиденти, купуване на собствени акции и рефинансиране на стари задължения.Това е най-сериозната заплаха за сегашния делови цикъл, коментира Занди.По данни на Moody’s рисковите заеми са достигнали 1,4 трилиона долара, а заедно с „боклучените“ корпоративни облигации сумата достига 2,7 трилиона.Според Занди това е близо до нивата на ипотечните кредити от 2008 година, които са достигнали близо 3 трилиона долара и са довели да кризата.", "date": "2018.08.28", "title": "Moody’s предупреждава за нова финансова криза в САЩ"}
{"url": "https://www.novinite.bg/articles/163668/V-sledvashtite-dni-shte-ni-radva-slanchevo-i-toplo-vreme", "text": "След влошаването на времето в началото на тази седмица лятото ще се завърне в следващите дни със слънчево и топло време.Днес ще има променлива, над планинските райони по-често значителна облачност. На отделни места, главно в западната половина на страната ще има валежи от дъжд, след обяд придружени с гръмотевици.От сряда ни очакват дни с хубаво време, сочи средносрочната прогноза за времето, базирана на компютърни модели и представена в Дарик кафе.До края на тази седмица и в началото на следващата лятото продължава. Утре на по-малко места е възможно да превали, а времето ще се затопли.И след това ни очакват дни със слънчеви часове и повишаващи се температури, които в следобедните часове ще достигат 28-33 градуса.В петък срещу събота и неделя срещу понеделник са възможни краткотрайни превалявания, главно в планинските райони на Северозападна и Западна България.", "date": "2018.08.28", "title": "В следващите дни ще ни радва слънчево и топло време"}
{"url": "https://www.novinite.bg/articles/163639/Izlojba-na-fotografii-ot-Sofiya-i-Havana-presazdava-duha-na-dvete-stolici-na-Mosta-na-vlyubenite", "text": "София. „Калиман Карибе“ организира изложбата „Атмосфера от София и Хавана“ с вдъхновяващи гледки и интересни съпоставки на забележителности от двете столици в културен паралел. Тя символично отбелязва 500-годишнината на Хавана и гордостта на неостаряваща София. Откриването бе дадено в присъствието на посланика на Куба в България Н.Пр. Педро Пабло Сан Хорхе Родригес, представители на институции и гости. Паната могат да бъдат разгледани безплатно в периода 20 август – 3 септември 2018 г. на „Моста на влюбените“ до НДК.60-те фотоса от България и Куба пренасят атмосферата на двете култури, показвайки приликите между тях в природен, архитектурен и социален план. \"Етюд-и-те на София“ на фотографа Иван Шишиев изтъкват родните акценти, а фотографии от Кубински културен фонд от Хавана пресъздават духа на „Острова на свободата“ в София, правейки идеен мост между двете държави. Инициативата на компанията се осъществява с подкрепата Столична община и Кубинското посолство в България.Затвърждавайки своите позиции на ексклузивен дистрибутор на кубинските ръчно свити пури Habanos за България и още 10 държави, цел на „Калиман Карибе“ е да обогати културата на своите клиенти в социален аспект, както и да запали техния интерес към богатствата на стара Хавана„Калиман Карибе“„Калиман Карибе“ ООД е основана през 1995 г. като ексклузивен дистрибутор на престижните марки ръчно свити пури Habanos за България. В годините компанията затвърждава своята лидерска позиция в сферата на ритейл и дистрибуция на ръчно свити пури, тютюневи изделия, висок клас аксесоари за пушене и гурме продукти. Портфолиото на „Калиман Карибе“ непрекъснато се обновява, отговаряйки на търсенето на клиентите и на новостите на пазара, предлагайки богат продуктов микс от световноизвестни марки и производители.Компанията е лицензен представител на La Casa del Habano – световна луксозната верига бутици за пури Habanos с произход от Куба, както и управлява собствена марка от премиални магазини за тютюневи изделия – Premium Cigars & Tobacco. Бутиците са разположени на топ локации в цялата страна и в чужбина. „Климан Карибе“ е представител и на елитния бранд Cohiba Atmosphere отново под лиценза на Habanos s.а. Концепцията на Cohiba Atmosphere Sofia е да предложи уникално изживяване на своите посетители в ексклузивна  обстановка, с висок клас продукти и обслужване, отговаряйки на най-високите международни стандарти в областта. Клубът предлага възможности и за частни събития, дискретни лични и бизнес срещи.Считано от 2016 г., „Калиман Карибе“ в сътрудничество с Habanos s.a. разширява своето международно присъствие като ексклузивен дистрибутор на ръчно свити пури за Албания, Армения, Босна и Херцеговина, България, Косово, Хърватия, Македония, Сърбия, Словения, Румъния и Черна гора.Мисия и основна ценност за компанията е промотиране на Habanos културата и като продължение на този приоритет е образователното направление Habanos Academy. В рамките на основните нива на обучението се добиват задълбочени познания за историята, произхода и процеса на изработката на пурите, ритуали на поднасяне,  дегустационни умения, професионализма на habanossommeliers и др.", "date": "2018.08.28", "title": "Изложба на фотографии от София и Хавана пресъздава духа на двете столици на „Моста на влюбените“"}
{"url": "https://www.novinite.bg/articles/163702/MON-naloji-nakazaniya-za-greshkata-v-klasiraneto-za-priema-sled-sedmi-klas-v-Sofiya", "text": "Министерството на образованието и науката е наложило три наказания заради грешката в първото класиране през юли за приема на ученици след седми клас в четири гимназии в София. Това потвърдиха за БТА от МОН.Началникът на Регионалното управление на образованието (РУО) в София Ваня Кастрева е с порицание.Експертите от РУО Камен Радев и Ваня Станчева са наказани с отлагане на повишението в ранг с една година. Наказанията са заради грешка в изчисленията на баловете на ученици за първото класиране в Технологичното училище \"Електронни системи\" към Техническия университет в София, в Националната природо-математическа гимназия \"Акад. Любомир Чакалов\", в Професионалната гимназия по електроника \"Джон Атанасов\" и в паралелката \"Парково строителство\" на Софийската гимназия по строителство, архитектура и геодезия \"Христо Ботев\".", "date": "2018.08.28", "title": "МОН наложи наказания за грешката в класирането за приема след седми клас в София"}
{"url": "https://www.novinite.bg/articles/163640/Pirogov-Tri-jeni-raneni-v-katastrofata-kraj-Svoge-oshte-sa-s-opasnost-za-jivota", "text": "Три жени от лекуващите се в \"Пирогов\" пострадали при трагичния инцидент с автобус край Своге в събота остават с опасност за живота. Това информира на извънреден брифинг директорът на болницата проф. Асен Балтов. Той допълни, че оперативни интервенции на сериозно пострадалите преди те да се стабилизират няма да бъдат извършвани. От думите на Балтов стана ясно още, че за изписване на някой от по-леко ранените ще може да се говори чак след седмица. \"Най-тежко пострадалите са три жени, които са с тежки гръдни контузии и травми, на апаратна вентилация, с опасност да живота\", каза Балтов. Той обясни, че засега не се предприемат никакви оперативни интервенции. \"Първо трябва да бъдат стабилизирани, да бъде преодоляна гръдната травма, след което, естествено, предстоят оперативни интервенции, но те сега не са на дневен ред. Когато - може би след около пет-шест дни - се стабилизира гръдната травма, тогава можем да говорим\", допълни той.\"Никой не бърза да изписва такива случаи, защото знаете, че механизмът на травмата е много тежък, това са 20 метра височина, най-вероятно автобусът се е търкалял и ефектът на това нещо се очаква да бъде... Може би в следващите десет дни има скрити неща, които тепърва могат да излязат. Както се оказа с тези две жени, които имат леки гръдни контузии, в първия момент те се чувстваха добре, но постепенно се вижда, че има проблем с гръдните контузии\", каза Балтов.  ", "date": "2018.08.28", "title": "Пирогов: Три жени, ранени в катастрофата край Своге, още са с опасност за живота"}
{"url": "https://www.novinite.bg/articles/163643/Proektant-i-stroiteli-si-prehvarlyat-topkata-koj-e-vinoven-za-patya-Sofiya-Svoge-Mezdra", "text": "Проектантът на пътя инж. Даниела Пенева е допуснала серия от грешки при изготвянето на проекта за ремонта на фаталния път София – Своге – Мездра. Това каза в интервю за Дарик партньорът на „Трейс груп“ в ремонта на пътната отсечка – Цветан Цветанов. Той е управител на „Пътно поддържане Дупница” ЕООД. „Имаше много проблеми, не само бордюрите“, обясни Цветанов. Пътят е проектиран 2011 година. Ремонтът е на стойност близо 23 милиона и половина евро. Няма грешки в проектирането на пътя, в чиято отсечка 17 души загинаха при тежка катастрофа с автобус. Това коментира от своя страна проектантът на трасето инж. Даниела Пенева за \"Дарик\".Проектантът на трасето София – Своге – Мездра е допуснал серия от грешки, разказа съдружникът на „Трейс“ в ремонта на този участък – управителят на „Пътно поддържане Дупница” Цветан Цветанов:„Ние сме си разделили участъците и аз в този пътен участък нямам отношение, защото не съм го правил. Нашият участък е след Своге, към Мездра. Проектант на проекта мисля, че беше Даниела Пенева. Много проектантски грешки имаше в самия проект и ние сме длъжни да изпълним това, което ни е дадено по проект. Ние се съобразяваме с това, което са решили проектантите. Много е несериозно да се обвинява изпълнителят, но накрая разследващите органи ще изяснят какъв е проблемът с неприятния инцидент. Този проект е преди 7 години, но е имало проблеми в самия проект, които впоследствие са преработвани и впоследствие са изпълнявани така, както трябва да се решат. Действително има неща, които самите проектанти трябва да вземат като решение и ние ги изпълняваме“, посочи Цветанов.Междувременно проектантът на трасето инж. Даниела Пенева отрече обвиненията на строителите на пътя – Николай Михайлов от „Трейс груп“ и Цветан Цветанов от „Пътно поддържане Дупница” ЕООД. Двете фирми в съдружие са ремонтирали пътния участък по проект на инж. Пенева.„Този път е с много криви и за мен е много добре проектиран за условията, които са на този път. Даже в записката е написано, че той е в тежки теренни условия с много криви. Написано е ясно и точно“, каза тя.Наличието на бордюри в рисковия участък е било задължително, обясни проектантът:„Участъкът е в урбанизирана територия. Урбанизираната територия е километър назад и не само сега, но и преди има регулация, в която има тротоар от едната страна, защото има движещи се пешеходци. Бордюрът е за да има пешеходно движение по тротоара и то не само с този проект. Ние не може, когато сме в урбанизирана територия, да забравим пешеходците“.Според инж. Пенева мантинелата на мястото на катастрофата е съобразена със стандартите в сектора и няма как да издържи на тежестта на пътнически автобус от 40 тона.", "date": "2018.08.28", "title": "Проектант и строители си прехвърлят топката кой е виновен за пътя София-Своге-Мездра"}
{"url": "https://www.novinite.bg/articles/163726/Izlojba-V-zorata-na-evropejskata-civilizaciya-Slatina-Sofiya-na-8-hilyadi-godini", "text": "РЕГИОНАЛЕН ИСТОРИЧЕСКИ МУЗЕЙ – СОФИЯ представя изложбата \"В зората на европейската цивилизация: Слатина – София на 8 хиляди години\". Тя се организира по повод 33 години от началото на разкопките на раннонеолитното селище Слатина – София.Официалното откриване е на 17 май 2018 г. (четвъртък) от 18:00 ч. Изложбата \"В зората на европейската цивилизация: Слатина – София на 8 хиляди години\" дава обилна информация както за начина на живот на обитателите на праисторическото селище, така и за историята на проучванията. Разкопките се ръководят от чл.-кор. проф. д. и. н. Васил Николов.В експозицията са представени чрез находки над десет праисторически къщи, разкрити и проучени на терен. Те са от различни етапи на обитаване на раннонеолитното селище, което се датира в периода от края на VII до първата половина на VI хил. пр. Хр. Сред включените в изложбата експонати фигурират: керамични съдове, включително бялорисувана керамика, култови масички, тежести за стан, фрагменти от антропоморфни съдове, антропоморфни и зооморфни фигурки, костени инструменти и амулети, предмети изработени от рог, каменни сечива (брадви, длета, тесли) и др.Временната експозиция се организира от Регионалния исторически музей – София в партньорство с Националния археологически институт с музей на БАН, от който е екипът, ръководещ теренните проучвания на Слатина. Изложбата е финансирана по Програма \"Култура\" – 2018 г. на Столична община чрез проект на Студентско читалище „Св. Климент Охридски – 1997“ – София.Официалното откриване на изложбата \"В зората на европейската цивилизация: Слатина – София на 8 хиляди години\" е в Регионалния исторически музей – София на 17 май 2018 г. от 18:00 ч. Тя може да бъде видяна до 3 септември 2018 г.", "date": "2018.08.28", "title": "Изложба: \"В зората на европейската цивилизация: Слатина – София на 8 хиляди години\""}
{"url": "https://www.novinite.bg/articles/163638/Vajno-za-shoforite-v-Sofiya-Promeni-v-dvijenieto-po-bul-Konstantin-Velichkov", "text": "Въвежда се организация на движението за ремонт по бул. \"Константин Величков\". Това съобщиха от Столичната община. От 00.00 ч. на 28 август до 24.00 ч. на 6 септември се забранява влизането на пътни превозни средства по дясна пътна лента на пътното платно на бул. \"Константин Величков\", в участък от 70 м след кръстовището с ул. \"Цар Симеон\", в посока бул. \"Сливница\". От 00.00 ч. на 28 август до въвеждане на постоянната организация на движение по бул. \"Константин Величков\" и бул. \"Възкресение\" (изграждането на обособеното трамвайно и автобусно трасе), автобусна спирка \"Метростанция К. Величков\" на бул. \"Константин Величков\" в посока бул. \"Александър Стамболийски\" (за автобусни линии 11 и 83) се измества назад преди кръстовището с бул. \"Тодор Александров\". От 00.00 ч. на 28 август до 24.00 ч. на 6 септември се измества трамвайна спирка \"Ул. Цар Симеон\" (за трамвайна линия 11) и автобусна спирка \"Ул. Цар Симеон\" (за автобусни линии 11 и 83) на бул. \"Константин Величков\" назад в посока бул. \"Тодор Александров\" на обща временна комбинирана спирка преди кръстовището с ул. \"Цар Симеон\".От 00.00 ч. на 28 август трамвайна спирка \"Метростанция К. Величков\" (за трамвайни линии 3, 11 и 22) се измества на новоизградения перон на бул. Константин Величков след бул. Тодор Александров в посока бул. Александър Стамболийски. От 00.00 ч. на 28 август за постоянно се закриват трамвайни спирки с кодове: 0285 \"Бул. Ал. Стамболийски\" (за трамвайни линии 11 и 22) на бул. Константин Величков след кръстовището с бул. \"Александър Стамболийски\" в посока бул. \"Възкресение\"; 0286 \"Бул. Ал. Стамболийски\" (за трамвайни линии 11 и 22) на бул. Константин Величков преди кръстовището с бул. \"Александър Стамболийски\" в обратната посока.", "date": "2018.08.28", "title": "Важно за шофьорите в София: Промени в движението по бул. „Константин Величков“"}
{"url": "https://www.novinite.bg/articles/163641/Svetovrachene-se-proshtava-s-chetiri-ot-jertvite-na-katastrofata", "text": "Световрачене се прощава с четири от жертвите на тежката катастрофа край Своге. На 25 август автобус се удари, падна в дере и загинаха 17 души. 15 от тях са от село Световрачене. Днес ще бъде погребано и 13-годишното момче, което загина заедно със своята баба.Засега с обвинение за тежкия инцидент е само шофьорът на автобуса Григор Григоров. Прокуратурата го разследва за причиняване на смърт по непредпазливост. Той е шофирал с превишена скорост, но според експертите част от причините за инцидента са лошата пътна настилка и неправилно поставените мантинели.", "date": "2018.08.28", "title": "Световрачене се прощава с четири от жертвите на катастрофата"}
{"url": "https://www.novinite.bg/articles/163646/Prodaljava-razsledvaneto-na-prichinite-za-incidenta-kraj-Svoge", "text": "И днес продължава разследването на причините за трагедията в Искърското дефиле. Засега с обвинение за тежкия инцидент е само шофьорът на автобуса Григор Григоров.Прокуратурата го разследва за причиняване на смърт по непредпазливост. Той е шофирал с превишена скорост, но според експертите част от причините за инцидента са лошата пътна настилка и неправилно поставените мантинели.На това мнение са и част от жителите на района, в който се е случила катастрофата.", "date": "2018.08.28", "title": "Продължава разследването на причините за инцидента край Своге"}
{"url": "https://www.novinite.bg/articles/163648/V-petak-priklyuchvat-urocite-za-deca-na-NHA", "text": "Хепънинг на тема: „Летящите“ ще открие деветото издание на Лятната академия за деца и ученици в Националната художествена академия, която ще се проведе от 1 до 31 август.Ателиетата на 120-годишната Художествена академия ще се превърнат в работилници за всевъзможни реални и приказни хвъркати обекти.Децата ще се срещнат със „супергероя“ на деветото издание – Карлсон, който живее на покрива. Литературният персонаж ще бъде талисман и вдъхновител на творческите дейности на тазгодишната Лятна академия.Малчуганите ще се запознаят с книгите на издателство за детска литература „Точица“ и ще разговарят с издателката Зорница Христова за творчеството на Астрид Линдгрен и нейните симпатични и неостаряващи герои. Ще могат да разлистят и антикварни екземпляри от първите преводни издания на книгите на Линдгрен, съхранявани в Народната библиотека. Балонена инсталация със самия Карлсон ще се издигне над сградата на Академията.Лятната детска академия е дългосрочен образователен проект на НХА, организиран от фондация \"Св. Пимен Зографски\". Проектът е предназначен за деца и ученици от 6 до 15-годишна възраст. Всеки делничен ден през месец август, от 9.00 ч. до 18.00 ч. в ателиетата на НХА.Лятната академия за деца и ученици е част от Календара на културните събития на Столична община.", "date": "2018.08.28", "title": "В петък приключват уроците за деца на НХА"}
{"url": "https://www.novinite.bg/articles/163650/V-Balgariya-ima-oshte-48-opasni-za-shoforite-mesta", "text": "Проблемите участъци по пътищата в страната, на които е възможно да се получи аквапланинг, са 48, съобщиха от Министерството на регионалното развитие и благоустройството. Аквапланингът е една от най-опасните ситуации на пътя. Тя се случва, когато върху пътната настилка има воден слой, който създава т.нар. \"хидродинамичен клин\", заради който гумата на превозното средство временно губи сцепление с пътя, обяснява bTV. Това води до загуба на контрол от страна на шофьора на превозното средство. 1655 фиша са издадени през вчерашния ден при спецакции в страната Продължават ежедневните засилени полицейски проверки по пътищата на страната, съобщиха от МВР. В посочените 48 отсечки служители на АПИ работят приоритетно, за да премахнат опасността. Към момента е отстранен най-големият участък, предразположен към такива инциденти, на АМ \"Тракия\". Той се намира в посока София между Ихтиман и Пазарджик, като рисковата отсечка е на 67-ия километър. Проектира се отстраняването на още два опасни участъка на АМ \"Тракия\" в района Ихтиман. Предстои работа и по още 13 отсечки с подобен риск, но на АМ \"Хемус\". Те се намират между 59-ия и 77-ия километър в двете платна. До десет дни дружеството \"Автомагистрали\" ще е готово с проектите за отстраняване на дефектите, а от регионалното министерство гарантират, че тези ремонти ще са приключили преди началото на зимата.", "date": "2018.08.28", "title": "В България има още 48 опасни за шофьорите места"}
{"url": "https://www.novinite.bg/articles/163654/Patnicheski-avtobus-i-mikrobus-se-udariha-na-patya-Bansko-Goce-Delchev", "text": "Отново инцидент с пътнически автобус. Този път той се е сблъскал с микробус на пътя Банско-Гоце Делчев. Катастрофата е станала малко преди 9.00 ч.По неофициална информация микробусът е поднесъл и се ударил в междуградския автобус, пише БГНЕС.При инцидента има двама леко пострадали - шофьорите на двете превозни средства. Те са настанени в болницата в Разлог.Катастрофата е станала при разклона за село Елешница. И двамата пострадали са от град Гоце Делчев.", "date": "2018.08.28", "title": "Пътнически автобус и микробус се удариха на пътя Банско-Гоце Делчев"}
{"url": "https://www.novinite.bg/articles/163645/Jitelite-na-Svoge-se-gotvyat-za-protest", "text": "След тежкия инцидент с автобус, при който загинаха 17 души, жители на Своге се готвят за протест в сряда. Целта му е да повиши вниманието към опасния участък и да спаси други човешки животи. Хората разказаха, че са подавали сигнали за множество катастофи в района на инцидента. Те обаче не са получили внимание от институциите.В понеделник вечерта местните се събраха на мястото на инцидента. С мълчаливо шествие и бдение те изразиха съпричастността си към трагедията и поискаха отговори защо на този участък се случват толкова много катастрофи. В те коментираха, че пътят е опасен още от момента на пускането му в експлоатация. В началото е стоял без предпазни мантинели. Водата в участъка не се оттича, в резултат на което колите поднасят.Хората разказаха още, че мантинелата е в лошо състояние заради тир, който я е бутнал преди два месеца. Тя не е захваната в цимента, а директно за тревата. Подавани са сигнали и за лошата настилка на пътя.Местните информираха, че знакът за ограничението в скоростта е сложен съвсем скоро - след удара на тир в мантинелата. ", "date": "2018.08.28", "title": "Жителите на Своге се готвят за протест"}
{"url": "https://www.novinite.bg/articles/163649/Ogranichavat-dostapa-do-sektor-B-i-V-na-Nacionalniya-stadion", "text": "До 20:00 часа на 31.08.2018 г. се забранява влизането, престоят и паркирането на пътни превозни средства при сектор Б и В на Националния стадион  \"Васил Левски\".„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.08.28", "title": "Ограничават достъпа до сектор Б и В на Националния стадион"}
{"url": "https://www.novinite.bg/articles/163657/Jena-izletya-s-kolata-si-v-reka-Mesta", "text": "Жена излетя с колата си в река Места. Инцидентът е станал тази сутрин към 7.40 часа при разклона за разложкото село Елешница. Водачката е изгубила контрол над автомобила и е излетяла в речното корито. За късмет, тя не е пострадала сериозно. Успяла е сама да излезе от колата и е се е обадила на телефон 112. Десет минути по-късно друг пътен инцидент е станал в района. Между село Места и град Добринище са се ударили пътнически автобус и микробус \"Мерцедес\". При сблъсъка няма пострадали, нанесени са само материални щети.", "date": "2018.08.28", "title": "Жена излетя с колата си в река Места"}
{"url": "https://www.novinite.bg/articles/163659/Dyadoto-na-pochinaloto-v-kola-dete-Ne-sme-razbrali-che-e-vlyazlo-vatre", "text": "''Колата в двора не беше палена 25 дни, едната врата беше леко отворена. Не съм виждал детето в колата, видях го в стаята да гледа телевизия. Аз излязох с буса и там ми се обадиха да го търсят. Мен ме е нямало най-много час. Не сме разбрали, че детето е влязло в колата'', разказа пред bTV дядото на 2-годишното дете, което почина от прегряване в колата в село Желю войвода, област Сливен.Трагедията се разиграва в неделя следобяд. Малкият Александър е бил в кома, когато е бил приет в болница, след като е престояло заключено в автомобил при над 30°. Лекарите не успели да го спасят.Според кмета на селото семейството е трудолюбиво, не разчита на социални помощи, а работа. Семейството има още три деца. От социалните служби тепърва започват проверките, като ще огледат и в какви условия живеят другите деца и дали не са в риск.", "date": "2018.08.28", "title": "Дядото на починалото в кола дете: Не сме разбрали, че е влязло вътре"}
{"url": "https://www.novinite.bg/articles/163656/Ilian-Todorov-10-meseca-chakam-otgovor-za-kritichnite-patishta-v-Sofijska-oblast", "text": "Областният управител на Софийска област Илиан Тодоров даде пресконференция за това как институциите смятат да се справят с войната по пътищата в Софийска област. Илиан Тодоров, областен управител на Софийска област: С цел превенция на подобни катастрофи изпратих писмо до Министерския съвет, до председателя на АПИ и до директора на Областно пътно управление, в което давам пълен списък на пътищата, които са в критично състояние и които могат да предизвикат катастрофи и подобни трагични случаи. Вече 10 месеца нямам отговор в качеството ми на областен управител нито от АПИ, нито от ОПУ. До този момент ОПУ е трябвало да предостави 4 отчета за свършената от тях работа във връзка със състоянието на пътищата в областта. От тези отчета аз съм получил само един. Вчера имахме една работна среща с шефа на ОПУ Георги Георгиев - бивш кмет на Сливница, който дори отказва да ми каже какъв е бюджетът за ремонта на пътищата на територията на Софийска област. Седем месеца се молих на АПИ да сложат табели от къде започва и къде свършва Софийска област.", "date": "2018.08.28", "title": "Илиан Тодоров: 10 месеца чакам отговор за критичните пътища в Софийска област"}
{"url": "https://www.novinite.bg/articles/163644/Start-na-voennoto-uchenie-Shabla", "text": "Старт на военното учение \"Шабла\", при което пилоти на изтребители от авиобаза \"Граф Игнатиево\" ще провеждат експериментални и бойни стрелби.Подготовката ще бъде наблюдавана от военния министър Красимир Каракачанов, полетите ще се извършват от и за база „Граф Игнатиево”.Пилоти на щурмовата ни авиация ще проведат и морска подготовка като летят от Летище Балчик.", "date": "2018.08.28", "title": "Старт на военното учение \"Шабла\""}
{"url": "https://www.novinite.bg/articles/163663/Loshi-sa-usloviyata-za-turizam-v-planinite", "text": "Лоши са условията за туризъм в планините. Това съобщиха от Планинска спасителна служба (ПСС) при БЧК. Почти всички високи части на планините са в мъгла, при Черни връх духа силен вятър на останалите места е умерен. На много места през нощта е паднал дъжд и теренът е мокър. Прогнозите не показват бързо подобряване на времето и условията. Температурите са сравнително ниски, по най-високите части на планините под 10 градуса, а на нивото на хижите между 12-15 градуса. На места превалява слаб дъжд. В обичайния за лятото режим работят лифтовите съоръжения на Пампорово, Боровец и Банско. Няма регистрирани инциденти с туристи за последното денонощие", "date": "2018.08.28", "title": "Лоши са условията за туризъм в планините"}
{"url": "https://www.novinite.bg/articles/163669/Horata-ot-Svoge-Cyaloto-Iskarsko-defile-e-opasno", "text": "Не само участъкът, в който стана автобусната катастрофа със 17 загинали, но и цялото Искърско дефиле е много опасно. Това казаха пред бТВ хора от Своге, които тази сутрин бяха на мястото на трагедията.Инцидентите са многобройни, цялото Искърско дефиле е много опасно, на повечето места мантинелите са поставени не както трябва, заяви една от жените.Хората дадоха пример, че на мястото на автобусната катастрофа тир е съборил мантинелата, която две седмици не е била поправена. „А след като я оправиха, само я прикрепиха, без да положат цимент и без да я захванат така, че да издържи тир или автобус. И дете с колелото да беше минало, щеше да я бутне”, разказват те.В понеделник вечерта местните се събраха на мястото на инцидента. С мълчаливо шествие и бдение те изразиха съпричастността си към трагедията и поискаха отговори защо на този участък се случват толкова много катастрофи.", "date": "2018.08.28", "title": "Хората от Своге: Цялото Искърско дефиле е опасно"}
{"url": "https://www.novinite.bg/articles/163660/Kamion-nadvisna-nad-rekata-na-Lavov-most-v-Sofiya", "text": "Камион надвисна над реката на Лъвов мост в София. На място има екипи на пожарната и полиция.Изясняват се причините за инцидента.Очаквайте подробности!", "date": "2018.08.28", "title": "Камион надвисна над реката на Лъвов мост в София"}
{"url": "https://www.novinite.bg/articles/163673/Prodaljava-gaseneto-na-pojara-v-jilishtna-sgrada-v-Razlog", "text": "В Разлог продължава гасенето на пожар, избухнал в жилищен блок рано тази сутрин. Жителите му са евакуирани.Две пожарни коли са на място. Заради силния дим в коридорите на сградата все още не може да се установи къде е възникнал пожарът.Предстои да се уточни причината за инцидента.", "date": "2018.08.28", "title": "Продължава гасенето на пожара в жилищна сграда в Разлог"}
{"url": "https://www.novinite.bg/articles/163666/Veliko-Tarnovo-uvelichava-mestnite-si-prihodi", "text": "Велико Търново увеличава местните си приходи, формирани от данъчни и неданъчни приходоизточници. Данните от касовото изпълнение на Бюджет 2018 сочат, че за първото полугодие на годината постъпленията са с 526 000 лева повече спрямо същия период на 2017 година. С провежданите политики Община В. Търново затвърждава финансовата си стабилност, а допълнителен белег за това е и намаляването на просрочените задължения. За времето от януари до края на юни те са намалели с около 40% спрямо нивото им за първите шест месеца на миналата година и възлизат на под 2% от годишните разходи. Близо 13,5 милиона лева са приходите от местни данъци и такси за полугодието на 2018 г. – почти 69% е изпълнението на годишния план от 19,6 милиона лева. Прогнозите сочат, че през второто полугодие заложените годишни постъпления ще бъдат изпълнени и дори преизпълнени. Близо 20 милиона лева от местни данъци и такси бяха реализирани през 2017 година – сумата бе с 2,3 милиона лева повече от планираната. Цифрите нареждат Старата столица сред топ 4 на общините в България с най-добра събираемост на собствени приходи.", "date": "2018.08.28", "title": "Велико Търново увеличава местните си приходи"}
{"url": "https://www.novinite.bg/articles/163676/Ostavkata-na-Moskovski-e-zadaljitelna", "text": "Ние от Демократична България настояваме за оставката на министъра на транспорта Московски, който през своите три мандата не успя да въведе задължение за използване на предпазни колани при пътуване в автобус. Въпреки многократните обещания, които даваше след всяка катастрофа с много жертви, Московски не намери воля да внесе навреме предложения за изменение в законите и да настоява мнозинството в парламента да ги приеме. Това не беше негова кауза. След поредната трагедия, отнела живота на 17 души, министърът пак дава обещания. Повече никой не може да чака. Оставката на Московски е задължителната политическа отговорност, която управлението и мнозинството трябва да поемат и лично министър председателят Борисов, чийто избор е Московски вече втори мандат. Дължат го на обществото за неизпълнените си обещания години наред. От 2011 година се води дебат за въвеждане на законово изискване за поставяне на колани в автобусите – без реален резултат. За периода на това бездействие, в множество инциденти с автобуси и микробуси, са загинали 34 души. Отговорност на премиера Борисов е да поиска оставката на Московски, не да се крие, а още по-малко да му търси друг удобен публичен пост. Всеки един ден оставане на Московски на поста е арогантна демонстрация на незачитане на стойността на човешкия живот. Призоваваме да бъдат приети изменения в нормативната уредба, които да гарантират: 1. Задължително оборудване на всички автобуси с предпазни колани за всички седалки; 2. Проверка от шофьора на всички пътници за закопчани колани преди да потегли; 3. Отказ на шофьора да потегли, ако пътник не си е поставил колана; 4. Аудио съобщения, които да информират за задължителното поставяне на колана; 5. При техническите проверки на автобусите да се тества изправността на всички колани; 6. Провеждане на информационни кампании за необходимостта за поставяне на колани. Настояваме още за независим одит на цялостната дейност на АПИ, както по възлагане на ремонти и изграждане на пътища, така и на поддръжката им. Настояваме за оставките на всички отговорни за това в продължение на години злополучният участък край Своге да не бъде ремонтиран и приведен съгласно всички стандарти за безопасност. Дългогодишната корупция при търговете за обществени поръчки, които се печелят непрозрачно от едни и същи фирми приближени до властта, трябва да бъде прекратена, за да не бъдат жертвани повече човешки животи по некачествено изградени и неподдържани пътища.", "date": "2018.08.28", "title": "Оставката на Московски е задължителна"}
{"url": "https://www.novinite.bg/articles/163672/Peshtera-Snejanka-vleze-v-spisaka-na-100-te-nacionalni-obekta", "text": "Пещера „Снежанка“ край Пазарджик е включена в списъка на 100-те национални обекта.Намерените в нея артефакти сочат, че около 600 години преди новата ера е била обитавана от древните траки.Въпреки малкия си размер пещера „Снежанка“ е събрала всички форми на пещерни образувания. Името си носи от снежнобелите наслаги, които са се образували милиони години и са застинали в причудливи форми. Пещерата притежава няколко зали – „Залата на виметата“, „Голямата зала“, „Музикалната зала“, свързани със Срутището, над което минава мост. Във „Вълшебната зала“ се намира и фигурата на приказната героиня Снежанка.Пещерата е образувана от Новомахленската река. След като години е била забравена, през 1961 г. тя отново е открита от туристи.", "date": "2018.08.28", "title": "Пещера „Снежанка“ влезе в списъка на 100-те национални обекта"}
{"url": "https://www.novinite.bg/articles/163674/Silna-burya-i-gramotevici-udariha-chetiri-elektroprovoda-v-rajona-na-Stara-Zagora", "text": "Силна буря и активна гръмотевична дейност нанесоха сериозни поражения на четири електропровода 110 kV. Засегнати от бурята са ЕП 110 kV „Мир“, „Единство“, „Успех“ и „Прогрес“.Силният вятър е съборил 6 стълба във водите на язовир „Розов кладенец“. Принудителното авариране на електропроводите е довело до временно преустановяване на част от преноса на произведената електроенергия от ТЕЦ „Брикел“. Екипи на ЕСО от мрежовите експлоатационни райони в Стара Загора, Пловдив и Хасково работят от първите минути на аварията за отстраняване на щетите.На място са изпълнителният директор на дружеството и директорът на Централно диспечерско управление.Работи се по резервна схема, за да бъде възстановен преносът на произведената електроенергия от ТЕЦ „Брикел“ възможно най-бързо.", "date": "2018.08.28", "title": "Силна буря и гръмотевици удариха четири електропровода в района на Стара Загора"}
{"url": "https://www.novinite.bg/articles/163675/Glavniyat-sekretar-na-MVR-nagradi-dvama-slujiteli-na-policiyata-v-Sliven", "text": "„ОБЯВЯВАНЕ НА БЛАГОДОРНОСТ” и парична награда са получили двама служители на ОДМВР-Сливен от главния секретар на МВР главен комисар Младен Маринов. Отличията са за проявена инициативност и постигнати високи професионални резултати при изпълнение на служебните си задължения. В резултат на добрата работа на полицейските служители Иван Георгиев, инспектор в сектор „Противодействие на криминалната престъпност” към ОДМВР- Сливен, и Николай Стоилов, младши експерт в сектор „Криминална полиция” към РУ-Нова Загора, е разкрито престъпление, свързано с притежание и разпространение на наркотици на територията на Нова Загора и съседни общини. Тяхната работа има съществен принос в един от основните приоритети на ОДМВР-Сливен – противодействието на престъпленията, свързани с производство, разпространение и употреба на наркотични вещества. Иван Георгиев и Николай Стоилов са награждавани многократно. Те са носители на приза „Полицай на месеца” в няколко поредни години. Инспектор Иван Георгиев е удостоен с награда в конкурса за магистрати и полицаи „Страхливият умира всеки ден, смелият – само веднъж“ в памет на италианския магистрат Джовани Фалконе, която се провежда всяка година от Община Благоевград със съдействието на Посолството на Република Италия в България.", "date": "2018.08.28", "title": "Главният секретар на МВР награди двама служители на полицията в Сливен"}
{"url": "https://www.novinite.bg/articles/163685/Apelativniyat-sad-Samo-dajdat-e-vinoven-za-tragediyata-v-Asparuhovo", "text": "Апелативният съд уважи протеста на Окръжната прокуратура във Варна срещу определение на Варненския окръжен съд и прекрати наказателното дело за наводнението в кв. \"Аспарухово\", взело 13 жертви. С определение от 24 август 2018 г. Апелативният съд във Варна е уважил протеста на Окръжната прокуратура. Той бе подаден срещу определение на Варненския окръжен съд , който отмени постановлението за прекратяване на наказателното дело за екстремното наводнение в кв. „Аспарухово“, при което на 19 юни 2014 г. загинаха 13 души, съобщиха от съда.Досъдебното производство, образувано веднага след наводнението във варненския квартал, е водено за причиняване смъртта на 13 души поради немарливо изпълнение на занятие или на друга правно регламентирана дейност, представляваща източник на повишена опасност – престъпление по член 123, ал. 1 от НК. Делото е наблюдавано от екип от трима прокурори и разследвано от екип от трима следователи от Окръжният следствен отдел. При проверката на определението на Варненския окръжен съд въззивната съдебна инстанция е приела аргументите на Окръжната прокуратура, че то е необосновано. За екстремалността на валежите в на 19 юни 2014 год. говорят всички справки на Националния институт по метеорология и хидрология. Само за половин час – от 18,30 часа до 19 часа, интензивността на падналите валежи на един квадратен метър е била 138,8 литра. За периода от 15 до 20 юни 2014 год. количеството на валежите са били 175,6 литра, което представлява 382 процента от нормата за месец юни. Подобно наводнение във Варна е имало и през 1951 год., когато в три валежни дни през август са измерени 292 литра на квадратен метър. Центърът на изваляването тогава обаче е бил в друга част на Варна.", "date": "2018.08.28", "title": "Апелативният съд: Само дъждът е виновен за трагедията в Аспарухово"}
{"url": "https://www.novinite.bg/articles/163677/Sled-namesa-na-Dimitar-Antov-ot-VMRO-nyama-da-ima-stroej-na-djamiya-v-Orlandovci", "text": "„Във връзка с постъпили Ваши писма в СО - район „Сердика“, относно „строеж“ в УПИ III627, кв. 60 по плана на гр.София, м.„Орландовци - Малашевци“, с административен адрес: гр. София, ул. „Христо Батанджиев“ № 28, Ви информирам: Със заявление вх. № Към РСР17-АП00-334-[8]/30.07.2018 г. г-н Мустафа Алиш Хаджи чрез пълномощник адв. Ирена Иванова Маринова-Варадинова (пълномощно с рег. № 1656 от 26.7.2018 г. на Нотариус № 389) е поискал изтегляне на всички документи, входирани в деловодството на СО - район „Сердика“ със заявление вх. № РСР17-АП00-334/02.08.2017 г.“ Това гласи отговор от Столична община, район „Сердика“ на запитване дали на ул. „Христо Батанджиев“ 28 в кв. „Орландовци“ по искане на Главно мюфтийство ще се строи молитвен дом. Преди повече от година столичният общински съветник от ВМРО Димитър Антов изпрати сигнал до кмета на София, до главния архитект, до кмета на района и други отговорни институции с настояване да бъде спрян строежът. Последваха и протести на жители от квартала срещу изграждането на „молитвен храм“ на ул. „Христо Батанджиев“. Тогава ВМРО подкрепи хората. Лично евродепутатът Ангел Джамбазки и общинският съветник Димитър Антов се включиха в протеста и застанаха редом с местните жители срещу намеренията на Главното мюфтийство и главния мюфтия Мустафа Алиш Хаджи. Именно благодарение на своевременната намеса на Димитър Антов резултатът е видим. Това е победа за ВМРО и хората от квартал „Орландовци“. ВМРО е и единствената партия, която подкрепи местните хора и защити интереса им.", "date": "2018.08.28", "title": "След намеса на Димитър Антов от ВМРО няма да има строеж на джамия в „Орландовци“"}
{"url": "https://www.novinite.bg/articles/163691/Nyama-da-se-stroi-djamiya-v-stolichniya-kvartal-Orlandovci", "text": "Няма да се строи джамия в столичния квартал \"Орландовци\", посочват от кметството на район \"Сердика\".По искане на Главното мюфтийство от 2017 г. трябваше да се изгради джамия на ул. „Христо Батанджиев“ 28 в кв. „Орландовци“. Искането обаче е изтеглено на 26.07.2018 г., става ясно от отговор на Столична община след запитване от общинския съветник от ВМРО Димитър Антов.Преди повече от година Антов изпрати сигнал до кмета на София, до главния архитект, до кмета на района и други отговорни институции с настояване да бъде спрян строежът.Последваха и протести на жители от квартал \"Орландовци\" срещу изграждането на „молитвен храм“ на ул. „Христо Батанджиев“. Евродепутатът Ангел Джамбазки и общинският съветник Димитър Антов се включиха в протеста срещу намеренията на главния мюфтия Мустафа Алиш Хаджи.", "date": "2018.08.28", "title": "Няма да се строи джамия в столичния квартал 'Орландовци'"}
{"url": "https://www.novinite.bg/articles/163684/Teche-operaciya-na-naj-tejko-postradalata-jena-pri-katastrofata-do-Svoge", "text": "Трима (1 мъж и 2 жени) от пострадалите в катастрофата до Своге все още са в КАИЛ(реанимация) на УМБАЛ \"Св. Анна\". Все още с опасност за живота е най-пострадалата 52 г. жена. Другите трима са стабилизирани и лечението им продължава в Клиника по хирургия и Клиника по ортопедия и травматология на болницата. Пострадалите при катастрофата край Своге ще получат социална помощ до 375 лв. В момента тече операция на най-тежко пострадалата жена. Подробности се очакват след 14:00 часа.", "date": "2018.08.28", "title": "Тече операция на най-тежко пострадалата жена при катастрофата до Своге"}
{"url": "https://www.novinite.bg/articles/163692/29-leva-za-patuvane-s-atrakcionen-vlak-s-vagon-na-car-Boris-III", "text": "На 23-и септември (неделя) по маршрута Горна Оряховица – Велико Търново – Трявна и обратно ще пътува атракционен влак с парен локомотив и вагон от царската композиция „Корона експрес”, съобщават от БДЖ.Събитието се организира съвместно от „БДЖ-Пътнически превози” ЕООД и община Велико Търново по повод честването на Деня на независимостта на България.Атракционният влак ще пътува в състав от шест пътнически вагона, като билетите за тях ще се продават предварително и ще бъдат със задължителна резервация на седящи места.Специална атракция за пътуващите и посетителите на празничното мероприятие е ретро подвижният състав на БДЖ.Влаковата композиция ще бъде теглена от парен локомотив № 16.27, като в състава й е включен личният вагон-салон на цар Борис III от „Корона експрес”. Всички желаещи ще могат да разгледат специално прикачения вагон, както и да се снимат с парния локомотив.  ", "date": "2018.08.28", "title": "29 лева за пътуване с атракционен влак с вагон на цар Борис III"}
{"url": "https://www.novinite.bg/articles/163693/Ogneborci-spasiha-100-koshera-v-plevensko-selo", "text": "Огнеборци вчера са спасили 100 пчелни кошери от пожар в плевенското село Милковица, съобщиха от РДПБЗН - Плевен.Служители от Районната служба с Гулянци са погасили пожари в сухи треви в землищата на селата Долни Вит и Милковица и така са спасили пчелните семейства.От Районната дирекция \"Пожарна безопасност и защита на населението\" в Плевен напомнят, че пожарите в сухи треви и нискостеблена растителност са свързани с голям разход на ресурси на пожарните служби и че създават реална опасност огънят да се прехвърли в горски масиви, да обхване трайни насаждения, стопански сгради, вилни или жилищни постройки. Практиката показва, че тези пожари нанасят значителни икономически и екологични щети.От службата посочват, че всяка небрежност може да причини възникване на стихийни и трудни за овладяване пожари и апелират да не се пали огън на открито, съобщава БТА.", "date": "2018.08.28", "title": "Огнеборци спасиха 100 кошера в плевенско село"}
{"url": "https://www.novinite.bg/articles/163687/Sinopticite-izlizat-na-poreden-protest-utre", "text": "Работещите в НИМХ излизат утре на пореден протест. Те ще се съберат в 9.00 часа пред сградата на БАН, след което ще се отправят към сградата на Министерския съвет, където отново ще поставят исканията си за извеждане на НИМХ от БАН. Те настояват да бъдат прехвърлени към Министерството на образованието като второстепенен разпоредител на бюджетни средства.\"Безвремието за нас трябва да приключи, преди да е станало твърде късно\", се казва в съобщението на НИМХ за утрешния им протест.Срокът, който премиерът Бойко Борисов даде, за да бъде постигнато споразумение между двете институции за финансирането на НИМХ, изтича утре.Протестиращите настояват правителството да вземе категорично решение за бъдещето на Националния институт по метеорология и хидрология.", "date": "2018.08.28", "title": "Синоптиците излизат на пореден протест утре"}
{"url": "https://www.novinite.bg/articles/163680/375-lv-pomosht-na-semejstvata-na-zaginalite-kraj-Svoge", "text": "Агенцията за социално подпомагане (АСП) ще подкрепи семействата и близките на загиналите и пострадалите в катастрофата край Своге.За получаване на еднократна помощ те ще бъдат подробно консултирани от служителите на дирекция \"Социално подпомагане\" по техен настоящ адрес, като на хората ще бъде оказана пълна подкрепа и съдействие за получаване на помощта.Тя се отпуска по реда на Правилника за прилагане на Закона за социално подпомагане, с цел посрещане на инцидентно възникнали здравни и други жизнено важни потребности.Максималният размер на помощта е 375 лева.", "date": "2018.08.28", "title": "375 лв. помощ на семействата на загиналите край Своге"}
{"url": "https://www.novinite.bg/articles/163694/Oblastniyat-na-Sofiya-Gubernatorite-da-upravlyavat-remontite-po-patishtata", "text": "Областните управители да поемат управлението на ремонтите и поддръжката на републиканската пътна мрежа, както и да носят отговорност за възникнали инциденти по тях.Това предлага областният управител на София Илиан Тодоров от Атака по бТВ.Промяната ще бъде обсъдена на коалиционен съвет в следващите дни, уточни Тодоров. Според областния управител на София е недопустимо при условие, че на територията на Софийска област се намират 10% от републиканската пътна мрежа, Агенция „Пътна инфраструктура” (АПИ) да заделя 1% от бюджета си. С промените ще поискаме и да имаме реални лостове, защото в момента нямаме никакви права, уточни той.„При катастрофа трябва да се обадя на кмета на населеното място, за да го помоля да повика кран. А това може да се прави от областните управители и те да поемат абсолютно цялата отговорност. В Чехия, Холандия, Полша и Словакия губернаторите се занимават с ремонтите и поддръжката на пътищата, така че ние няма да сме новатори, а ще вземем една работеща идея“, подчерта Тодоров.Той каза още, че преди 10 месеца е изпратил писмо, в което е дал пълен списък на пътищата, които са в критично състояние и създават предпоставка за инциденти, но до днес нямал отговор. Отбеляза, че също така по закон трябва да получава на всеки три месеца отчет за свършената работа от областното пътно управление, а до момента от общо четири е получил само един отчет.", "date": "2018.08.28", "title": "Областният на София: Губернаторите да управляват ремонтите по пътищата"}
{"url": "https://www.novinite.bg/articles/163696/Proveryavat-firma-partnor-na-Trejs-grup", "text": "Продължава разследването на причините за трагичния инцидент в Искърското дефиле край Своге. Всеки момент се очаква да започне проверка на документацията на фирма \"Мега-инвест холд ЕООД\" в офиса в Дупница. Тази фирма е сочена за партньор на \"Трейс груп\", която е ремонтирала пътя край Своге, където стана тежката автобусна катастрофа в събота. Всеки момент в офиса на \"Мега-инвест холд ЕООД\" в град Дупница се очаква да пристигнат разследващи органи, които да извършат проверка на документите. По непотвърдена информация фирмата е поръчала, доставяла и поставяла асфалта на фаталния участък от пътя край Своге. Разследващите органи се очаква да изискат сертифициращи документи по изпълнение на поръчката. Фирмата е изпълнявала и много други поръчки, като една от тях е преасфалтирането на улици в Дупница и околните села. Според общината асфалтът, който е бил поставен тогава за преасфалтиране, не е бил качествен и затова общината не е изплатила отредената сума.", "date": "2018.08.28", "title": "Проверяват фирма партньор на \"Трейс груп\""}
{"url": "https://www.novinite.bg/articles/163695/Globi-za-izhvarlyane-na-bokluk-na-nereglamentirani-mesta-v-Kyustendil", "text": "До 1000 лв. глоба грози всеки, който хвърля боклука си на нераглементирани за това места в Кюстендил. Това заявиха от градската управа по повод десетки жалби на граждани за образувани сметища с тонове боклуци в тях в крайните квартали на града. Камиони на общината постоянно почистват и сметоизвозват, но след това, само до няколко дни отново недобросъвестни граждани хвърлят отпадъците си и замърсяват районите. Остра неприятна миризма и прах от строителни отпадъци, гуми и битови отпадъци се носи по ул. \"Чаталджа\" в Кюстендил. Тук до един от контейнерите който стои празен, хората си изхвърлят отпадъците и така е от години оплакват се жители от близките къщи. Симеон Петров: От всекъде идват тука, от Лозно идват и хвърлят тука. Не е нормално, почва да мирише, хвърлят най-различни глупости. - Хората редовно си изхвърлят от квартала тука гледам, масово, всекакви неща гледам, дюшеци, всекакви неща... Подобно нерагламентирано сметище има и в другия край на града, близо до ромския квартал. След като в общината получат сигнал за замърсен терен, изпращат екипи от отдел „Чистота\", които събират отпадъците. Проблемът, обаче се решава за кратко, оплакват се жители, защото недобросъвестни хора продължават да изсипват тонове с боклуци на същите места. Николай Николов: Вчера го изчистиха и гледай какво става, за един ден, става... Налагането на санкции на нарушителите, които си изхвърлят нерегламентирано отпадъците обаче е непосилна задача, за общината, обясниха от там. Марина Цекова - ст. юрист консулт в община Кюстендил: Самият акт трябва да се състави в момента, в който лицето се установи, че изхвърля такъв отпадък, трябва да има свидетел, с който да установим изхвърлянето на отпадъка и акта трябва да бъде съставен на място. От общината призовават хората да бъдат по активни и да съдействат, когато видят, че някой умишлено замърсява. А според общинска наредба всеки жител е отговорен за поддържането на чистотата в неговия район и е длъжен да я спазва, защото в противен случай се харчат много повече пари от данъкоплатеца за почистване на населеното място.", "date": "2018.08.28", "title": "Глоби за изхвърляне на боклук на нерегламентирани места в Кюстендил"}
{"url": "https://www.novinite.bg/articles/163698/Shoforat-na-katastrofiraliya-avtobus-kraj-Svoge-e-izpisan-ot-bolnicata", "text": "\r\nШофьорът на катастрофиралия край Своге автобус Григор Григоров е изписан от болница \"Царица Йоана - ИСУЛ\", съобщиха от лечебното заведение. Той беше настанен там след трагедията с множество охлузвания и рани в областта на тялото и главата. Григоров е преместен в килия на следствените арести на столичния бул. „Г. М. Димитров“, съобщава \r\n\r\n\r\n\r\n\r\n\r\n", "date": "2018.08.28", "title": "Шофьорът на катастрофиралия автобус край Своге е изписан от болницата"}
{"url": "https://www.novinite.bg/articles/163703/Sinodat-kachi-dvojno-taksite-za-svatba-krashtene-pogrebenie", "text": "Църковните такси скочиха двойно по решение на Синода, съобщиха от Синодалната палата. Мотивът на архиереите е, че парното, тока и всички услуги били поскъпнали, но въпросните такси не били вдигани от 2007 година. Преди три години те увеличиха двойно и цената на свещите. Независимо, че цените се вдигат на хартия, те отдавна не са тези, определени от времето на патриарх Максим. Тогава всеки храм ги надуваше според апетита на свещениците за печалба. В столичните храмове за свето Кръщение се плащаше и досега не по-малко от 60 лева такса, коментираха запознати пред \"Монитор\". Инак официално те сега скача от 30 на 80 лева. Венчавката вече става 140 лева, но и до момента тасата беше надута минимум на 250 лева, ако е без хор, а с хор на някои места е дори 600 – 700 лева. На хартия синодът увеличава и таксата за снимане на частни тържества в храмовете – 20 лева за фотоапарат и 60 за камера. Към момента в повечето черкви до момента реално се плащаше съответно 40 и 80 лева. 30 лева става официалната такса за водосвет и 60 лева за маслосвет. На практика до момента и тази такса е много повече от фиксираната сега от Синода, тъй като всеки свещеник получава на пари толкова, колкото му дадат хората, които са си получили тази треба. За молитви в рамките на 40 дни, наричани за краткост от вярващите Четиридесетница, вече ще се плаща до 40 лева, а петохлебие (частен молебен с обредни хлябове) 10 лева. До момента въпреки цените от времето на дядо Максим, които бяха символични, всеки храм определяше сам тези такси. Опелото вече ще струва 60 лева, а частната панихида – 30 лева. Независимо от двойно по-ниските цени на хартия до момента, свещениците в някои храмове взимаха неколкократно повече. Свещите бяха увеличени през 2015 г., като цените скочиха двойно. Килограмът вече струва 80 лв. Сега най-ниската цена за свещ е 40 стотинки. От миналата година в храмовете се продават и свещички, изработени от чист восък. Техните цени са по-високи, но за сметка на това при горенето не димят и не опушват иконите и стенописите в църквите. Най-малките восъчни свещи се продават за 50 ст., а по-големите за 1,25 лв., 2,50 лв. и 5 лева.", "date": "2018.08.28", "title": "Синодът качи двойно таксите за сватба, кръщене, погребение"}
{"url": "https://www.novinite.bg/articles/163697/Intenziven-trafik-na-GKPP-Kalotina", "text": "На българо-сръбската граница на ГКПП Калотина трафикът е интензивен на изход от леки автомобили. Това сочат данни за трафика на българските гранични контролно-пропускателни пунктове към 12:00 часа. На българо-македонската граница трафикът е нормален на всички гранични контролно-пропускателни пунктове. На българо-гръцката граница трафикът е нормален на всички гранични контролно-пропускателни пунктове. На българо-турската граница на ГКПП Капитан Андреево и ГКПП Лесово трафикът е интензивен на вход от леки автомобили. На българо-румънската граница на ГКПП Дунав мост - Русе и ГКПП Дунав мост - Видин трафикът е интензивен на вход и изход, на ГКПП Кардам и ГКПП Дуранкулак трафикът е интензивен на вход за леки автомобили.", "date": "2018.08.28", "title": "Интензивен трафик на ГКПП Калотина"}
{"url": "https://www.novinite.bg/articles/163729/Apelativniyat-sad-othvarli-iskaneto-na-Bilyana-Petrova-da-izleze-na-svoboda", "text": "Апелативният специализиран съд също отхвърли искането на бившия зам.- кмет на Младост Биляна Петрова да излезе на свобода. Тя настояваше за по-лека мярка за неотклонение, заради проблеми със здравето. Според магистратите обаче, тя може да се лекува и в болницата на затвора.Междувременно стана ясно, че и отстранения кмет на Младост Десислава Иванчева иска да излезе на свобода. Молбата й ще бъде разгледана утре.Петрова, Иванчева и бившият районен кмет Петко Дюлгеров са обвинени, че са поискали подкуп от половин милион евро от строителния предриемач Александър Ваклин. ", "date": "2018.08.28", "title": "Апелативният съд отхвърли искането на Биляна Петрова да излезе на свобода"}
{"url": "https://www.novinite.bg/articles/163689/ABV-nastoyava-za-zavishavane-na-kontrola-varhu-zakupuvaneto-na-vinetki-ot-chujdenci", "text": "АБВ ще настоява за завишаване на контрола върху закупуването на винетни стикери от чужденци, използващи пътната мрежа на страната. Това стана ясно след заседание на Изпълнителното бюро на партията, от чието ръководство заявиха, че съществуват сериозни основания да се счита, че много от чужденците, които преминават транзитно през България, особено с леки автомобили, не изпълняват разпореждането на закона да притежават валидна винетка. Във връзка с горепосоченото от Алтернатива за българско възраждане ще се позоват на Закона за достъп до информация и ще поискат от Министерство на финансите и МРРБ помесечни данни за период от няколко години назад за броя на закупените винетни стикери, както за леки, така и за транспортни автомобили. От АБВ настояват още КАТ да вземе незабавни мерки за справяне с проблема. Партията ще поиска и информация от вътрешното ведомство за период от няколко години назад за броя и вида на наложените глоби и санкции на чуждестранни граждани, управлявали МПС на територията на България.", "date": "2018.08.28", "title": "АБВ настоява за завишаване на контрола върху закупуването на винетки от чужденци"}
{"url": "https://www.novinite.bg/articles/163715/BSP-poiska-ostavkata-na-cyaloto-pravitelstvo-zaradi-katastrofata-kraj-Svoge", "text": "БСП поиска поемане на политическа отговорност заради тежката катастрофа край Своге. Оставки на министри вече е най-малкото, става въпрос за оставка на цялото правителство, каза лидерът на БСП Корнелия Нинова на пресконференция в централата на партията.Виновникът за такива ситуации е само един и това е правителството на Бойко Борисов и той персонално, заяви Нинова.\"Гордостта на премиера - магистралите, са най-голямата кражба може би в държавата, конкурирайки се с кражбите в санирането\", коментира тя.\"Досега корупцията ни ограбваше, взимаше от всеки човек, сега вече корупцията убива в истинския смисъл на думата, защото невинни българи плащат с живота си кражбите на правителството на Бойко Борисов\", каза Нинова и призова за смяна на този модел на управление на държавата.", "date": "2018.08.28", "title": "БСП поиска оставката на цялото правителство заради катастрофата край Своге"}
{"url": "https://www.novinite.bg/articles/163722/Ninova-Magistralite-sa-naj-golyamata-krajba-v-darjavata-konkurira-gi-krajbata-v-saniraneto", "text": "„Има ли смелост премиерът Борисов да каже, че строи пътища и магистрали така, че хората загиват по тях, както досега се хвалеше  с пътищата, които строи правителството. Трябва да бъде поета политическа отговорност на най-високо ниво. Виновникът за такива ситуации е само един и това е правителството на Бойко Борисов и той персонално”. Това заяви председателят на НС на БСП Корнелия Нинова на пресконференция в централата на партията. Тя добави, че  гордостта на премиера – магистралите, са най-голямата кражба в държавата, конкурирайки се със санирането. „Досега корупцията ни ограбваше, взимаше от всеки човек. Сега вече корупцията убива в истинския смисъл на думата, защото невинни българи плащат с живота си кражбите на правителството на Бойко Борисов”, категорична бе Нинова. Тя се обърна към всички българи и заяви, че това не може да продължава повече така. „Чувам, че  днес колеги поискали да се извадят всички договори на фирма „Трейс“. Добре, да ги извадим. Но една фирма ще бъде подменена с друга, защото това е система и модел на управление на държавата. Това е моделът на прехода”, каза още лидерът на левицата.  Тя добави, че ще се смени тази фирма с друга, отговорността ще бъде понесена на ниските равнища, но моделът остава. Нинова призова затова всички хора да съберат ум и сили и да сложат край на този модел, който убива невинни българи, а не просто краде от хляба им.  „Част от този модел, за който говорим и във „Визия за България“, е унищожаване на държавните институции – системно и последователно“, уточни Корнелия Нинова. Тя заяви, че Бойко Борисов унищожава държавните институции, като взема управлението на държавата еднолично и смята, че може да бъде съд, прокуратура, кмет, министър, премиер – всичко. „За него няма закони и правила. Това показва и решението на ОбС – Царево, който касае строителство на вилно селище в природен парк „Странджа”, каза още лидерът на левицата. Тя добави, че премиерът за пореден път си е позволил да нареди на кмет да не изпълни решение на Общински съвет. „Това е абсурд в една правова и демократична държава, но не и у нас. Разбира се, кметът бави нещата. Областният управител още повече ги бави, докато се забрави тази случка и докато се извърши поредната кражба. Няма да оставим нещата така”, категорична бе Корнелия Нинова. Тя припомни, че съветниците на БСП са гласували „против“ това застрояване и внасяме в съда жалба срещу решението на Общинския съвет. „Искаме Административния съд да спре това изпълнение и да отмени решението на ОбС – Царево.  Това е единственото нормално, правово и демократично действие”, каза още Корнелия Нинова.", "date": "2018.08.28", "title": "Нинова: Магистралите са най-голямата кражба в държавата, конкурира ги кражбата в санирането"}
{"url": "https://www.novinite.bg/articles/163701/Upravitelyat-na-dupnishkata-firma-tvardi-che-ne-sa-asfaltirali-uchastaka-do-Svoge", "text": "Полиция и жандармерия влязоха в офисите на „Мегаинвест холд” в Дупница, сочена за партньор на \"Трейс груп\", която е ремонтирала пътя край Своге. Те ще изземат документи, свързани с договора, сключен за ремонта на кървавия участък, където в събота загинаха 17 души. Управителят на фирмата Цветан Цветанов заяви, че те не са асфалтирали въпросния участък. На място е и началникът на РУП Дупница Борислав Динев.", "date": "2018.08.28", "title": "Управителят на дупнишката фирма твърди, че не са асфалтирали участъка до Своге"}
{"url": "https://www.novinite.bg/articles/163682/Morskite-ni-letishta-s-nov-rekord", "text": "За първите седем месеца на текущата година се наблюдава ръст от 12.5% на пътниците преминали през летище „Бургас” и 26.4% на тези, преминали през летището във Варна. За периода 1 януари-30 юли през летището в Бургас са минали 1 795 307 пасажери. За морската столица този брой е 1 270 098, съобщава концесионерът Fraport, цитиран от „Флагман”. Рекордният брой пасажери преминали през летището в Бургас е бил 10 август, когато са били обслужени 40 932-ма (кацащи и излитащи) пътници. Във Варна той е бил 17 август - с 20 438.2018-а ще е година и на нови рекорди за двата аеропорта. За първи път бургаското летище ще обслужи над 3 милиона пасажери. Границата се очаква да бъде премината в средата на септември.В края на другия месец пък Варна ще посрещне 2-милионния си пътник за 2018 г., което пак ще е върхово постижение.Северният аеропорт наваксва изоставането си от Бургас благодарение на полетите извън летния сезон и на новите редовни линии на нискотарифна компания, които бяха открити през последните две години.", "date": "2018.08.28", "title": "Морските ни летища с нов рекорд"}
{"url": "https://www.novinite.bg/articles/163690/Balgarite-otnovo-izbraha-moreto-v-Garciya-i-Turciya", "text": "Пътуванията на български граждани в чужбина през юли 2018 г. са 727.5 хил., което е с 9.3% над регистрираните през юли 2017 година, показват данни на Националния статистически институт (НСИ).Увеличение на пътуванията на български граждани в сравнение със същия месец на предходната година е отчетено към Гърция - с 14.4%, Турция - с 14.2%, Македония - с 8.9%, Австрия - с 8.7%, Сърбия - с 5.9%, Румъния - с 4.4%, Италия - с 1.5%.Същевременно намаляват пътуванията на български граждани към Украйна - с 16.0%, Португалия - с 5.5%, Германия - с 2.5%, Малта - с 1.8%, и други държави.В сравнение с юли 2017 г. e регистрирано увеличение при всички видове пътувания зад граница. При командировките ръстът е  с 23.9%. Екскурзиите и почивките са се увеличили с 6.9%, а тези с други цели - с 5.5%.Най-голям относителен дял от общия брой пътувания на български граждани в чужбина през юли 2018 г. формират пътуванията с други цели (гостуване, обучение, посещение на културни и спортни мероприятия) - 40.5%, следвани от пътуванията с цел почивка и екскурзия - 39.9%, и пътуванията със служебна цел - 19.6%.През юли 2018 г. най-голям брой пътувания на български граждани са осъществени към Турция - 167.3 хил., Гърция - 150.4 хил., Германия - 66.1 хил., Румъния - 62.8 хил., Сърбия - 38.1 хил., Македония - 33.3 хил., Италия - 28.8 хил., Австрия - 22.6 хил., Обединеното кралство - 19.6 хил., Испания - 18.5 хиляди, показват данните на НСИ.", "date": "2018.08.28", "title": "Българите отново избраха морето в Гърция и Турция"}
{"url": "https://www.novinite.bg/articles/163724/Kiril-Dobrev-za-katastrofata-kraj-Svoge-Korupciyata-veche-ubiva", "text": "„Корупцията днес вече убива. Тъжно е, че след 10 години на едно управление, всички плащаме сметката. Тъжно е, защото като обсъждахме днес, се сетихме за нашия голям приятел Димчо Михалевски, който през 2011 г. направи близо 4-5 големи труда за начина, по който се строят българските пътища”. Това каза зам.-председателят на НС на БСП Кирил Добрев на пресконференция в централата на партията. Добрев припомни думите на Михалевски от март 2011 г. , който тогава казва , че „този асфалт, тази подложка като гръбнак на магистралата и пътя означава само смърт. Този материал не става дори и за селски път. Ако върху тази подложка се сложи асфалт, след месец магистрала „Тракия“ ще се напука и ще стане на вълни“. Добрев добави, че са десетки сигналите оттогава досега, а стотици са местата по българските пътища, които са се превърнали в гробници и то на едни и същи места. „Винаги е по-лесно  да обвиним шофьорите за техническа грешка и сигурно има такива, които не спазват правилата. Нека се замислим има ли в България пътища убийци? Пътища, които в резултат на тези обществени поръчки са станали такива”, попита зам.-председателят на БСП.  Добрев припомни 2016 г., когато заедно с колегата му Жельо Бочев дават шефа на АПИ на прокурор. „Тогава той беше сменен и то именно за злоупотреби с обществени поръчки и за влагане на некачествени материали на обща стойност 293 млн. лв.”, припомни още той. Той попита, какво се случва през всичките тези години от 2011 до 2018 г. и поясни. „Интересува ни само едно – кой дава на тези фирми правото да строят, кой ги проверява за това  дали са изпълнили поръчката качествено“, попита още Кирил Добрев.  Георги Свиленски: Катастрофата при Своге показва абсолютното бездействие и безхаберие на държавата „Трябва да обърнем внимание на един голям за страната ни проблем - бездействието на институциите”. Това каза заместник-председателят на ПГ на „БСП за България“ Георги Свиленски.  Той уточни, че от районното полицейско управление са изпратили 7 писма, че този участък от пътя е опасен, а кметът на Своге е изпратил 5.  „След толкова сигнали, този път продължава да бъде в това състояние”, уточни народният представител.  Той припомни думите на министъра от вчера, че не може да го затвори.” Какво чакаш - шест автобуса да се обърнат в това дере? Как няма право да направи нещо? Затваря лентата и отваря другата, толкова ли е сложно? Ако паднат още два автобуса, такова ли ще остане състоянието на пътя?“, попита още зам.-председателят на ПГ на БСП. Свиленски бе категоричен, че вече е ясно, че по този път при дъжд ще има още жертви и експертизите са го показали. „Това показва абсолютното бездействие и безхаберие на държавата”, заяви Георги Свиленски .", "date": "2018.08.28", "title": "Кирил Добрев за катастрофата край Своге: Корупцията вече убива"}
{"url": "https://www.novinite.bg/articles/163699/Jandarmeriya-nahlu-i-vav-vtorata-firma-stroila-patya-za-Svoge", "text": "Разследващи и жандармерия са пред офиса на Мегаинвест холд в Дупница, съобщи бТВ.Тази компания е част от консорциума от фирми с водещ партньор Трейс Своге, които са ремонтирали пътя София-Своге-Мездра. Очаква се на място да пристигне и заместник-главният прокурор Борислав Сарафов.В събота край Своге тежка катастрофа отне живота на 17 души.Вчера разследващите вече иззеха документи от централата на Трейс груп холд в София. Пътната фирма, която спечели многомилионни договори за строителство по време на управленията на ГЕРБ, отрича да носи вина за трагедията.„Мегаинвест Холд” участва с 40% в консорциума, ремонтирал 82-километровото трасе от Мездра до Нови Искър, в което влиза и отсечката при град Своге.Шеф на фирмата Мегаинвест холдинг е Цветан Славейков Цветанов, който е бил водач на кандидатдепутатската листа на ДПС в Монтана.", "date": "2018.08.28", "title": "Жандармерия нахлу и във втората фирма, строила пътя за Своге"}
{"url": "https://www.novinite.bg/articles/163671/Izleze-knigata-s-rekordite-na-Gines-za-2019-g", "text": "\"Най-популярната книга в света с рекорди се завръща с хиляди нови категории и нови рекорди, които включват всякакви постижения - от Космоса, до спортните звезди в Инстаграм, фиджет спинери, както и различни други постижения на човека. Ще намерите в нея стотици фотографии, които досега никой не е виждал и безброй факти, цифри, статистически данни и подробности на всяка страница. \"Гинес. Световни рекорди 2019\" - най-пълната картина на нашия свят днес\", пише в анотацията на книгата.Разпространите на книгата се надяват, че публикуването й ще вдъхнови нови рекордьори и по този начин ще помогне на хората да открият своя потенциал.Книгата е публикувана за първи път в Лондон през 1955 г. Издава се всяка година на 21 езика и разказва за новите рекорди през едногодишния период.", "date": "2018.08.28", "title": "Излезе книгата с рекордите на \"Гинес\" за 2019 г."}
{"url": "https://www.novinite.bg/articles/163704/Kitajcite-veche-oglejdat-na-myasto-AEC-Belene", "text": "Представители на Китайската национална енергийна администрация (NEA) посетиха днес площадката на АЕЦ „Белене“, за да се запознаят на място с доставеното оборудване за централата, съобщиха от Министерството на енергетиката. В делегацията, която е на работна визита в България, участват и представители на Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC).Посещението им в България е една от първите инициативи в изпълнение на подписания в рамките на визитата на председателя на Държавния съвет на Китай Ли Къцян у нас меморандум за разбирателство между ведомството на Теменужка Петкова и Китайската национална енергийна администрация. Документът цели укрепване на партньорството чрез насърчаване обмена на информация относно нормативната рамка, програмите и практиките на страните, лицензионните процедури, участие в съвместни семинари, конференции и работни групи, обмен на експерти и други. Гостите бяха посрещнати от изпълнителния директор на „Национална електрическа компания“ ЕАД Петър Илиев, който ги запозна на място с реализираните на площадката на АЕЦ „Белене“ мерки за съхраняване на доставеното от Атомстройекспорт оборудване. Площадката на централата се простира на 2500 дка, необходимите работни помещения за функционирането на Белене са построени. Изградени са и необходимите пътища, влакова линия, пристанище и бетонов възел. Остава да бъдат изградени реакторното отделение и турбинна зала.", "date": "2018.08.28", "title": "Китайците вече оглеждат на място АЕЦ Белене"}
{"url": "https://www.novinite.bg/articles/163705/Ednodnevnite-patuvaniya-mogat-da-se-izvarshvat-samo-ot-prevozvach-bez-da-se-naema-turoperator", "text": "Законът за туризма дава възможност еднодневните пътувания да се извършват само от превозвач, без да се наема туроператор, заяви пред „Хоризонт“ Светла Атанасова, председател на Българската асоциация на туроператорите.„Съгласно действащия закон, туристическият пакет се формира от поне две основни туристически услуги. Обикновено когато пътуването не е свързано с нощувка, а само с транспорт, то може да се извършва и само от транспортната фирма, т.е. да не включва и други туристически услуги – настаняване, хранене и т.н.“, каза тя.Когато наемаме само превозвач, случайният превоз е един от видовете обществен превоз на пътници, регламентиран в Закона за автомобилните превози. Кой може да извършва такъв превоз, коментира Дамян Войновски, заместник – директор на Изпълнителна агенция „Автомобилна администрация“:„Случаен превоз на пътници могат да извършват лицензирани превозвачи, който трябва задължително да имат лиценз. Трябва да има пътна ведомост, в която да са записани имената на всички пътници в автобуса, които са заявили, че ще пътуват до определената дестинация. Има начална и крайна точка, маршрут, дата на тръгване, приблизителен час на пристигане. Трябва да има договор с фирмата, която организира превоза. Превозвачът е длъжен да уведоми „Автомобилна администрация“ преди започването на този превоз и да посочи превозното средство, е което ще го извърши, къде отива, кои са пътниците. По принцип контролът върху случайните превози се извършва от ИА „Автомобилна администрация“.", "date": "2018.08.28", "title": "Еднодневните пътувания могат да се извършват само от превозвач, без да се наема туроператор"}
{"url": "https://www.novinite.bg/articles/163719/13-balgarski-plaja-sa-otlicheni-sas-svetovniya-sertifikat-Sin-flag-za-tazi-godina", "text": "13 българки плажа са отличени със световния сертификат „Син флаг“ за тази година. Високото отличие оценява плажовете за качеството на морската вода, екологичност, безопасност, услугите и удобствата, които те предлагат. Една от новите плажни ивици, която получи световния сертификат е Несебър-юг. Концесионерът на плажа Кирил Спасов заяви: “Гордея се със своя екип и всички хора, които работят в нашата фирма. Успяхме за много кратко време и с много труд един от най-проблемните плажове да го превърнем в един от най-атрактивните. Той се почиства ежедневно механично, след това ръчно. Всеки месец плажът се обезпаразитява. Водата ежеседмично се замерва и всичко е в норми. Плажът наистина е на много високо ниво“.Според него, званието „Син флаг“ не говори много на българите, но чуждестранните туристи знаят за какво е критерии: „Много пъти дори се снимат със синия флаг и това ги кара да се чувстват сигурни, че това място е проверено“. ", "date": "2018.08.28", "title": "13 български плажа са отличени със световния сертификат „Син флаг“ за тази година"}
