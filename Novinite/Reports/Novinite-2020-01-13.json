{"url": "https://www.novinite.bg/articles/184563/Boris-Bonev-s-doklad-v-SOS-predlaga-novi-merki-sreshtu-mrasniya-vazduh", "text": "Борис Бонев, общинският съветник подкрепен от Спаси София, внесе днес в Столичния общински съвет доклад, с който предлага промяна на Механизма с мерки срещу замърсяване на въздуха. В него се залагат намалени критерии за въвеждане на мерки срещу мръсния въздух и допълнителни мерки за намаляване на замърсяването и предпазване на децата. Целта на изменението е да се реагира адекватно и навременно, а така да бъде защитено здравето на столичани.  “Предлагам намаляване на критериите за влизане в сила на различните мерки.В момента най-строгите мерки влизат при стойности на замърсяването от над 200 µg/m3, което е 4 пъти над пределните норми. Не съм съгласен да чакаме въздухът да стане отровен, за да реагираме. Затова и в моето предложение, максималната степен на замърсяване вече е 150 µg/m 3 , което е в съответствие и с критериите на Световната здравна организация”, заяви общинският съветник Борис Бонев и допълни, че за първи път в механизма влиза и отчитането на замърсяването с още по-опасните ФПЧ2.5, които досега не бяха вземани предвид.   “Предлагам промяна и на критериите за въвеждане на “Зелен билет”, така че да може да бъде въвеждан по-често и навременно, като мярка срещу замърсяването от трафика. Вместо да се налага да дишаме опасен въздух няколко поредни дни, “Зелен билет” ще може да се въвежда при прогноза за високи нива на ФПЧ или един ден на замърсяване над 100  µg/m 3 . За сравнение, в момента този праг е двойно по-висок - 200 µg/m 3 . Официалните данни показват, че въвеждането му струва на Общината едва 17 000 лв. Тази мярка ще привлече и повече пътници в градския транспорт и затова съм заложил и задължение ЦГМ да намали интервалите по основните линии в тези дни.” - допълни Борис Бонев.  В доклада си Борис Бонев предлага и отправянето на предписания от кмета на Столична община към директорите на училищата да прекратят всички активности на открито в дните с високи стойности на замърсяване на въздуха. “Целта е да се припомни на ръководствата, че децата са най-уязвими към респираторни заболявания и алергични реакции. С тази мярка се цели превенция за децата, но и успокоение за родителите им, че училището е взело всички необходими мерки за предпазването им.” - допълва Борис Бонев. От Спаси София допълват, че в дните с най-драстично замърсяване кметът на Столичната община ще може да въвежда напълно безплатен градски транспорт, да ограничава движението на МПС-та, както и да забранява отоплението на твърдо битово гориво в някои части на града. “Недопустимо е над 900 софиянци да умират всяка година заради опасния въздух, затова са необходими безкомпромисни мерки. Но нека успокоя съгражданите си - всички те ще се случват по ясно разписани и предварително комуникирани с гражданите оперативни планове, така че всеки да може да бъде подготвен.” - завърши Борис Бонев от Спаси София.", "date": "2020.01.13", "title": "Борис Бонев с доклад в СОС предлага нови мерки срещу мръсния въздух"}
{"url": "https://www.novinite.bg/articles/184565/BSP-shte-sezira-prokuraturata-za-iztochvaneto-na-Zdravnata-kasa", "text": "„В събота управителят на Здравната каса д-р Дечо Дечев разкри как се управлява здравната ни система от управлението на Борисов и къде отиват парите на българските граждани. Д-р Дечев обясни, че има организирана система за отчитане на дейности, които са били в по-малък обем или въобще не са извършвани. Също така, той поясни, че за едно лекарство за частна болница се плаща 7 пъти по-висока цена, отколкото за държавна или общинска болница - ако едно лекарство е 150 лева за държавна или общинска болница, за частна болница цената изведнъж незнайно по каква причина скача 7 пъти и струва 1500 лева.Ние знаем причината – да се източва Здравната каса”. Това заяви заместник- председателят на ПГ на \"БСП за България\" Драгомир Стойнев на пресконференция в централата на партията. Той коментира, че това се случва заради лобистките текстове, вкарани от парламентарната група на ГЕРБ, които узаконяват тази кражба на гърба на българските граждани.„Всичко това можеше да бъде избегнато, ако през 2018 г. вотът на недоверие на левицата на тема здравеопазване бе приет. Още тогава сигнализирахме за тези проблеми”, подчерта Стойнев. „Това правителство вече има наименование- правителство на източването. Източване на язовири, източване на Здравната каса. Няма система, която да функционира нормално. Институциите са пропити от некомпетентност и от всичко това страдат българските граждани”, каза социалистът.Стойнев припомни предложението на БСП държавните и общински болници да не бъдат търговски дружества, за да може всички български граждани да имат достъп до качествено здравеопазване и за да се спре източването за здравната система. „Ще сезираме прокуратурата да направи проверка в Министерството на здравеопазването във връзка с твърденията на д-р Дечев, защото според нас е налице организирана, координирана и извършвана с административна протекция кражба на здравните осигуровки на българските граждани. Това действие застрашава живота на гражданите, пациентите и влошава работата на лекарите и медицинския персонал”, каза Драгомир Стойнев. Георги Михайлов: От три години стоим с едни и същи проблеми, а средствата за здравеопазване растат \"От самото начало БСП поставя всички въпроси, засегнати в интервюто на управителя на НЗОК, и във връзка с тях беше и внесеният преди няколко месеца вот на недоверие. Реформите, които се обещаваха в сферата на здравеопазването, моделът на управление и финансиране, електронната здравна система, както и търговете за продажба на медикаменти - нищо от това не е изпълнено вече три години и на практика ние стоим на едно място с едни и същи проблеми, независимо, че се увеличават всяко година вноските и обществените средства за здравеопазване\".Това заяви проф. Георги Михайлов, народен представител от ПГ на \"БСП за България\". По негови думи БСП от край време предлага регионализация на здравеопазването, тъй като Европейската комисия отчита, че смъртността от най-социалнозначимите заболявания у нас е заради това, че 80% от болниците в страната се намират в 4 града в България. \"Регионалният принцип на развитие на здравеопазването е изключително важен, за да може всеки български гражданин в определения час да получи точната диагноза и точното лечение. Ние сме на първо място в ЕС по смъртност от т.нар. ранна предотвратима смърт\", каза още проф. Михайлов. Десислав Тасков: Специалистите по здравни грижи и медицинските сестри бяга лъгани нееднократно \"Специалистите по здравни грижи и медицинските сестри бяха лъгани нееднократно- това се споменава и в думите на Дечо Дечев.\" - заяви д-р Десислав Тасков на пресконференция в централата на левицата. Според Тасков, в средно голяма европейска държава, в 21-ви век, да бъдеш адекватно лекуван само когато имаш социална възможност, е крайно шокиращо. \"Балонът се пука, не можем да продължим повече така. Трябва да отменим този модел на финансиране. Не можем да говорим за влизане на търговски и застрахователни дружества, когато 5 милиарда лева излизат от джоба на всеки един от нас. Не може българинът да трябва да бърка по-дълбоко в джоба си, а да не могат да се остойностят здравните услуги за него. Болниците, държавните и общинските обществени заведения не трябва да бъдат търговски дружества.\" - допълни още той по темата. Д-р Тасков напомни, че бяха отпуснати 50 млн. лева, които не достигнаха до българските граждани. Бяха отпуснати още 250 млн. лева от парите на Здравната каса и отново не достигнаха до гражданите. Увеличени бяха цените на клиничните пътеки, но това не доведе до увеличаване на заплатите на медицинските сестри и специалистите по здравни грижи.", "date": "2020.01.13", "title": "БСП ще сезира прокуратурата за източването на Здравната каса"}
{"url": "https://www.novinite.bg/articles/184562/BSP-Tova-e-pravitelstvoto-na-iztochvaneto", "text": "През изминалата събота важно интервю даде д-р. Дечо Дечев. Той повдигна завесата и разки къде отивам парите от здравни осигуровки на българските граждани. Той заяви, че на практика нещата изглеждат като финансиране на дейности, които въобще не са били изършвани или са били извършвани в по-малък обем.Това заяви по време на пресконференция Драгомир Стойнев от БСП.Многократно сме казвали, че пари има в държавата, просто не трябва да се краде, посочи Стойнев.Това правителство вече има знак - това е правителството на източването - на язовири, на здравната каса. Няма система в страната, която да функционира нормално. Институциите са пропити от некомпетентност и от всичко това страдат българските граждани.БСП ще сигнализират прокуратурата да направи проверка в Министерство на здравеопазването във връзка с твърденията на проф. Дечо Дечев за източването на здравната каса. Сигналът ще бъде подаден още днес.Драгомир Стойнев посочи, че от БСП смятат, че е налице организирана, координирана, извършвана с административни протекции кражба от здравните вноски на българските пациенти.Освен да се източва касата, не се предлага нищо на българските граждани, казаха от БСП.Припомняме, Остри критики към здравната система отправи шефът на Националната здравноосигурителна каса д-р Дечо Дечев и заяви че се оттегля от поста.Той посочи, че има разминавания в работата между НЗОК и здравното министерство.Д-р Дечев разкритикува водената от здравния министър Кирил Ананиев политика като даде пример за прокарани лобистки текстове в закона, заради които здравната каса заплаща едно лекарство за частна болница на 7 пъти по-висока цена, отколкото същото за държавна и общинска.", "date": "2020.01.13", "title": "БСП: Това е правителството на източването"}
{"url": "https://www.novinite.bg/articles/184551/Specakciya-na-policiyata-v-Galiche", "text": "Специализирана акция на полицията се провежда в момента във врачанското село Галиче. Това съобщават от МВР.От там информират, че операцията е започнала в 6.30 часа в понеделник сутринта и е насочена срещу битовата престъпност. Проверяват се и лица с криминални прояви и срещу нарушения на обществения ред. На място са вътрешният министър Младен Маринов и главният секретар на МВР Ивайло Иванов.  ", "date": "2020.01.13", "title": "Спецакция на полицията в Галиче"}
{"url": "https://www.novinite.bg/articles/184564/Koj-shte-bade-noviyat-ekoministar", "text": "Емил Димитров - Ревизоро е обсъждан за нов министър на околната среда и водите. Това научи от свои източници.Димитров беше шеф на агенция „Митници” по времето на правителството на Симеон Сакскобургготски. в момента е депутат от ВМРО.Министърът на околната среда и водите Нено Димов подаде оставка от ареста, а премиерът Борисов я прие. Той е обвинен в качеството си на министър на околната среда и водите за умишлена безстопанственост, довела до водната криза в Перник.", "date": "2020.01.13", "title": "Кой ще бъде новият екоминистър?"}
{"url": "https://www.novinite.bg/articles/184548/Dneven-horoskop-za-ponedelnik", "text": "Вземете си почивка! Без значение къде сте и какво правите, трябва просто да оставите всичко и да си починете, защото рискувате да се претоварите. Наслаждавайте се на почивката си.Обърнете внимание дори на най-дребните детайли от плана си днес, за да докажете на околните колко смислено е всичко, всъщност. Способността ви да виждате и най-малките детайли ви се отплаща. Опитайте да не бъдете прекалено груби с хората, не знаете през какво минават и дали не им е достатъчно трудно. Старайте се да бъдете в добро настроение и да се държите мило с хората около вас. Вижте повече на:", "date": "2020.01.13", "title": "Дневен хороскоп за понеделник"}
{"url": "https://www.novinite.bg/articles/184556/DANS-proveryavat-ViK-Plovdiv", "text": "\r\nВъв връзка със зачестилите проблеми, свързани с ВиК дружествата в страната и предвид, че подаването на питейна вода е дейност, свързана с националната сигурност, е разпоредено извършване на обстойни проверки съвместно с Държавна агенция „Национална сигурност”. Съвместните проверки на ВиК дружествата в страната са по линия на контролната дейност на обекти, осъществяващи осигуряване на питейна вода. Това съобщиха от пресцентъра на МВР-Пловдив.\r\n\r\n\r\n\r\n\r\n\r\n\r\n\r\n", "date": "2020.01.13", "title": "ДАНС проверяват ВиК-Пловдив"}
{"url": "https://www.novinite.bg/articles/184561/Sobstvenikat-na-vzriveniya-apartament-vav-Varna-iskal-da-se-samoubie", "text": "67-годишният собственик на взривения апартамент във Варна, бивш служител на МВР, е бил отчаян.Той се е обадил да разкаже историята си в сайта \"Варна 24\", каза пред bTV журналистът от медията  Пламена Николова.Инцидентът стана в 4 ч. тази сутрин във варненския квартал \"Владислав Варненчик\".Една жена е загина, а 18 души от кооперацията са евакуирани и откарани в болница. 7 от тях остават за лечение.Собственикът на апартамента, в който е възникнал взривът, се издирва.По неофициално информация той е съхранявал взривни вещества в дома си.На Пламена Николова той споделил в началото на миналата седмица, че е разочарован от жената, с която живее от 24 години.\"Обади се на редакционния телефон и поиска да сподели силното си разочарование от начина, по който се е стекъл живота му\",  обясни Николова.Най-много му тежало това, че той се е грижил за жената, успел е да изучи сина ѝ, вложил е много емоции и средства в тази връзка.В момент обаче жената започва да злоупотребява с алкохола, да изнася вещи от дома им и дори пуска жалба срещу него за домашно насилие.\"Чувстваше се отчаян от тази ситуация, каза че за него вече нищо няма смисъл. Каза: \"За мен животът е свършил\", аз се опитах чисто човешки да му обясня, че много хора изпадат в такава тежка ситуация, но животът продължава\", каза Николова.Материалът за неговата драма излиза в сайта на следващия ден след разговора и тогава той е споделил на журналистката, че иска да се самоубие.Освен това й казал, че до 10 дни трябвало да напусне жилището заради жалбата на жената, с която е съжителствал.", "date": "2020.01.13", "title": "Собственикът на взривения апартамент във Варна искал да се самоубие?"}
{"url": "https://www.novinite.bg/articles/184566/12-godini-zatvor-grozyat-zadarjaniya-za-ubijstvoto-na-18-godishnata-Andrea-ot-Galiche", "text": "12 години затвор грозят задържания за убийството на 18-годишната Андреа от Галиче. Това обясни окръжният прокурор на Враца Десислав Начков на брифинг в понеделник.  17-годишният Аксел е привлечен като обвиняем и е задържан за 72 часа. Ще му бъде поискана постоянна мярка за неотклонение „Задържане под стража”.„Ще бъде обвинен в убийство, извършено по особено жесток начин и с цел да бъде улеснено или прикрито друго престъпление. За такова деяние се предвижда най-тежкото наказание – доживотен затвор без право на замяна. Но обвиняемият е непълнолетен. Ще навърши пълнолетие през октомври. След като се приложи разпоредба от Наказателния кодекс, наказанието се редуцира от 5 до 12 години лишаване от свобода. 12 години е максималното наказание, което се предвижда от Кодекса”, обясни прокурор Начков.Вътрешният министър Младен Маринов определи убийството като \"много жестоко\" и коментира, че подбудите за него са „по-скоро присъщи на животните, отколкото на хората”.„Важното в случая е, че много бързо успяхме да разкрием извършителя, за да му попречим да извърши друго престъпление. Надявам се този път да бъде за по-дълго в затвора. Той има и други присъди”, коментира вътрешният министър.„Проведохме среща с обществеността в тази махала. Хората там са силно обострени срещу извършителя и семейството му. Това, което предприемаме оттук нататък, е да продължи полицейското присъствие, за да се предотвратят подобни инциденти. Кметът ни увери, че се работи по въвеждане на видеонаблюдение”, каза още Маринов.Окръжният прокурор Десислав Начков пък оповести подробности за самото убийство. Той обясни, че престъплението е извършено около 01:00 часа на 11 януари. Заподозреният Аксел вечерял при баба си, която живее на същата улица, на която и убитата Андреа. След това младежът излязъл и минал покрай дома на момичето, което отдавна харесвал. Забелязал, че в стаята й свети. Портата на двора била отворена. Вратата към дома обаче била заключена.„Нападателят видял, че Андреа спи и решил да влезе през друг вход - през отворен прозорец а мазето. Той взел метална пръчка, за да сплаши момичето. Твърди, че познавал къщата, защото бил ходил там с компания преди години”, обясни Начков.От мазето заподозреният се качил до стаята, където спяла Андреа.„Той я събудил и й предложил да осъществят полов акт. Тя се развикала и той я ударил с металната пръчка в лявото слепоочие. Момичето паднало, а обвиняемият започнал да я души, докато престанала да проявява признаци на живот. Тогава я съблякъл и осъществил полов акт с нея. Приключвайки, забелязал, че на масата има кухненски нож. Решил за всеки случай да я намушка в областта на шията, за да я умъртви, тъй като се опасявал, че тя е още жива и може да разкаже за случилото се. Намушкал я няколко пъти в областта на шията и прерязал гърлото й”, разказа Начков.Според прокуратурата момичето е починало от кръвозагуба, а не от душенето.„След това извършителят видял мокри кърпи, които използвал, за да избърше ръцете си и ножа. Видял и портмонето на пострадалата. В него имало около 250 лв. Взел го със себе си, както й увитият в мокрите кърпи нож. Напуснал местопрестъплението по същия път, по който дошъл. По пътя изхвърлил ножа, а вкъщи преброил парите в портмонето и го изхвърлил в кладенеца в двора на къщата си. Към 02:00 часа в дома му дошъл негов братовчед. Той твърди, че по обвиняемия не е имало следи от кръв и той не е споделил за извършеното престъпление”, поясни окръжният прокурор.С парите обвиняемият си купил маратонки, ръкавици и тонколона от магазин в селото. А от Бяла Слатина си купил таблет.\"Профилът на извършителя от село Галиче е подобен на този на извършителя в село Сотиря и на убийството в Русе. Той е необразован, непълнолетен социопат\", смята главният прокурор Иван Гешев.На въпрос относно досъдебното производство срещу екоминистъра в оставка Нено Димов, Гешев заяви, че не може да коментира, защото то се води от друг прокурор. По темата той лаконично заяви, че прокуратурата няма проблем \"да ангажира наказателна отговорност лица, които смята, че са виновни\", ако се съберат доказателства. „Предстоят интересни времена”, добави Гешев.„След като българският съд е преценил, че има необходимите законови предпоставки едно лице да бъде задържано под стража, никой не може да подлага това на съмнение“, катергоричен бе главният прокурор.", "date": "2020.01.13", "title": "12 години затвор грозят задържания за убийството на 18-годишната Андреа от Галиче"}
{"url": "https://www.novinite.bg/articles/184552/Blizkite-na-Andrea-ot-Galiche-iskat-dojivoten-zatvor-za-ubieca-Tova-e-ujas-v-kojto-ni-vavleche-nyakakav-psihopat", "text": "Близките на Андреа от Галиче искат доживотен затвор за убиеца. „Това е ужас, в който ни въвлече някакъв психопат, някакъв изрод”, заявяват близките.Същевременно психолози ще разговарят със съучениците на 18-годишното момиче. То беше открито мъртво в двора на дома й този уикенд. 17-годишен, криминално проявен, е направил самопризнания за жестокото престъпление.„В момента насам пътува група психолози, изпратена от Министерството на образованието и науката”, обясни директорката на училището, в което е учела Андреа.Освен съучениците й, със сълзи на очи са и учителите на Андреа. Всички казват, че е била добра и старателна ученичка.Същевременно тази сутрин полицията започна специализирана акция в Галиче. Тя е насочена срещу битовата престъпност. Проверяват се и лица с криминални прояви и нарушения на обществения ред. На място са вътрешният министър Младен Маринов и главният секретар на МВР Ивайло Иванов.Категорично смятам, че убиецът от Галиче не може да се оправи. Това заяви в предаването „Здравей, България” криминалният психолог Тодор Тодоров.Той и бившият директор на отдел „Убийства” в МВР Ботьо Ботев коментираха жестокото престъпление, което разтърси селото този уикенд.„За да поправиш нещо в себе си, трябва да имаш ресурс за това – и интелектуален, и емоционален. При този тип хора такъв няма, те са изключително примитивни”, смята Тодоров. „Всеки път говорим едно и също – такъв тип хора, ако имаха някаква емпатия, нямаше да извършат такова престъпление”. „Това момче е било антисоциален тип, известен с проявите си. Това момче живее сам. Откъде придобива средства, за да живее? Явно през всичките тези години на съзнателното си оформяне като човек е вършил престъпления”, коментира Ботьо Ботев. „Съответните полицейски служби са били длъжни да имат информация по отношение на този човек, да се вземат конкретни мерки за наблюдение, особено при тази проява, която е имал скоро”.„Престъплението, което е извършил миналата година, също се е отличавало с особена жестокост ”, коментира и Тодор Тодоров.  ", "date": "2020.01.13", "title": "Близките на Андреа от Галиче искат доживотен затвор за убиеца: Това е ужас, в който ни въвлече някакъв психопат"}
{"url": "https://www.novinite.bg/articles/184557/Nevrohirurg-i-nevrolog-ot-svetovna-klasa-konsultirat-v-Sofiya", "text": "Проф. д-р Селчук Пекер, един от най-търсените неврохирурзи в Турция и сред най-опитните специалисти в света в областта на радиохирургията и лечение с Гама нож, ще консултира безплатно пациенти в София на 24 и 25 януари 2020 г. Заедно с него у нас пристига и проф. д-р Фериха Йозер, невролог от екипа на проф. Пекер, известна с успехите си в лечението на болестта на Паркинсон и други двигателни нарушения. Двамата специалисти ще гостуват у нас по покана на Здравен информационен център „Медикъл Караджъ“, в рамките на инициативата им да предоставят достъп на българските пациенти до най-съвременните методи в медицината.Консултациите са подходящи за пациенти с мозъчни тумори, артериовенозни малформации, двигателни нарушения, болест на Паркинсон и епилепсия. В дългогодишната си кариера проф. Селчук Пекер е натрупал опит в радиохирургията с над 9000 пациенти, което го нарежда сред най-опитните специалисти в света. Публикувал е 109 статии в реномирани научни журнали. Представил е над 180 презентации на международни и национални симпозиуми. Към момента работи в Университетска болница „Коч“( Koç University Hospital) в Истанбул, където разполага с последното поколение Гама нож – Gamma Knife Icon. Устройството се използва за лечение на доброкачествени и злокачествени мозъчни тумори, артериовенозни малформации и двигателни нарушения.Основното предимство на Гама ножа е възможността за хирургично лечение без отворена операция, разрез, анестезия, болка и продължително възстановяване. Последното поколение Гама нож Icon позволява лечение на пациенти с тумори над 3,5 см., както и стабилизиране на главата с маска вместо с метална рамка, както при предишните модели. Проф. Фериха Йозер е специалист със значителен опит в лечението на неврологични заболявания, дългогодишен вицепрезидент и член на Борда на директорите на Асоциацията за лечение на Паркинсон в Турция. Освен при мозъчни тумори, екипът на болница „Коч“ се откроява и с успехите си при лечението на двигателни заболявания, включително тремори при болест на Паркинсон, дистония, есенциален тремор.При част от пациентите с такива диагнози медикаментозното лечение се оказва неефективно или предизвиква значителни странични ефекти. При някои от тях може да се приложи хирургична намеса, която в зависимост от случая може да бъде три вида: дълбока мозъчна стимулация, RF термокоагулация или радиотерапия с Гама нож. Дали и кой хирургичен метод да се приложи решават екип от лекари, специализирани в лечението на тези заболявания. Желаещите да се възползват от възможността за безплатна консултация с проф. д-р Селчук Пекер и проф. д-р Фериха Йозер в София на 24-25 януари трябва да се запишат предварително на тел. 0879 977 402 или 0878 500 940, както и да предоставят всички медицински документи, с които разполагат до момента.", "date": "2020.01.13", "title": "Неврохирург и невролог от световна класа консултират в София"}
{"url": "https://www.novinite.bg/articles/184555/Marinov-za-ubijstvoto-v-Galiche-Podbudite-sa-po-skoro-prisashti-na-jivotnite", "text": "„Наистина един тежък инцидент. Много жестоко убийство на млад човек по подбуди, които по-скоро са присъщи на животни, а не на хората. Те са на много ниско ниво на човешките потребности”. Това заяви вътрешният министър Младен Маринов на брифинг във Враца по повод убийството на 18-годишната Андреа в Галиче.Вътрешният министър Младен Маринов, главният прокурор Иван Гешев и главният секретар на МВР Ивайло Иванов пристигнаха в Галиче тази сутрин. Във врачанското село от сутринта се провежда спецакция на полицията. Тя е започнала в 6.30 часа и е насочена срещу битовата престъпност. ", "date": "2020.01.13", "title": "Маринов за убийството в Галиче: Подбудите са по-скоро присъщи на животните"}
{"url": "https://www.novinite.bg/articles/184577/Geshev-Pri-obiska-v-doma-na-Dimov-sa-izzeti-dokumenti-za-bokluka-ot-Italiya", "text": "\"Българските граждани, българското общество и България не заслужават да бъдат превърнати в кофа за боклук или тоалетна чиния, заяви главният прокурор Иван Гешев на брифинг във Враца, където е заради разследването на тежкото убийство в село Галиче.Главният прокурор коментира работата на разследващите по случаите на незаконен внос на боклук у нас, който е бил нерагламентирано изгарян, замърсявайки въздуха.„Не ме интересува кой го извършил. Всеки трябва да си носи последствията, както е по закон. Всички дишаме този въздух и пием тази вода. Както казваше баба ми – който каквото е надробил, да си го сърба“, закани се Гешев на виновниците. Той обаче отказа да даде повече подробности около хода на разследването: „Тази тема няма да я коментирам, докато не ѝ дойде времето“.На въпрос ще има ли и други привлечени към наказателна отговорност за водната криза в Перник, заради която с обвинение се сдоби екоминистърът в оставка Нено Димов, главният прокурор отговори: „Разследва се абсолютно всичко. В случай, че се съберат доказателства, ние нямаме абсолютно никакви притеснения да ангажираме към наказателна отговорност лица, които смятаме, че са виновни. Дали са виновни или не, ще реши българският съд“След което обеща: „Предстоят интересни времена“Той уточни, че при обиска на кабинета на Нено Димов са иззети документи и в тази връзка и в случай, че има доказателства за извършени престъпления, прокуратурата в негово лице няма да има притеснения да повдигне обвинения.За първи път Гешев свърза името на министъра в оставка Нено Димов с вкарването на италианския боклук у нас, за което вече се появиха публични основания за съмнения, че с разрешения на Нено Димов чуждият боклук е пристигал у нас за горене.“Дали някой ще бъде задържан под стража, преценява само съдът\", каза ще главният прокурор по повод многото коментари, че министърът в оставка Нено Димов е оставен в ареста и въпросите в публичното пространство дали мярката не е пресилена.", "date": "2020.01.13", "title": "Гешев: При обиска в дома на Димов са иззети документи за боклука от Италия"}
{"url": "https://www.novinite.bg/articles/184573/Grisho-se-zavrashta-u-doma-za-Sofia-Open-2020", "text": "Голямата звезда на българския тенис Григор Димитров се завръща у дома и ще участва в Sofia Open 2020. Петото издание на турнира от сериите АТП 250 в София ще се проведе в нов период на годината - от 27 септември до 4 октомври в \"Арена Армеец\", съобщиха организаторите на събитието. \"Развълнуван съм и съм много щастлив, че се завръщам да играя на Sofia Open тази година. Спомените, които имам от 2017 година, са незабравими. Подкрепата от всички фенове и да играя пред тях – това беше просто невероятно. Очаквам с нетърпение да видя всички в \"Арена Армеец\" през септември 2020 г.\", заяви Григор Димитров.Тенисистът е шампион на Sofia Open от 2017 г. Тогава любимецът на българските фенове извоюва шестата си титла от АТП тура и първа пред родна публика, а вдъхновяващият му сезон завърши и с титла от Nitto ATP Finals в Лондон. През 2020 г. Григор Димитров и българската публика ще имат възможност да изживеят нови незабравими емоции заедно в \"Арена Армеец\".Четвъртото издание на Sofia Open се превърна в най-силния турнир за сезона от сериите АТП 250. Петима от участниците в София през 2019 г. - шампионът Данийл Медведев, Стефанос Циципас, Матео Беретини, Гаел Монфис и Роберто Баутиста Агут, завършиха годината в Топ 10 на световната ранглиста. Стан Вавринка и Карен Хачанов завършиха годината в Топ 20.Sofia Open 2020 също обещава тенис на най-високо ниво и истинско зрелище за зрителите, а гаранцията за това идва още с първото обявено име, най-чаканото от българските фенове - завърналият се в Топ 20 в света и тръгнал отново към Топ 10 Григор Димитров.Sofia Open се организира от компанията Brandplus Inc, която представлява собственика на седмицата, в която се провежда състезанието в София, и Българската федерация по тенис.\"Щастлив съм, че можем да отпразнуваме с всички фенове на тениса в България прекрасната новина, че Григор Димитров ще участва на Sofia Open 2020. Четирите издания на турнира в София бяха изключително успешни и съм убеден, че петото също ще се превърне в събитие от световно ниво, с което България да се гордее. От 39 турнира от сериите АТП 250 през изминалата година Sofia Open 2019 беше един от най-силните - с изключителни тенисисти, качествен тенис и голям зрителски интерес. От 2020 година Sofia Open вече е в нов слот от календара на АТП и ще стартира през септември. Целта ни е да продължаваме да развиваме Sofia Open\", заяви управляващият директор на Brandplus Inc Барат Годхинди.\"Sofia Open 2020 е най-значимото световно спортно събитие, което ще се проведе в България през годината. Sofia Open 2019 бе наблюдаван от над 45 000 зрители на живо в \"Арена Армеец\" и стигна до 280 милиона души международна телевизионна аудитория. Милиони зрители по цял свят отново ще следят тенис мачовете от София, отново ще се говори за България. В света на тениса Sofia Open вече е марка. Силната конкуренция и отличните условия сами правят най-добрата реклама. Неслучайно топ тенисисти с радост се връщат в България или с радост приемат да дойдат за първи път, след като са чули позитивни отзиви от свои колеги, които вече са играли в \"Арена Армеец\". Несъмнено ги привлича и публиката, тъй като Sofia Open е един от турнирите от сериите АТП 250 с най-висока посещаемост. Верните български фенове са основна причина турнирът да остане тук. Петото издание на Sofia Open наистина обещава да е изключително интригуващо за фантастичната българска публика. Участието на Григор Димитров е много важно и за хилядите деца, които ще имат възможност да се докоснат до най-добрия български тенисист. Дай Боже да запалим още много деца по тениса, защото това е наша основна мисия. Пожелавам на Григор Димитров през 2020 г. да спечели втората си титла от Sofia Open, а новото вдигане на трофея над надписа Sofia пред феновете в \"Арена Армеец\" да бъде част от пътя му за завръщане там, където е бил и където му е мястото в световния тенис\", заяви президентът на Българската федерация по тенис Стефан Цветков.Пакетни билети на атрактивни цени за Sofia Open 2020 ще бъдат пуснати в продажба на 14 януари в 10 часа на Eventim.bg и в мрежата на Eventim в цялата страна. Пакетните билети са за 3 категории места в залата. Цената на пакетните билети за последните четири дни, включващи и полуфиналите, и финала на Sofia Open, не просто е по-ниска от тази на закупени индивидуални билети за тези 4 дни (1-4 октомври), но дава и специален бонус за безплатно посещение на първите 4 дни (27-30 септември) от турнира. Така пакетните билети за 8-те дни от Sofia Open 2020 ще са на цени от 165 лева, 235 лева и 315 лева спрямо категорията място в \"Арена Армеец\". Индивидуални билети за осемте дни от Sofia Open 2020 ще се предлагат на по-късен етап, но закупилите пакетен билет сега се възползват от специалната цена за напълно достъпно присъствие на всички мачове от международното спортно събитие №1 в България за 2020 г", "date": "2020.01.13", "title": "Гришо се завръща у дома за Sofia Open 2020"}
{"url": "https://www.novinite.bg/articles/184553/Otbelyazvame-denya-na-balgarskoto-kino", "text": "На 13 януари отбелязваме Деня на българското кино. През 1915 г. на същата дата, се провежда първата прожекция на първия български игрален филм „Българан е галант“, съобщи БГНЕС.Датата е утвърдена от 2005 година, по инициатива на Националния филмов център, за професионален празник на българската филмова общност.През 2017 г. беше приета Стратегия за развитие на София - творчески град на киното 2017-2027. Визията е утвърждаването на града като водещ център на филмовата индустрия в Европа.В изпълнение на Стратегията за развитие на културата в София 2013-2023 г. и целите за разкриване и използване потенциала на изкуствата, културните и творческите индустрии, Столична подкрепи кампаниите на филмите „Вездесъщият” на режисьора Илиян Джевелеков (през 2018 г.) и „АГА” на режисьора Милко Лазаров (през 2019 г.) в рамките на състезанието за чуждоезичен филм за награда ОСКАР.Столична община подкрепя киното и като финансира проекти по Столична програма „Култура”, като до 2019 г. са финансирани 82 проекта на обща стойност 1 686 082 лв. Част от Календара на културните събития на столицата са престижни кино фестивали - Международен филмов фестивал „София Филм Фест” и „София Мийтингс”, „Киномания”, „София Индипендънт Филм Фестивал”, IN THE PALACE International Short Film Festival, „Блок Кино”, „Срещи на младото европейско кино”.", "date": "2020.01.13", "title": "Отбелязваме деня на българското кино"}
{"url": "https://www.novinite.bg/articles/184572/Oskar-za-2020-g-Irlandecat-1917-g-vodyat-klasaciyata-NA-JIVO", "text": "Обявиха номинациите за 92-те награди „Оскар“.Филмът на Warner Bros \"Joker\" получи най-много номинации, както номинация за най-добър актьор -  Хоакин Феникс.Сред фаворитите за най-добър филм са този на Куентин Тарантино „Имало едно време... в Холивуд“ и одисеята от Първата световна война на Сам Мендес „1917“. И двамата спечелиха големи отличия на последните награди  „Златни глобуси“.Ето и пълния списък на номинираните:Том Хенкс, Красив ден в кварталаАнтъни Хопкинс, Двамата папиАл Пачино, ИрландецътДжо Пески, ИрландецътБрад Пит, Имало едно време ... в ХоливудКати Бейтс, Ричард ДжуълЛора Дерн, Брак историяСкарлет Йохансон, Зайо ДжоджоФлорънс Пю, Малки жениМарго Роби, БомбаИрландецътЗаекът ДжоджоЖокераМалки жениИмало едно време ... в ХоливудЖокераМалки жениБрачна история1917Междузвездни войни: Възходът на СкайуокърБратствоФутболен клуб НефтаПрозорецът на съседитеSariaСестраФорд V Ферариджокер1917Имало едно време ... В ХоливудМеждузвездни войни: Възходът на СкайуокърAd astraФорд V Ферариджокер1917Имало едно време ... В ХоливудОколо 9 000 членове на Академията гласуват за наградите „Оскар“. Гласуването за победителите - в което членовете могат да дадат гласа си за всяка категория, започва на 30 януари и приключва пет дни по-късно. \"Оскар\"-ите ще бъдат раздадени в Холивуд на 9 февруари. ", "date": "2020.01.13", "title": "„Оскар“ за 2020 г.:  „Ирландецът“, „1917 г.“ водят класацията  (НА ЖИВО)"}
{"url": "https://www.novinite.bg/articles/184560/Nad-75-trusa-prez-noshtta-i-dajd-ot-lava-vav-Filipinite-VIDEO", "text": "Вулканът Таал, заради който се наложи евакуацията на 45 000 души, започна да изхвърля днес фонтани от лава, предаде ДПА. Намиращата се на 66 километра филипинска столица Манила е обгърната от гъст дим, а по съседните градчета се е изсипал дъжд от камъни.През нощта са били регистрирани най-малко 75 вулканични земетресения. Огромен облак от бяла и сива пепел се издига на височина от 15 километра.Властите предупреждават, че все още е възможно \"опасно експлозивно изригване\" през следващите часове или дни. Това може да наложи да бъдат евакуирани най-малко 200 000 местни жители.Международното летище на филипинската столица бе затворено заради пепелта. Над 100 вътрешни и международни полети бяха анулирани, а на място настъпи абсолютен хаос, пише Dir.bg.Днес полетите бяха възобновени частично, съобщи управата на летището, цитирана от Ройтерс.Таал е вторият най-активен вулкан във Филипините. Той е изригвал 33 пъти от 1572 г., по данни на Филипинския институт за вулканология и сеизмология.Последното голямо изригване на Таал е било през октомври 1977 г., а най-смъртоносното - през 1911 г., когато загиват над 1300 души. ", "date": "2020.01.13", "title": "Над 75 труса през нощта и дъжд от лава във Филипините (ВИДЕО)"}
{"url": "https://www.novinite.bg/articles/184547/Dnes-shte-bade-predimno-slanchevo", "text": "Днес ще бъде предимно слънчево, на места в низините и по поречието на Дунав ще е с ниска облачност или мъгла. В повечето райони ще е почти тихо, в Източна България със слаб до умерен югозападен вятър. Преобладаващите максимални температури ще са между 4° и 9°, по-ниски в районите с трайна мъгла. В планините ще бъде слънчево. Ще духа слаб до умерен западен, по най-високите върхове юг-югоизточен вятър. Ще се затопли и максималната температура на височина 1200 метра ще е около 6°, на 2000 метра – около 1°.Над Черноморието ще преобладава слънчево време. Ще духа слаб до умерен югозападен вятър. Максимални температури между 6 и 9°. Температурата на морската вода е около 8°. Вълнението на морето ще е 1-2 бала.", "date": "2020.01.13", "title": "Днес ще бъде предимно слънчево"}
{"url": "https://www.novinite.bg/articles/184574/Specpolicai-tarashiha-doma-na-arestuvaniya-ministar-Neno-Dimov", "text": "Спецполицаи са тарашили цели три часа дома на арестувания за 24 часа министър на околната среда и водите Нено Димов. Търсят се доказателства за отклоняването на милиони левове покрай водната криза Перник. Подозренията са, че именно далаверата е причина за извънредната ситуация, която може да причини сериозни политически трусове, пише Лупа.бг.Домът на министър Нено Димов, който е на власт от квотата на ВМРО, част от „Обединени патриоти”, е в самото сърце на София. Луксозното жилище е преровено напълно за издирване на уличаващи документи.Събирането на още доказателства продължава и в момента, прокуратурата трябва да прецени дали има данни да срещу управника да бъде повдигнато обвинение и да бъде задържан за 72 часа.От ранните сутрешни часове прокурори, разследващи и полиция влязоха в сградата на екоминистерството.На няколко пъти бяха изнасяни черни пликове с документи. След това Нено Димов беше изведен за разпит.Нено Димов ще прекара нощта на територията на Трето РПУ, където се намира и сградата на Министерството на околната среда и водите.По-рано в Перник главният прокурор Иван Гешев обясни, че обвинители, следователи и антимафиоти проверяват в екоминистерството всички действия на служителите, които отговарят за контрола и разрешенията за ползване на водни количества от язовир „Студена”.Според закона за водите Министерството на околната среда е единственият орган в България, който следи водните обеми на язовирите и се разпорежда с техните количества. Предполага се, че през лятото именно екоминистерството е имало достатъчно доказателства и основания, че предстои водна криза заради ниските критични нива на водата в язовира, но вместо да се разпореди дали водата да спре да се подава за промишлени нужди, е оставило да разполагат с нея по-старите разпределени от МОСВ режими.", "date": "2020.01.13", "title": "Спецполицаи тарашиха дома на арестувания министър Нено Димов"}
{"url": "https://www.novinite.bg/articles/184554/PETICIYa-Koalite-ot-Avstraliya-da-badat-zaseleni-v-Nova-Zelandiya", "text": "Хиляди новозеландци се присъединиха към петиция, която призовава в страната да бъдат заселени коали от опустошената от пожари Австралия, съобщи БТА.Коалите се превръщат в изчезващ вид в страната и могат да се развият добре в Нова Зеландия, както много други австралийски животински видове, се казва в петицията. До понеделник сутрин тя бе подписана от над 5000 души.В петицията се изтъква, че коалите няма да застрашат местната екосистема в Нова Зеландия. Те традиционно обитават евкалиптовите гори, а в Нова Зеландия има около 30 000 хектара такива.Над 10 милиона хектара изгоряха в Австралия от пожарите, които не секват от септември миналата година. Най-малко 26 души загинаха в бедствието, хиляди жилища са унищожени. Смята се, че над 1 милион животни са изпепелени от бушуващите от месеци пламъци.", "date": "2020.01.13", "title": "ПЕТИЦИЯ: Коалите от Австралия да бъдат заселени в Нова Зеландия"}
{"url": "https://www.novinite.bg/articles/184549/Prof-Oleg-Asenov-Dialogat-s-prevozvachite-e-vajen-za-uspeshnoto-vavejdane-na-tol-sistemata", "text": "Превозвачите са наши партньори и в последните разговори те поеха ангажимент, че ще направят всичко необходимо от 1 март успешно да стартираме системата. Смятам, че този диалог и поетите ангажименти ни дават основания да вярваме в успеха на реформата. Това каза проф. Олег Асенов, член на Управителния съвет на Агенция „Пътна инфраструктура“ в предаването „Неделя 150“ на БНР. На срещата в петък с представители на транспортния бранш при премиера Бойко Борисов беше решено тол системата да бъде пусната в търговска експлоатация за превозните средства над 3.5 тона от 1 март 2020 г.Тя ще стартира с такси, които превозвачите предложат и с намален наполовина обхват – само върху автомагистрали и първи клас пътища (около 3 100 км). След три месеца търговска експлоатация на тол системата, анализите заедно с превозвачите ще покажат дали с по-ниски тарифи и редуциран обхват, приходите, които държавата очаква от тол такси ще бъдат същите като вече заложените в бюджета. Очакват се приходи от около 40-60 млн. лв. месечно от тол такси, което на годишна база прави около 450 млн. лв. „Това са около 50% от нужните средства за финансиране на пътната инфраструктура. Ако тези резултати бъдат постигнати, ще се поздравим с успешна първа крачка в тази реформа“, каза проф. Асенов.Според него „само реалната търговска експлоатация на тол системата би потвърдила или отхвърлила твърденията на превозвачите и държавата за постъпленията от пътни такси.“ До влизането в сила на пътното таксуване на база на изминато разстояние – тол, камионите и автобусите ще плащат за ползването на републиканската пътна мрежа както досега – на база на изминато време – е-винетка. За 2019 г. от близо 392 млн. лв. постъпления от винетки, около 270 млн. лв. са от леки автомобили, а 122 млн. лв. – от тежкия трафик.Целта на въвеждането на тол системата е да се постигне справедлив модел – пътните превозни средства, които рушат повече, да осигуряват средства за изграждането и поддържането на пътната инфраструктура, напомни проф. Асенов. Очаква се съотношението в приходите от такси да се промени. Той обясни, че Световната банка, консултант на Агенция “Пътна инфраструктура” по въвеждането на тол системата, е използвала световно призната и утвърдена методика, за да предложи варианти на размера на таксите и обхвата, въз основа на официални статистически данни от отчетите на транспортния бранш.Така например изходните данни от Националния статистически институт са за 64 км среднодневен локален трафик, докато транспортният бранш твърди, че той е в рамките на 400 км дневно. На въпрос за евентуални преференциални условия за българските превозвачи, на база на изминато определено разстояние, проф. Асенов припомни, че европейска директива забранява държавите да дискриминират превозвачите по националност. В същото време новият обхват на тол системата, от който ще отпаднат пътищата втори клас, ще осигури алтернативни маршрути на вътрешния тежкотоварен трафик. Електронната система за събиране на пътни такси, изградена в България, ще бъде с една от най-икономичните издръжки в европейски мащаб, каза още проф. Асенов. Около 15% от годишните постъпления ще са нужни за нейното обслужване, докато във Франция и Германия за това се отделят 24-26%.", "date": "2020.01.13", "title": "Проф. Олег Асенов: Диалогът с превозвачите е важен за успешното  въвеждане на тол системата"}
{"url": "https://www.novinite.bg/articles/184558/V-Dunarit-vdigat-nov-ceh", "text": "Площадката на цеха за боеприпаси във военния завод \"Дунарит\", в който през септември избухна пожар, вече се разчиства. Предстои проектиране и изграждане на ново модерно производствено хале, съобщи БНТ.То ще бъде по-просторно и удобно за работещите, но изцяло съобразено с вида специална продукция, който ще се сглобява в него. Очаква се възстановеният производствен цех да заработи през лятото, а не през пролетта, както беше планирано. Стойността на инвестицията е около 1,5 млн. лева.В същото време разследването на пожара продължава в Районната прокуратура в Русе.\"Приключиха огледите на място и ни беше разрешено да се заемем с възстановяването на цеха. Има едно неудобство, че застрахователите искат да е приключено следствието, за да платят. Става въпрос за петцифрена сума\", казва Петър Петров, който е изпълнителен директор на на завод \"Дунарит\".Независимо от инцидента, финансовите резултати през миналата година на предприятието са добри. Около 80 млн. лева са приходите от продажби - от тях около 9 млн. лева е печалбата. В момента в завода работят 900 души.", "date": "2020.01.13", "title": "В \"Дунарит\" вдигат нов цех"}
{"url": "https://www.novinite.bg/articles/184559/Zaradi-ACh-Ubivat-nad-40-000-praseta-vav-Varnensko", "text": "Започва умъртвяването на над 40 000 прасета във Варненско, съобщиха от Нова телевизия. След като преди няколко дни бяха открити нови случаи на Африканска чума в свинекоплекса.Свинефермата е една от най-големите в района. В нея работят около 130 души. Причината - преди дни в село Брестак бяха открити нови случаи на Африканска чума.", "date": "2020.01.13", "title": "Заради АЧ: Убиват над 40 000 прасета във Варненско"}
{"url": "https://www.novinite.bg/articles/184567/Starata-Nova-godina-pristigna-s-ruska-klasika-i-baletno-izyashtestvo", "text": "И тази зима почитателите на руската култура и традиции се събраха край фонтана на Пазара на Varna Mall, за да отпразнуват заедно Нова година по стар стил. За гостите на тържеството „Рождественские встречи“ малките таланти от вокално-хореографското училище и балетната школа на Натали Караван отново бяха подготвили атрактивен спектакъл от незабравими руски романси и балетна класика. В духа на рождественските традиции бе и трапезата с подбрани деликатеси от руската национална кухня.", "date": "2020.01.13", "title": "Старата Нова година пристигна с руска класика и балетно изящество"}
{"url": "https://www.novinite.bg/articles/184568/I-prez-tazi-godina-mobilni-policejski-ekipi-prodaljavat-poseshteniyata-si-v-malkite-naseleni-mesta-v-Shumensko", "text": "И през тази година мобилни полицейски екипи  продължават посещенията си в  малките населени места през тази година в Шуменско. Вече се проведоха срещи с кметове и кметски наместници на 10 села в Шумен  и Велики Преслав. Инспектори от криминална, охранителна и икономическа полиция са на терен за да установяват дали има нерешени проблеми, поставени на вниманието на мобилните групи , които патрулират в отдалечените населени места. За липса на обществен транспорт съобщиха кметовете на селата Висока поляна и Студеница. От месец декември е преустановена автобусната линия по маршрут Шумен- Хитрино- Тервел. Кметът на село Тервел подаде сигнал на полицейските служители, че от известно време по ул. “Трети март“  преминават моторни превозни средства с висока скорост, което създава предпоставки за пътни инциденти. Сигналът е предаден в „Пътна полиция“ за вземане на отношение.  Кметовете на Висока поляна, Студеница, Тервел, Трем и Байково информираха, че кварталните полицаи са в селата по утвърден график. Имат постоянна телефонна връзка с тях и при необходимост полицейските служители, които обслужват селата реагират веднага.  Не са получени сигнали за нарушаване на обществения ред и престъпления. Тази седмица предстоят срещи с кметовете и жителите на селата Добри Войников, Единаковци, Развигорово, Длъжко, Тимарево", "date": "2020.01.13", "title": "И през тази година мобилни полицейски екипи  продължават посещенията си в  малките населени места в Шуменско"}
{"url": "https://www.novinite.bg/articles/184570/Avtoinstruktorite-izlizat-na-protest", "text": "Утре на площад Батенберг ще се проведе национален протест на автоинструкторите. Очаква се повече от 1000 учебни автомобила от цялата страна да затворят движението по бул. Цар Освободител от ул. Раковска до площад Независимост.В 13:30 ч. протестиращите ще бъдат приети от министъра на образованието, а в 14:30 в протестно шествие от Министерство на образованието ще отидат до Министерство на транспорта, където ще бъдат приети от г-н Росен Желязков.АВТОИНСТРУКТОРИТЕ ПРОТЕСТИРАТ, СРЕЩУ:1. налаганите промени в обучението, с които се прикрива корупционна схема,2. безхаберието на държавата за условията, при които работят автоинструкторите,3. нежеланието на държавната администрацията да пристъпи към осъвременяване на обучението на водачите1. Защото считаме, че с предлаганите промени се прикрива корупционна схема.Предлага се една много добре изглеждаща идея за повишаване на часовете за практическо обучение, като се обяснява, че така инструкторите щели да обучават по-добре водачите. Естествено това се одобрява от обществеността. За да хареса тази идея още повече, се добавя и един GPS контрол, с обяснението, че така „лошите“ инструктори няма да мамят хората. На инструкторите обаче се обяснява, че като се вдигнат часовете, те ще изкарват повече пари.Същевременно, преди още да е взето решението за увеличаване броя на часовете, започва разработването на GPS система за контрол, като се планира за този контрол да се заплаща на една частна фирма.Ето фактите, които указват, че има корупционна схема:- контролът върху обучението е грижа на държавата и по принцип тя си поема разходите за него;- системата за GPS контрола започва да се разработва преди да са утвърдени промените в учебната документация, т.е. преди да е ясно дали е нужна;- от държавната администрация никой не иска да обясни, но разработчикът на системата за GPS контрола обяви в медиите, че за ползването ще трябва да им се заплаща такса;- за разработването на системата за контрол е сключен договор с фирма, която няма наети работници, не внася осигуровки, няма публично оповестени резултати от дейност в сферата на обучението на водачи или безопасността на движението, както и в IT областта;- пред медиите, като разработчик на система за GPS контрола, разясненията се даваха не от фирмата, с която автомобилната администрация е сключила договор, а от друга фирма, която е на сина на собственика на голяма банка;- системата за GPS контрола е част от договора, съгласно който първо трябва да се разработи концепция за контрола, но в договора няма изискване за утвърждаване на концепцията, преди да се пристъпи към правенето на системата за контрол; това е крайно нелогично и подсказва, че предварително е известно, каква ще е системата за контрол;- при положение, че за часовете за практическо обучение отговаря министърът на образованието, те се увеличават по предложение на министъра на транспорта, който отговаря за контрола на обучението и съответно за парите от контрола на часовете, които ще отиват в частната фирма;- по-голямата част от членовете на работната групата в Министерството на образованието и науката, в която се обсъждаха промените, беше против тези промени, но въпреки това те бяха утвърдени.2. При какви условия работят автоинструкторите2.1. Безобразни пътни условия – липсва маркировка, неправилно поставени пътни знаци, използването на пътни знаци, пътна маркировка и светлинни сигнали, които ги няма в нормативните документи, лоша организация на движението с липсващи знаци или грешно поставени знаци, които създават конфликтни ситуации.  Към това може да се добави и несъвършенната пътна инфраструктура в областните центрове, с почти целодневната високата интензивност на движението по нея.2.2. В държавната администрация няма звено, което да е натоварено с организационно-методическото ръководство на дейността по обучението на водачите и няма кой да отговори на въпроси свързани с проблеми в обучението. Например:- как да се обяснява зелената мигаща светлина на светофарите, след като я няма никъде в нормативните документи и следователно тя е назаконна;- какво да се обяснява на курсистите за това къде се спира при знак „стоп“, след като през 2015 година текста за това беше премахнат от наредбата за пътните знаци, а всеки от изпитващите си има свое мнение по въпроса;- как да се обясни пътната маркировка сложена по спирките на градския транспорт, след като съгласно наредбата тя трябва да е друга;- как да убедим курсистите, че не може да се навлиза след знак, който забранява това, когато масово по пътищата са наслагани такива знаци, но не да се забрани навлизането, а да се информират водачите за някакво общо ограничение по пътищата (става въпрос за ограничаването на движението на  товарните автомобили в дните преди и след официалните празници).1.3. Сериозен проблем е обърканата нормативна уредба. Не е ясно къде да се търси значението на пътните знаци, на пътната маркировка и на светлинните сигнали – в правилника за прилагане на стария закон за движението по пътищата или в съответните наредби, издадени по реда на новия закон. А между тези документи има сериозно разминаване, например, при значението на знака забраняващ влизането на автомобили превозващи опасни товари. При правилата положението е още по-лошо, защото между текстовете в закона и тези в правилника има огромни разлики.3. Необходимо е незабавно осъвременяване на обучениетоОрганизацията на работата на автоинструкторите е изградена на основата на учебна документация, утвърдена от министъра на образованието и науката. Тази документация обаче е изключително остаряла – тя е на повече от 20 години.  Официално е издадена през 2006 година, но тогава се направи просто преиздаване на документацията от 1999 година, която пък повтаряше в много голяма степен използваната преди това документация. Така, че в основата на сега действащата документация е заложена философия за обучение от преди поне 30 години. Например, при теоретичното обучение се използва класно-урочната организация, която във времето на компютрите категорично не се възприема от младите хора. Има огромно количество примери за организация на обучението през интернет. Това искат младите хора.В сега действащата документацията има следните куриозни упражнения, които автоинструкторите са длъжни да преподават:- упражнения за управление на превозно средство със и без система против блокиране на колелата (т.е. със и без ABS);- упражнение за определяне на скоростта на движещия се отзад автомобил;- определяне на необходимостта от доливане на електролит в акумулаторната батерия;- поверка и регулиране на вентилаторен ремък и още много такива.Същевременно няма кой да добави в учебната документация новостите във връзка с новите варианти за задвижване на автомобилите (хибридните автомобили и електромобилите) както и огромния брой новости във връзка с пасивната и активната безопасност на автомобилите.Основната причина за това състояние на учебната документация е липсата именно на звеното за  организационно-методическото ръководство на дейността по обучението на водачите. Това означава, че на практика държавата е абдикирала от решаването на проблемите свързани с обучението на водачите. Тя е създала само една несъвършена система за контрол на обучението, при която всяка възможност, разбирай всеки недостатък в организацията на обучението, се използва срещу автоинструкторите, които нямат никаква вина за тези недостатъци. Същевременно една значителна част от служителите в автомобилната администрация се занимават само с контрола на обучението, но се оказва, че  няма кой да отговори на основни и важни въпроси свързани с проблемите при това обучение. Те имат за задача само да контролират и да наказват.", "date": "2020.01.13", "title": "Автоинструкторите излизат на протест"}
{"url": "https://www.novinite.bg/articles/184575/Predstoyashtata-epichna-drama-1917-na-Sam-Mendes-s-vpechatlyavashtite-deset-nominacii-za-Oskar", "text": "Преди броени минути на кратка церемония, водена от Джон Чо и Иса Рей, бяха обявени номинациите за 92-те награди на американската Академия за филмови изкуства и наука. С цели десет номинации за наградата „Оскар“, включително за най-добър филм, режисура на Сам Мендес, оригинален сценарий и операторско майсторство на Роджър Дийкинс, бе отличен забележителният военен епос 1917. Филмът разказва едновременно красива и жестока история за приятелство, чест и жертвоготовност, разкриваща малко позната страна на един от най-големите и тежки военни конфликти в историята на човечеството.1917, който получи номинации и за сценография, музика, грим и прически, звук, монтаж на звук и специални визуални ефекти, е един от основните фаворити за емблематичната златна статуетка в най-важните категории, след като вече се окичи с множество номинации и награди на редица други престижни отличия, сред които две награди „Златен глобус“ (за режисура и за най-добър филм – драма) и девет номинации за наградата на Британската академия за филмово и телевизионно изкуство (БАФТА). 1917 е впечатляващо кинематографично преживяване, чиято сила може да бъде почувствана в пълна степен само в киносалона. Сам Мендес (007: Координати Скайфол, Снайперисти, Американски прелести) и виртуозният оператор Роджър Дийкинс (007: Координати Скайфол, Блейд Рънър 2049) заснемат с усещането за един-единствен продължителен кадър, в който историята е разказана в реално време – събитията са пресъздадени и протичат за зрителите със същата скорост, с която се изживяват от героите във филма. Това помага за по-цялостното потапяне на публиката в действието и усещането, че са в окопите заедно с войниците.Мендес споделя, че още от самото начало е бил напълно сигурен, че филмът трябва да бъде разказан в реално време: „Всяка стъпка в това пътуване, синхронът с всеки дъх на тези мъже е неразделна и съществена част от историята. И няма по-добър начин да разкажеш тази история, освен чрез един продължителен кадър“. От своя страна Роджър Дийкинс добавя: „Докато не видите филма на голям екран, не осъзнавате колко завладяващо е и как тази техника ви потапя в историята“.Действието на 1917 ни отвежда в разгара на Първата световна война, когато двама млади британски войници, Скофийлд (Джордж МакКей) и Блейк (Дийн-Чарлс Чапман), са натоварени с изпълнението на привидно невъзможна мисия. В надпревара с времето те трябва да навлязат дълбоко във вражеската територия и да доставят съобщение, което ще предотврати стотици войници, сред които е и родният брат на Блейк, да попаднат в смъртоносен капан, подготвен от германците. Освен младите Джордж МакКей и Дийн-Чарлс Чапман, във филма участват още звезди от ранга на Колин Фърт, Бенедикт Къмбърбач и Марк Стронг, както и доказали се имена като Ричард Мадън, Андрю Скот, Даниел Мейс, Ейдриън Скарбъро, Джейми Паркър и др. Освен режисьор Сам Мендес е продуцент и автор на сценария заедно с Кристи Уилсън-Кернс (Penny Dreadful). Сред останалите продуценти са Пипа Харис (Пътят на промените, Away We Go), Джейн-Ан Тенгрен (The Rhythm Section, Спектър), Калъм МакДугал (Мери Попинз се завръща, 007: Координати Скайфол) и Брайън Оливър (Рокетмен, Черен лебед).Връщаме се в 1917 на 24 януари само в кината.", "date": "2020.01.13", "title": "Предстоящата епична драма 1917 на Сам Мендес с впечатляващите десет номинации за „Оскар“"}
{"url": "https://www.novinite.bg/articles/184576/Obsajdat-razshiryavaneto-na-zelenata-zona-v-Sofiya", "text": "Обхватът на „зелената” зона за паркиране в София ще се разшири през тази година. Предвижда се зоната да достигне квартал „Слатина\" и да обхване нови части на квартал „Иван Вазов\". Тази вечер от 18 часа е заключителното обществено обсъждане по казуса със зелената зона в квартал „Иван Вазов”. То ще се проведе в читалище „Петър Берон\", съобщава БНР.Инициативата идва от живеещите в квартал „Слатина\" и квартал „Иван Вазов\". Те са заявили становището си пред Центъра за градска мобилност. Възможно е зелената зона в район \"Слатина\" да обхване доста по-голям участък от зоната около ж.к. „Яворов\" и бул. „Ситняково\", която вече е била подложена на публична дискусия.Ако плановете бъдат реализирани в пълния им мащаб, броят на платените места в София ще се увеличи с около 5 000. Към момента те са приблизително 28 000, от които 5 000 в „синя\" зона.„Квартал „Иван Вазов“ се явява граничен район на зона, където вече има платено паркиране и автомобилите се прехвърлят към квартала, за да паркират безплатно. Сега чрез новата регулация притокът на шофьори към квартала ще намалее - така вижда ефекта от разширяването на зелената зона новият кмет на столичния район „Триадица\" Димитър Божилов.„Има превес мнението „за” въвеждане на режим за платено паркиране, но хората искат насреща здрави тротоари и зелени площи – всичко това, което в момента им е отнето”, подчерта Божилов. „Има немалък брой автомобили, които са изоставени. Текат преписки. Вдигаме ги в един момент”, посочи още той като една от мерките срещу задръстените от автомобили квартални улици.„Обмисля се и удължаването на зелената зона, включително през уикендите, когато кварталът е силно посещаван заради Южния парк”, допълни районният кмет.По информация на Центъра за градска мобилност въвеждането на зелената зона в квартал „Иван Вазов\" ще се случи през април.", "date": "2020.01.13", "title": "Обсъждат разширяването на „зелената\" зона в София"}
{"url": "https://www.novinite.bg/articles/184550/PP-MIR-Problemite-s-tol-taksite-dalech-ne-sa-priklyuchili", "text": "България се нуждае от задължителен мониторинг на прилагането на тол системата и таксите, които се събират. За това настоява Политическа партия МИР в позиция, разпространена днес. Според партията таксите трябва да се актуализират само след анализ на състоянието на пътищата, след съгласуване с превозвачите и задължително да отговарят на българската действителност.Оттам искат всички събрани средства от тол таксите да се изразходват целево за подобряването на транспортната инфраструкрура и изграждането на нова. ПП МИР предлага всяка година да бъдат публично обсъждани кои конкретни пътни участъци ще бъдат изградени и ремонтирани от събраните средства от таксите и винетките. „Приходите от тол ситемата ще са в размер на 450 млн. лв. годишно, а по предварителен анализ са необходими два пъти повече за поддържането на пътната инфраструктура и изграждането на нова такава”. Това заяви председателят на партията инж.Симеон Славчев.Той обясни, че това е причината от ПП МИР да държат да има пълна публичност на целия процес и как и къде точно се изразходват средствата. „Налага се инвестирането на тези средства дасе приотизира”, каза Славчев. „България остава най-бедната държава в Европа и всяка политика, в това число и въвеждането на тол таксите и техните размери, трябва да бъде направена в един балансиран и устойчив модел на тол системата, така че тя да изпълни своята основна цел – да се поддържа и изгради транспортната инфраструкрура в страната”, беше категоричен лидерът на ПП МИР. Партията предлага да се направи сравнителен анализ за лицензите, таксите и други средства, които се заплащат при автомобилни и железопътни превози. Понижените тол такси и обхват на таксуването са пореден шамар в лицето на железопътния сектор, който продължава да заплаща изключително високи такси, смятат от ПП МИР. Оттам настояват да се намалят таксите за достъп и ползване на железопътната инфраструктура. Така ще се избегне различно третиране на шосейния спрямо железопътния транспорт в България от страна на правителството и ще се стимулира ползването на железопътния транспорт, който е и екологичен.За да може да се създаде ефективен модел на финансиране на пътния сектор в България, е необходимо да бъде въведена тол системата, но тя трябва да бъде справедлива. Това означава тол таксите да са адекватни за българския пазар и транспорт от една страна и да са адекватни към състоянието на пътната мрежа в страната от друга страна. Именно затова е необходимо да се направи плавен преход, който да гарантира, че няма да има шок на транспортния пазар и успоредно с това да се даде глътка въздух за българските превозвачи на вътрешния пазар, тъй като България е и транзитна държава. След като в петък превозвачите се срещнаха с премиера Бойко Борисов и успяха да „убедят“ правителството, че трябва да се намали размерът на тол таксите, както и нейният обхват, предвиденият протест на 13 януари беше отменен и стана ясно, че официалният старт на тол системата е 1 март. Според нашите данни, след промяната в първоначалния обхват на тол системата очакваното максимално поскъпване на основните хранителни стоки е в рамките на 1-2% или до 2 ст. за кг/л при брашното, хляба, прясното и киселото мляко. Повишението на цените на автобусните билети, при положение че превозвачите прехвърлят изцяло разходите си върху крайните потребители, би следвало да е между 5 и 96 стотинки. На този етап превозвачите и правителство стигнаха до консенсус, като се договориха за тримесечен тестов период на тол системата от 1 март. Според техните договорености, ще бъде намален обхватът на тол системата и утвърдените за момента тарифи. С 40% се редуцира платената пътна мрежа на тол системата, която ще ползват собствениците на тежкотоварни превозни средства, първоначалните такси са намалени с близо 50%, системата ще заработи с нови, предложени по време на срещата от превозвачите по-ниски цени. Така тол таксите са средно 40% по-ниски спрямо приетите официално от кабинета на 18 декември 2019 г. Автобусните превозвачи също са договорили по-ниски тол тарифи. За да бъде тол системата ефективна и справедлива ПП МИР предлага да се въведе задължително мониторинг на прилагането на тол системата и таксите, които се събират. По този начин, след анализ и на състоянието на пътищата, да се актуализират таксите, но те да бъдат съгласувани с превозвачите и да отговарят на българската действителност. Също така, всички събрани средства от тол таксите да се изразходват целево за подобряването на транспортната инфраструкрура и изграждането на нова. ПП МИР предлага всяка година да бъдат публично обсъждани кои конкретни пътни участъци ще бъдат изградени и ремонтирани от събраните средства от таксите и винетките. ПП МИР предлага също така да се разработи Национална транспортна схема за пътническите превози и призовава за постоянен диалог между правителството, превозвачите и всички заинтересовани страни. ПП МИР настоява да се изяснят и въпросите, които все още остават неразрешени, като например: каква ще е стойността на таксите, заплащани от чуждестранни физически лица и фирми при превози в страната и транзит. България остава най-бедната държава в Европа и всяка политика в това число и въвеждането на тол таксите и техните размери трябва да бъде направено в един балансиран и устойчив модел на тол системата, така че тя да изпълни своята основна цел – да се поддържа и изгради транспортната инфраструкрура в България. ПП МИР предлага да се направи сравнителен анализ за лицензите, таксите и др. които се заплащат при автомобилни и железопътни превози. Пакетът Макрон предвижда 30% увеличение на жп превозите, заради изчерпан капацитет на автомобилните магистрали. Понижените тол такси и обхват на таксуването са пореден шамар в лицето на железопътния сектор, който продължава да заплаща изключително високи такси. ПП МИР настоява да се намалят таксите за достъп и ползване на железопътната инфраструктура. Така ще се избегне различно третиране на шосейния спрямо железопътния транспорт в България от страна на правителството и ще се стимулира ползването на железопътния транспорт, които е и екологичен.", "date": "2020.01.13", "title": "ПП МИР: Проблемите с тол таксите далеч не са приключили"}
{"url": "https://www.novinite.bg/articles/184569/Bezsledno-izchezna-majat-prichinil-katastrofata-s-Shaban-Shaulich", "text": "Турчинът Алчън Левент, предизвикал катастрофата, в която загина сръбският певец Шабан Шаулич, е изчезнал безследно, съобщава белградският вестник \"Вечерне новости\", като се позовава на немски медии.Звездата на сръбския турбофолк Шабан Шаулич загина в катастрофа на магистрала край немския град Билефелд на 17 февруари миналата година.Обвинителен акт срещу Алчън Левент е внесен през август миналата година. Освен две обвинения за  убийство по непредпазливост, му е повдигнато обвинение за причиняване на телесни повреди, застрашаване на движението по пътищата и шофиране без свидетелство за управление на моторно превозно средство.Алчън Левент нямал нито шофьорска книжка, нито германско гражданство. Той е бил в ареста 11 седмици преди освобождаването му. Германската медия Nw.de съобщава, че турчинът вече не живее в Гютерслох и процесът срещу него все още не е започнал.Половин година след повдигането на обвинението още не е определена датата на за началото на процеса, който се очаква да бъде внимателно следен в Сърбия.Шефът на Окръжния съд в града не дава отговор на въпроса защо делото срещу него още не е започнало. Според прокурор Кристоф Макел забавянето на началото на процеса е именно в тази съдебна институция.Адвокатът на Левент, Джерит Шол отказва да разкрие местонахождението на клиента си, защото към клиента му са отправяни заплахи за убийство.Германските медии съобщават, че заподозреният Левент, който в момента на произшествието е бил пиян и под въздействието на наркотици, е шофирал два пъти по-бързо, отколкото му е позволено - карал е 160 км/ч, вместо 80 км/ч.", "date": "2020.01.13", "title": "Безследно изчезна мъжът, причинил катастрофата с Шабан Шаулич"}
{"url": "https://www.novinite.bg/articles/184571/Evrobarometar-Nad-polovinata-ot-patnicite-v-ES-ne-sa-zapoznati-s-pravata-si", "text": "Днес Европейската комисия публикува резултатите от проучване на Евробарометър относно правата на пътниците в Европейския съюз. Според него едва 43 % от гражданите на ЕС, които са пътували със самолет, железопътен транспорт на дълги разстояния, автобус или ферибот през последните 12 месеца, знаят, че в ЕС са въведени специални права за пътниците. Адина Вълян, комисар по въпросите на транспорта, заяви: „Европейският съюз е единственият регион в света, където гражданите разполагат с пълен набор от права, осигуряващи защита по време на пътуване. Тези права обаче трябва да бъдат по-популярни и по-лесни за разбиране и прилагане. Също така нашите правила следва да носят по-голяма правна сигурност за пътниците и отрасъла. Ето защо Комисията предложи правата на пътниците във въздушния и железопътния транспорт да бъдат актуализирани.Сега е необходимо Съветът и Европейският парламент бързо да постигнат съгласие по тези предложения, за да се гарантира ефективна защита на пътуващите в ЕС“. Правата на пътниците се определят на равнище ЕС. Те се прилагат от доставчиците на транспортни услуги, а националните органи отговарят за контрола по прилагането им.Различията в практиките между отделните държави затрудняват пътниците и те не винаги имат яснота към кого да се обърнат и какво да направят, особено предвид факта, че пътуванията им в ЕС са често пъти трансгранични. Комисията вече полага допълнителни усилия за внасяне на повече яснота по темата и за това пътниците да бъдат по-добре запознати с правата си. За целта тя прави законодателни предложения за правата на пътниците във въздушния и железопътния транспорт, издава насоки и предоставя редовна информация за съдебната практика в тази област. Също така Комисията започна кампания за повишаване на осведомеността.Повече резултати от проучването: 32 % от всички респонденти (включително тези, които не са пътували с един от посочените по-горе видове транспорт през последните 12 месеца) знаят, че в ЕС те разполагат с права при пътувания с въздушен, железопътен и автобусен транспорт или с фериботи. Едва 14 % знаят, че тези права важат и за въздушния транспорт, 8 % — за железопътния транспорт, 5 % — за автобусния транспорт и 3 % — за пътуванията с кораб или ферибот.Делът на запознатите с правата на пътниците е по-висок сред респондентите, които са пътували с поне един от посочените видове транспорт (43 % спрямо 32 %), макар той да остава под 50 % от анкетираните. - Делът на пътниците, които считат, че са били добре информирани за правата си от страна на транспортните дружества преди началото на пътуването варира в зависимост от вида транспорт: 40 % при въздушния транспорт, 29 % при корабите или фериботите, 26 % при железопътния транспорт и 26 % при автобусните превози. Този дял е още по-малък, когато става дума за информацията, получавана по време на пътуването и след него. - Делът на пътниците, които са се сблъсквали с проблеми и са подавали жалба е по-голям при пътувалите със самолет, отколкото при другите видове транспорт: 37 % при въздушния транспорт срещу 26 % при автобусния, 24 % — при железопътния и 18 % — при пътуващите с кораби и фериботи.Общо за всички видове транспорт: 26 %. При респондентите, които са се сблъсквали с проблеми при пътуване, но не са подавали официална жалба (72 %), най- изтъкваната причина за пасивност е усещането, че подобна жалба би била безполезна (45 %) и на второ място — че паричната компенсация не си струва усилието (25 %). - При пътниците, срещнали проблем по време на пътуване с въздушен транспорт през последните 12 месеца, 53 % посочват, че авиокомпанията се е отзовала по някакъв начин (предлагайки храна и напитки или алтернативен полет, възстановяване на цената на билетите, финансова компенсация, настаняване и т.н.) независимо от това дали пътниците са подали жалба или не.Едва 43 % от респондентите, пътували с железопътен превоз, и 38 % от пътувалите с автобус, кораб или ферибот, посочват, че транспортните дружества са съдействали на пътниците. - IP/19/6814 <@links@> 55 % от респондентите, които са срещнали проблеми при пътуване и са подали жалба до транспортното дружество, заявяват, че са удовлетворени от начина, по който е била разгледана жалбата им, но едва 37 % от тях са били удовлетворени от информацията относно процедурите за подаване на жалби, предоставена от транспортното дружество. - Огромната част (81 %) от потърсилите съдействие за лица с увреждания или с намалена подвижност (т.е. 8 % от респондентите), заявяват, че са били удовлетворени от реакцията на транспортното дружество. Този дял спада (60 %) при ползване на повече от един вид транспорт. - По-нататъшни стъпки Резултатите от проучването ще бъдат използвани в две текущи законодателни процедури, свързани с правата на пътниците в железопътния и въздушния транспорт, както и в оценките на правата на пътуващите с автобус, правата на пътуващите с кораби и фериботи и правата на пътниците с увреждания или с намалена подвижност. В този контекст ще бъде разгледан и достъпът до мултимодален транспорт за тези пътници и за други видове пътуващи. Обща информация Проучването е проведено между 19 февруари и 4 март 2019 г. и в него са участвали 27 973 граждани на ЕС. Законодателството на ЕС, което защитава правата на пътниците и гарантира, че те няма да се изгубят в море от национални правила, се отнася за всички видове транспорт. Никъде другаде по света пътниците във всички видове транспорт не разполагат с подобна защита.", "date": "2020.01.13", "title": "Евробарометър: Над половината от пътниците в ЕС не са запознати с правата си"}
