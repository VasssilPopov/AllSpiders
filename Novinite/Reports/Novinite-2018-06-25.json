{"url": "https://www.novinite.bg/articles/161326/Milka-Hristova-Koj-v-SO-razreshi-varhu-parkomesta-po-ul-Saborna-da-parkirat-masi-i-stolove", "text": "Кой от Столична община даде разрешение върху част от паркоместата по улица \"Съборна\" известно заведение да \"паркира\" маси и столове и по коя наредба го направи? Това пита заместник-председателят на СОС от БСП Милка Христова. Става въпрос за известен ресторант, който се намира в близост до площад \"Света Неделя\". Както е известно, преди няколко месеца Столичният общински съвет взе решение за удължаване на пешеходните зони в идеалния център на града. Една от промените засягаше именно улица \"Съборна\". От южната страна беше премахната зоната за паркиране с цел да бъде създадено по-голямо удобство за пешеходците като бъде свързан бул. \"Витоша\" с Градската градина през площад \"Света Неделя\" и ул. \"Съборна\". \"От няколко дни в частта, в която е разрешено паркирането, върху 6 или 7 паркоместа, се появиха маси и столове, подредени на платформа и заградени от саксии с оградни храсти. Изглежда това ще бъде лятна градина към известния ресторант. По-точно - лятна градина, разположена върху пътното платно, обясни Милка Христова. - Много бих искала да знам по кои наредби на Столична община е дадено разрешение това да се случи. Защото аз, в ролята си на заместник-председател на СОС, не знам да има такава наредба, която да разреши върху уличното платно да бъдат подредени маси и столове на заведение. Чии са тези места за паркиране? За служебен абонамент за паркоместа има особен ред. Ако предположим, че това заведение си е платило служебен абонамент, върху тези места трябва да бъдат паркирани моторни превозни средства, а не маси и столове. При служебния абонамент обаче има ограничения на броя места, които може да бъдат наети. А в случая говорим поне за 6-7 оградени места\". Милка Христова настоява от Столична община да обяснят на гражданите кой стопанисва заградените паркоместа, заплаща ли някой абонамент за тях, кой събира средствата от този абонамент и на какво основание. ", "date": "2018.06.25", "title": "Милка Христова: Кой в СО разреши върху паркоместа по ул. \"Съборна\" да паркират маси и столове?"}
{"url": "https://www.novinite.bg/articles/161299/I-prez-novata-sedmica-ni-chaka-mnogo-dajd", "text": "Дъждовното и хладно за сезона време ще продължи и тази седмица.Днес над западната половина от страната ще има временни увеличения на облачността и на места, главно в планинските райони ще превали и прегърми. Над Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24° и 29°, в София около 24°.Атмосферното налягане ще бъде малко по-високо от средното за юни и ще остане без съществена промяна.Утре и вдругиден, под влияние на средиземноморски циклон, ще се създаде обстановка свалежи и гръмотевични бури. Има повишена вероятност валежите да са интензивни и значителни по количество.В планините ще се развива купесто-дъдовна облачност и на места ще има краткотрайни валежи от дъжд и гръмотевици. Ще духа до умерен югоизточен вятър. Максималната температура на височина 1200 метра ще е около 16°, на 2000 метра – около 8°.По Черноморието ще бъде предимно слънчево с временни увеличения на облачността. Ще духа до умерен североизточен вятър. Максимални температури по крайбрежието: 22-24°. Температурата на морската вода е 24-25°. Вълнението на морето ще бъде 2-3 бала.", "date": "2018.06.25", "title": "И през новата седмица ни чака много дъжд"}
{"url": "https://www.novinite.bg/articles/161306/Mejduobshtnostni-sblasaci-vzeha-86-jertvi-v-Nigeriya", "text": "Осемдесет и шест души бяха убити при междуобщностни сблъсъци в Нигерия, предадоха ДПА и Асошиейтед прес, като се позоваха на местни медии. Според полицията при нападението на предимно мюсюлмански номади срещу села на предимно християнски фермери в централната част на страната също така са били ранени шестима души и са били унищожени 50 домове. Президентът Мухамаду Бухари призова за спокойствие и каза, че ще бъдат положени всички усилия за откриване на нападателите и предотвратяване на ответни нападения.Армията и полицията се опитват да спрат насилието. Властите в щата Плато наложиха полицейски час от 18 ч. до 6 ч. Сблъсъците между номади и фермери са все по-голям проблем за сигурността в Нигерия, която е разделена на мюсюлмански север и християнски юг.", "date": "2018.06.25", "title": "Междуобщностни сблъсъци взеха 86 жертви в Нигерия"}
{"url": "https://www.novinite.bg/articles/161325/Novi-arheologicheski-otkritiya-po-Yujnoto-Chernomorie", "text": "Екип на Националния исторически музей под ръководството на проф. д-р Иван Христов завърши първия етап от археологическото проучване на древно светилище, селище и средновековен манастир разположени на остров Св. Тома в разервата „Ропотамо“. Спазвайки стриктно изискванията на Министерство на околната среда и водите бяха локализирани останките на древно тракийско селище от ранножелязната епоха, тракийски култови ями, римско селище от V- VI век и малък средновековен манастир, просъществувал в периода XII-XVI век. Резултатите от разкопките ще обогатят базата данни за богатото културно наследство на резервата и ще бъдат основа за тяхното опазване и охрана. Със средства на Министерството на културата проучванията в района на Аркутино край Созопол ще продължат под вода, където екипът на проф. Христов ще изследва залят от водите на Черно море скален риф, който в древността е бил по всяка вероятност суша.", "date": "2018.06.25", "title": "Нови археологически открития по Южното Черноморие"}
{"url": "https://www.novinite.bg/articles/161336/Stoltenberg-NATO-shte-pokani-Makedoniya-za-chlen-samo-pri-uspeshen-referendum-za-imeto", "text": "Генералният секретар на НАТО Йенс Столтенберг очерта условията, в които Македония ще получи покана за членство в НАТО. Ако референдумът за смяна на името се провали, Столтенберг не вижда, как страната може да бъде поканена за стане член на Алианса.„Очакваме държавните и правителствени ръководители, да се договорят за преговорите за присъединяване. След това можем да поканим Македония да стане пълноправен член, но само ако договорът е финализиран. Това означава пълна ратификация, както и референдум с положителен вот, ако всичко това се случи аз съм оптимист”, повтори Столтенберг.Той също заяви, че ако вота за промяна на името не е положителен, то за Македония ще е доста трудно да получи покана за НАТО.„Ако Бивша Югославска Република Македония прилага и финализира с положителен вот (на референдума) споразумението, НАТО ще покани страната да стане пълноправен член на Алианса. Това е исторически договор, който предоставя на страната възможността да стане член и призовавам хората, да се възползват от тази възможност и да подкрепят договор. Ако не подкрепите договора не виждам как ще е възможно да поканим страната. Това е уникална възможност и трябва да бъде уловена”, заяви Столтенберг.", "date": "2018.06.25", "title": "Столтенберг: НАТО ще покани Македония за член, само при успешен референдум за името"}
{"url": "https://www.novinite.bg/articles/161333/CIK-Okonchatelnite-rezultati-ot-vota-v-Turciya-yasni-sled-10-dni", "text": "\"Предсрочните президентски и парламентарни избори в Турция са проведени без сериозни нарушения. Официалните резултати ще бъдат оповестени след 10-11 дни\". Това обяви председателят на Висшия избирателен съвет (ЦИК) Сади Гювен, цитиран от БГНЕС.„Изборите преминаха в добра атмосфера, не бяха регистрирани много сериозни нарушения. Към момента са обработени 99,91% от бюлетините, след няколко часа ще бъдат 100%. Окончателните резултати ще бъдат обявени след 10-11 дни“, каза той.Настоящият президент Реджеп Тайип Ердоган беше преизбран на своя пост. Той получи 52,5% от гласовете, а неговият основен конкурент от Народно-републиканската партия Мухарем Индже – 30,7%. Намиращият се в затвора лидер на Партията на демократичните народи Селахатин Демирташ е трети с 8,4%, а Мерал Акшенер от „Добрата партия“ – четвърта със 7,3%.„Народният алианс“, съставен от управляващата Партия на справедливостта и развитието и Партията на националистическото действие, получава мнозинство във Великото Национално събрание на Турция (ВНСТ). При обработени 99,9% от изборните протоколи за коалицията на Ердоган и Девлет Бахчели са гласували 53,6%. Опозиционната Народно-републиканска партия (НРП) е втора с 22,7%. Бариерата от 10% преминават още две политически сили. Това са прокюрдската Партия на демократичните народи (11,6%) и Добрата партия (10%).Останалите партии остават извън бъдещия меджлис. ", "date": "2018.06.25", "title": "ЦИК: Окончателните резултати от вота в Турция ясни след 10 дни"}
{"url": "https://www.novinite.bg/articles/161313/Koi-sa-naj-dobrite-romani-na-vsichki-vremena", "text": "Книгата \"Ана Каренина\" от Лев Толстой зае трето място в списъка на в. \"Дейли телеграф\" с най-добрите романи в историята на човечеството, предаде ТАСС. Списъкът е съставен въз основа на мнението на литературни критици. Изданието припомня, че класикът на американската литература Уилям Фокнър смятал \"Ана Каренина\" за най-добрата литературна творба в историята. Списъкът се оглавява от романа \"Мидълмарч\" от английската писателка Джордж Елиът, чието истинско име е Мери Ан Еванс. На второ място е \"Моби Дик\" от американския писател Херман Мелвил. Четвърто и пето място заемат съответно \"Портрет на една дама\" от Хенри Джеймс и \"Сърцето на мрака\" от Джоузеф Конрад. В челната десятка са също \"По следите на изгубеното време\" от Марсел Пруст, \"Джейн Еър\" от Шарлот Бронте, \"Позор\" от Джон Максуел Кутси, \"Мисис Далауей\" от Вирджиния Улф и \"Дон Кихот\" от Мигел де Сервантес.", "date": "2018.06.25", "title": "Кои са най-добрите романи на всички времена?"}
{"url": "https://www.novinite.bg/articles/161301/Protestat-na-prevozvachi-promenya-dvijenieto-v-Sofiya", "text": "Превозвачите организират протест в София днес, недоволството им е срещу законопроекта за създаване на Българска автомобилна камара. Шествието налага промени в организацията на движението, съобщи Столична община. От 7.00 ч. до приключване на протеста се забранява паркирането с изключение на автобусите, участващи в шествието, на севрозападната част на пл. „Св. Ал. Невски“ между ул. „Оборище“ и ул. „11-ти август“ и на югоизточната част на пл. „Св. Александър Невски“ между ул. „Оборище“ и ул. “Шипка“.От 9.00 ч. до приключване на мероприятието се разрешава паркирането на товарните автомобили, участващи в шествието на крайна дясна пътна лента на магистрала „Тракия“ и бул. „Цариградско шосе“ между „Черната котка“ и бул. „Брюксел“ в посока център. Товарните автомобили имат право да паркират извън обхвата на спирките на градския транспорт и зоните за престрояване.Изтеглянето на товарните автомобили ще започне в 11.30 ч. по бул. „Цариградско шосе“ през детелината с бул. „Брюксел“ в посока магистрала „Тракия“. Спирането и ограничаването на движението ще става само при необходимост, поетапно и по преценка на отдел „Пътна полиция“ към СДВР.", "date": "2018.06.25", "title": "Протестът на превозвачи променя движението в София"}
{"url": "https://www.novinite.bg/articles/161317/V-neveroyaten-final-francuzin-specheli-Evropejskiya-turnir-po-bouling-v-Sofiya", "text": "Късно снощи завърши 4-то издание на BALKAN CHALLENGE 2018, което в продължение на 8 дни се проведе в JOY STATION , Студентски град- София. Боулинг надпреварата беше с награден фонд от 30 000 евро и събра 257 състезатели от 28 държави. Уникален финал направиха шампиона на Франция Гаитан Моверу и румънския топ играч Джордже Николау, които успяха да преборят конкуренцията на 30 финалисти и определиха спора за първото място по между си. Моверу спечели първата игра, като завърши с 215 точки, докато Николау с 184. Много силни хвърляния направиха двамата във втората серия, а само малшанса попречи на Джордже да направи пълни 300 точки и приключи с 279. Французинът направи 240 и зрителите станаха на крака , за да изгледат последните две игри. В третата част румънецът стигна до 233, докато Моверу – 232 точки. Всичко се реши в последната , четвърта игра, когато по-концентриран се оказа Гаитан и затвори серията с 256 срещу 237. Като общи точки от финала Моверу- 943, а Николау – 933. Трети в крайното класиране остана Европейския шампион от Гърция Йоргос Стефанидис с 920 точки. Българинът Диян Динев се представи чудесно, но едва три пина, не му достигнаха за третата позиция и завърши с 917. Другите ни българи на финала се класираха на следните позиции : Радослав Тенчев -12 ти , Явор Миланов – 14-ти , Христо Георгиев – 19 ти ,Калоян Иванов – 21-и , единствената жена, която попадна в големия финал Марина Стефанова остана 25-та, Тодор Личев – 29-ти, Георги Димов -31-и и Николай Петров -32-и. В отборната надпревара българският тим Покет старс ( Марина Стефанова, Руслан Василев, Христо Георгиев, Зоран Баняч и Тихомир Николов) направиха чудесно представяне и завършиха на второто място, след победителите от Гърция. На двойки шампиони станаха Гаитан Моверу/ Никос Серелис, втори Йоргос Стефанидис / Василис Стефанопулос, а трети нашите Диян Динев / Антоан Маринов. Веднага след завършване на финалите на специална церемония бяха наградени най- добрите, като всички състезатели поздравиха организаторите за перфектната работа около турнира. Голяма част от призьорите обещаха да дойдат отново в България през ноември когато е поредното издание на Sofia International Open с рекорден награден фонд от 55 000 евро.", "date": "2018.06.25", "title": "В невероятен финал французин спечели Европейския турнир по боулинг в София"}
{"url": "https://www.novinite.bg/articles/161339/EK-Nadyavame-se-Turciya-s-Erdogan-da-ostane-partnor-na-ES", "text": "Европейската комисия (ЕК) се надява, че Турция под ръководството на Реджеп Тайип Ердоган ще остане партньор на Европейския съюз. Това бе обявено на пресконференция в Брюксел от говорителя на ЕК Маргаритис Скинас, съобщи БГНЕС.\"Ние се надяваме, че под ръководството на Ердоган Турция ще остане ангажиран партньор на ЕС по такива важни въпроси от взаимен интерес като миграцията, сигурността, регионалната стабилност и борбата срещу тероризма\", каза той.Според Скинас, външните министри на 28 страни от ЕС ще направят отделно изявление за изборите в Турция след срещата на Съвета на ЕС в Люксембург днес.Ранните президентски и парламентарни избори в Турция се проведоха на 24 юни. Според неофициални предварителни данни, Ердоган печели с 52,5%, а неговият основен опонент, кандидатът на Народнорепубликанската партия Мухарем Индже получава 30,7% от гласовете. В съответствие с приетите по-рано промени в конституцията, след официалното обнародване на резултатите, страната ще премине от парламентарна към президентска форма на управление.", "date": "2018.06.25", "title": "ЕК: Надяваме се Турция, с Ердоган, да остане партньор на ЕС"}
{"url": "https://www.novinite.bg/articles/161323/Sled-byagstvoto-na-Pelov-shefat-na-zatvorite-stanal-zam-shef", "text": "След бягството от Софийския затвор на Владимир Пелов и Радослав Колев шефът на главна дирекция \"Изпълнение на наказанията\" (ГДИН) Свилен Цветанов е поел отговорност за случая и е станал зам.-шеф на същата структура. Това обясни пред бТВ правосъдният министър Цецка Цачева.\"Свилен Цветанов е един от двамата заместник-директори на ГДИН. Отговаря за охраната на затворите, това е неговият ресор. Ако се докаже липса на негова адекватна реакция или пропуски в работата му… Няма недосегаемо лице”, заяви Цачева. При бягството на двамата затворници Цветанов изпълняваше временно длъжността на началник. Оставката му бе поискана от премиера Бойко Борисов. Според Цачева за бягството на Колев и Пелов, който бе застрелян в Ботевгад отговорност са понесли общо 14 служители на затвора. Колев все още е в неизвестност. „Това за мен са големите въпроси – кога едно лице може да полага труд на открит обект? Преценката на кого е?”, коментира Цачева по повод последното бягство на от Ловешкия затвор на Борис Иванов. Той бе заловен след като се опита да отвлече възрастна жена в Летница. В акцията по задържането му участва Специализираният отряд за борба с тероризма. Според Цачева оценката на социалния работник, който е решил, че Иванов може да работи на външен обект, не съответства с личността на затворника. По повод охраната на затворниците докато са на работа, Цачева коментира, че в закона има един единствен текст, който казва, че там отговорността е на юридически лица. „Трябва да има преосмисляне на взаимодействието между министерство на правосъдието и юридическите и физически лица”, заяви тя.„Очаквам днес, най-късно утре, да получа пълна информация по проверката относно начина, по който този затворник е пуснат да работи навън, фирмата, където е работел и как се е осъществявал там контролът”, каза правосъдният министър.", "date": "2018.06.25", "title": "След бягството на Пелов шефът на затворите станал зам.-шеф"}
{"url": "https://www.novinite.bg/articles/161328/Akciya-sreshtu-narkorazprostranenieto-v-Gorna-Oryahovica", "text": "Мащабна акция на криминалисти от РУ-Горна Оряховица срещу наркоразпространението. Иззети са над 60 грама марихуана, амфетамин и метамфетамин. Образувани са четири бързи и едно досъдебно производства, на един от задържаните е наложена мярка до 72 часаПолицейската операция на територията на РУ-Горна Оряховица е започнала още в петък следобед и е продължила до ранните сутрешни часове в събота. В хода й е спрян за проверка лек автомобил «Опел Тигра», управляван от 36-годишен местен жител, регистриран за кражби. В колата пътувал и 23-годишен негов съгражданин. Полицейските служители забелязали, че той пуснал зад седалката на водача плик, в който е установено, че има около 2 г тревиста маса, реагирала при полевия наркотест на марихуана. Последвало задържането на двамата мъже и образуване на досъдебно производство по случая. 23-годишният е привлечен, като обвиняем, а пред униформените шофьорът признал, че е закупил дрогата от 39-годишен от Горна Оряховица, осъждан за престъпления, свързани с наркотици. Криминалистите бързо установили адреса на който рецидивиста – имот в местността «Под арбанашко бърдо». При вида на униформените той се заключил в жилището и отказал да изпълни полицейско разпореждане да отвори вратата. След предприети професионални действия криминалистите проникнали в жилището и задържали стопанина. Установили, че е опитал да изгори в печката пакет със суха тревиста маса. Общото количество на намерената и иззета дрога е: 20 грама марихуана и 8 грама метамфетамин. След 24-часовото полицейско задържане, с разпореждане на прокуратурата мярката му за задържане е удължена до 72 часа. По случая е образувано досъдебно производство. В района около алеята за хижа «Божур» в Горна Оряховица полицейски екипи изврършили проверка на лек автомобил «Опел Корса», управляван от 18-годишна местна жителка. На предната седалка на колата полицейските служители намерили пликче с около 0,5 грама амфетамин, дамата е задържана, а по случая - образувано бързо производство. В хода на полицейска операция бил засечен и 36-годишен от Лясковец, регистриран за разпространение на наркотични вещества. От него е иззета кутия от сладолед, в която имало 15 грама марихуана. Пред униформените той признал, че е закупил дрогата от 39-годишния рецидивист. По случая е започнато бързо производство. 29-годишен от Горна Оряховица също попаднал в полезрението на криминалистите. Той бил задържан в жилищен блок в кв. «Пролет», докато предлагал на двама свои клиенти близо 30 г марихуана. Той бил задържан, а по случая - образувано бързо производство.Действията по документирането на престъпната дейност на задържаните продължава под наблюдението на Районна прокуратура – Г. Оряховица и Окръжна прокуратура – Велико Търново.", "date": "2018.06.25", "title": "Акция срещу наркоразпространението в Горна Оряховица"}
{"url": "https://www.novinite.bg/articles/161334/Tejka-i-reshavashta-sedmica-za-Merkel-zaradi-migracionnata-politika", "text": "Германската канцлерка Ангела Меркел я очаква решаваща седмица, която може да определи бъдещето на нейното правителство. Канцлерът се бори със свързани с миграционната политика кризи, както в чужбина, така и в страната, предаде ДПА.Меркел се бори да избегне конфликт с вътрешния министър Хорст Зеехофер за това кой да бъде допускан в страната. Министърът, който е и лидер на коалиционната партия Християнсоциален съюз (ХСС), заплаши, че от началото на юли ще започне да спира бежанци на границата.Предстои канцлерката да се срещне с представители на дясноцентристката си партия Християндемократически съюз (ХДС), най-влиятелния член на коалицията. Във вторник й предстоят срещи с лидери на коалицията.През уикенда заместник-лидерът на Германската социалдемократическа партия (ГСДП) Ралф Щегнер заяви пред медиите, че неговата партия няма да подкрепи незабавно връщане на мигрантите, пристигащи на германската граница. Източници в ГСДП съобщиха пред ДПА, че партията се готви за евентуални предсрочни избори, ако коалицията се разпадне.В четвъртък лидерите на страните от ЕС ще се срещнат в Брюксел, за да се опитат да постигнат напредък в намирането на европейско решение на миграционната дилема. Зеехофер и ХСС трябва да дадат на Меркел повече време за решаване на миграционния проблем, заяви еврокомисарят по бюджета и човешките ресурси Гюнтер Йотингер, член на ХДС.Той добави, че според него до срещата на лидерите ще бъде постигнат напредък. \"Но това няма да е консенсус като този, който очакват някои членове на ХСС\", предупреди той.", "date": "2018.06.25", "title": "Тежка и решаваща седмица за Меркел заради миграционната политика"}
{"url": "https://www.novinite.bg/articles/161314/Dneven-horoskop-za-ponedelnik", "text": "Днес сте много разсеяни. Никакви списъци и бележки не могат да ви помогнат. Просто не предприемайте никакви действия и кротко изчакайте да дойде време за почивка.Запазете критиките за себе си днес, тъй като никой друг не ги приема. Съсредоточете се върху собствените си нужди, ако искате да направите подобрения.Избягвайте всякакви покупки днес и се старайте да харчите по най-разумния начин. Няма да получите никакви допълнителни доходи днес, така че пестете.Вижте повече на: ", "date": "2018.06.25", "title": "Дневен хороскоп за понеделник"}
{"url": "https://www.novinite.bg/articles/161318/Viziya-za-Sofiya-startira-seriyata-ot-diskusii-Dialozi-za-Sofiya", "text": "Тази сряда, 27 юни 2018 от 18:00 до 20:00 часа в галерия “Структура” на ул. Кузман Шапкарев 6 в София, ще се проведе първата дискусия от серията “Диалози за София”, организирани в рамките на инициативата за създаване на дългосрочна стратегия за развитиe на София и крайградските територии - Визия за София. “Диалози за София” целят да покажат взаимовръзките между различни тенденции и градоустройствени практики в града, да представят обобщението на наличните данни, и да предизвикат и модерират информиран диалог, въвличайки представители на различни заинтересовани страни, и събирайки различни мнения в търсенето на консенсус и най-ефективни практики и стратегически решения. Първите теми на “Диалози за София”, които ще бъдат обсъдени в тяхната взаимосвързаност, са “Небостъргачи и придвижване”. Ще бъдат представени събраните от екипа на Визия за София до момента данни за големите офис и търговски сгради като пространства с висока концентрация на работни места и посетители и ще се направи кратък обзор на данните и анализите, предоставени от експертни организации като Столична общинска агенция за приватизация и инвестиции (СОАПИ), Forton, Colliers Residential, Ernst & Young, както и карта на Визия за София, на която са представени реализирани и планирани бизнес сгради и смесени многофункционални зони, и линии на метрото в града. По отношение на придвижването, ще бъде разгледано и как тези инвестиции влияят на мобилността, какви потоци генерират и как се справя транспортната инфраструктура на Столична община с нуждите от придвижване към тези сгради. Екипът на Визия за София ще представи данните за генераторите на движение, подобрения в инфраструктурата, увеличенията в моторизацията, тенденциите в придвижването чрез обществен транспорт и разпределението в пътуванията, и карта, на която са представени данните за придвижването в София, предоставени от ЦГМ, Дирекция “Управление на трафика”, “Метрополитен”, СОАПИ, Open Street Map, Colliers и други. След презентацията на екипа на Визия за София, темите за небостъргачите и придвижването в София ще бъдат обсъдени и от официалните гости - представители на основни заинтересовани страни. От страна на столичната администрация участници ще бъдат Здравко Здравков, главен архитект на Столична община и Евгени Крусев, заместник-кмет по направление „Транспорт и транспортни Проект „Граждански разговори за споделена Визия за София и крайградските територии” се изпълнява с финансовата подкрепата на Столична община, Програма Европа 2018 г. от Сдружение „Форум Гражданско Участие” комуникации” на Столична община. От страна на бизнеса, в дискусионния панел ще се включат Таня Косева-Бошова - председател на Асоциацията на собствениците на бизнес сгради и Хавиер Меренак - основател и вицепрезидент на TELUS International Europe, а от страна на гражданския сектор в официалната дискусия ще участва Виктор Чаушев - член на УС на сдружение “Градски транспорт и инфраструктура”. Модератори на дискусията ще са Ива Таралежкова и Диaна Андреева от Форум Гражданско участие, а в отворената дискусионна част ще могат да вземат участие всички гости в залата: представители на администрация и политически партии, бизнес, НПО, изследователски институти, медии и граждани. Събитието ще се предава на живо във Facebook страницата на Визия за София, където зрителите ще могат да се включват с предложения и въпроси по темите. Програма на събитието: 17:30 - 18:10 - Посрещане и регистрация 18:10 - 18:15 - Откриване - Любо Георгиев, главен координатор на Визия за София 18:15 - 18:35 - Презентация на Калоян Карамитов и Ина Вълканова от екип Визия за София по темите “Небостъргачи и придвижване” 18:35 - 19:35 - Отворена дискусия За “Диалози за София”: “Диалози за София” е поредица от дискусии по важни за Столична община теми, които се провеждат в като част от процеса по създаване на споделена и дългосрочна стратегия за развитие на града Визия за София. Диалозите целят да покажат значението на взаимовръзките между различни тенденции и градоустройствени практики в града, да представят обобщението на наличните данни, и да предизвикат и модерират информиран диалог, въвличайки представители на различни заинтересовани страни, и събирайки различни мнения в търсенето на консенсус и най-ефективни практики и стратегически решения. Първите теми на “Диалози за София”, които ще бъдат обсъдени в тяхната взаимосвързаност, са “Небостъргачи и придвижване”. За “Визия за София”: Визия за София е инициатива за създаване на споделена и дългосрочна стратегия за развитие на София и крайградските територии. Проектът има амбицията да опише града, в който искаме да живеем и да подобри начина на градско планиране, като включи още в началото на процесите на взимане на решения всички хора и организации, които участват в създаването на общото бъдеще на София: общински власти, неправителствени организации, инвеститори, изследователи, експерти и граждани. Задачи на Визията са анализ на моментното състояние на София и създаването на механизми за устойчиво взаимодействие между заинтересованите страни и идентифициране на споделени цели. Проектът е инициатива на Столична община и ще послужи за основа на всички бъдещи стратегии за развитие на града до 2050.", "date": "2018.06.25", "title": "Визия за София стартира серията от дискусии “Диалози за София”"}
{"url": "https://www.novinite.bg/articles/161343/Rumen-Radev-pozdravi-Erdogan-po-povod-preizbiraneto-mu-za-prezident", "text": "\r\nДържавният глава Румен Радев поздрави Реджеп Тайип Ердоган по повод преизбирането му за президент на Република Турция, съобщиха от прессекретариата на държавния глава.\r\nВярвам, че конструктивният и интензивен диалог ще продължи възходящото си развитие в интерес на мира, стабилността и сигурността на Югоизточна Европа и за справяне с общите предизвикателства в региона“, заявява българският президент в поздравителния си адрес.\r\nРумен Радев изразява увереност, че отношенията между България и Турция и занапред ще бъдат пример за приятелство, добросъседство и ползотворно сътрудничество.\r\n„Вярвам, че вотът на турския народ, изразен на 24 юни 2018 г., ще бъде в основата на стабилното и успешно развитие на съседна Република Турция и на нейния просперитет във всички сфери“, посочва още Румен Радев в писмото си до своя турски колега Реджеп Тайип Ердоган\r\n  ", "date": "2018.06.25", "title": "Румен Радев поздрави Ердоган по повод преизбирането му за президент"}
{"url": "https://www.novinite.bg/articles/161303/Uvelichavat-se-bolnite-ot-sifilis-v-Plovdiv", "text": "\r\nЗа тревожна тенденция предупреждават лекари от Пловдив - увеличават се болните от сифилис. Само за последните три месеца в кожният диспансер в града официално са регистрирате нови 18 случая.\r\nОт началото на годината в центъра за кожно-венерически заболявания в Пловдив са открити 40 болни, в това число деца и бременни. Според лекарите реално заболеваемостта от сифилис е много по-голяма, тъй като липсват сериозни мерки за диагностициране на нови случаи.\r\n\r\nОт кожния център признават, че е изключително трудно да се открият хората, контактували с болните. Преди години това е ставало и с помощта на МВР.\r\n\r\nЗаради липсата на пеницилинови препарати е затруднено и лечението на болните. Проблемите са най-вече при бременните и децата, за които пеницилинът е основно лекарствено средство.\r\n  ", "date": "2018.06.25", "title": "Увеличават се болните от сифилис в Пловдив"}
{"url": "https://www.novinite.bg/articles/161338/Sled-bryukselskata-sreshta-za-migrantite-Resheniyata-sa-neyasni-razdelenieto-e-vidimo", "text": "Извънредната неформална среща на върха на европейските лидери в Брюксел за кризата с мигрантите ще се запомни като деня, в който европейските лидери се опитаха да спасят Ангела Меркел. След форума обаче италианският министър-председател Джузепе Конте излезе като победител, разграничавайки се от германския канцлер, пише в. \"Файненшъл таймс\".Събранието на 16-те лидери на ЕС беше шансът на Меркел да спечели политическо пространство за глътка въздух у дома, където тя е под натиск да защити границите на Германия и да отхвърли онези бежанци, които вече са се регистрирали в друга държава. Вместо това, заключенията от срещата са неясни, а разделението остава видимо, пише ФТ.Италианският премиер пристигна в Брюксел с план от 10 точки, обещаващ \"промяна в парадигмата\", включително с искания, които фундаментално биха пренаписали 25-годишната политика на ЕС за мигрантите. Едно от малкото неща, по които лидерите постигнаха съгласие, беше новата политика за външните граници на Съюза, включително изграждането на лагери за бежанци извън европейския континент. За нещо подобно настояваше и премиерът на Унгария Виктор Орбан, който през 2016 г. предложи мигрантите \"да бъдат натоварени на кораби към някой остров или към Северна Африка\".Планът на Франция и Испания да се създадат \"горещи точки\" в ЕС също набира скорост. През следващите седмици Европейската комисия трябва да излезе с предложение как да бъдат обособени такива лагери, кореспондиращи с принципите на международните човешки права. Италия подкрепя тази идея. Лидерети не успяха обаче да стигнат до съгласие по най-важния проблем пред канцлера Ангела Меркел - мигрантите, които вече са влезли в ЕС през една държава, но се установяват в друга.Премирът Бойко Борисов се обяви против идеята да бъдат връщани мигранти в страните на първата им регистрация. Австрия от своя страна заплаши, че ще възстанови граничния си контрол, ако се приеме такова решение за връщане на бежанци.В навечерието на \"минисрещата\" за мигрантския въпрос френският президент Еманюел Макрон се обяви за прилагането на финансови санкции на страните от Европейския съюз, които отказват да приемат мигранти с доказан бежански статут.", "date": "2018.06.25", "title": "След брюкселската среща за мигрантите: Решенията са неясни, разделението е видимо"}
{"url": "https://www.novinite.bg/articles/161345/Osadiha-bivsh-prepodavatel-po-pravo-v-SU-za-prinuda-i-seksualni-prestapleniya", "text": "\r\nСофийски районен съд постанови осъдителна присъда по внесен от Софийска районна прокуратура обвинителен акт срещу бившия преподавател в СУ „Св. Климент Охридски“ Чавдар Стоянов, за извършени от него престъпления против личността, съобщиха от прокуратурата. Стоянов е осъден с лишаване от свобода за срок от три години, изпълнението на което е отложено за 5 години.\r\nПрез юли 2017 г. Софийска районна прокуратура внесе обвинителен акт срещу юриста и бивш университетски преподавател Чавдар Стоянов за извършени от него две престъпления - опит за принуда (за което е предвидено наказание „лишаване от свобода“ до шест години) и осъществени действия на полово удовлетворение с лице от същия пол (за което е предвидено наказание „лишаване от свобода“ от две до осем години).\r\nВ края на 2015 г. пострадалият по първото от двете престъпления – Г.И., си търсел допълнителна работа, като чрез свой познат се свързал по телефона с подс. Чавдар Стоянов, с когото се уговорили да се срещнат. От своя познат И. разбрал, че Стоянов иска да назначи човек за лична охрана. При срещата на двамата, състояла се в гр. София, Стоянов заявил на И., че е бисексуален, както и че работи като прокурор и едновременно като лектор в СУ „Св. Климент Охридски“. Изрично предупредил свид. И., че последният не следва да закъснява за работа, защото в противен случай щял да бъде наказан с бой с камшик. На следващия ден подс. Стоянов и И. се видели отново в заведение в столичния кв. „Лозенец“, като след срещата им подсъдимият внезапно се опитал да хване бедрото на И., а впоследствие и да го прегърне. И. решил да не започва работа при Стоянов. След като И. не се явил при Стоянов на предварително уговорената дата, последният му се обадил по телефона и му заявил, че за неявяването му следва да му се наложи наказание – бой с камшик. По-късно през същия ден подсъдимият изпратил и телефонно съобщение на Г.И., че ще го набеди пред прокуратурата на Р. България, че е извършил престъпление, че го е нападнал и ще има трима свидетели.\r\nПо идентичен на гореописания начин, през 2012 г. във връзка с пусната от подс. Стоянов обява, че същият си търси лице за лична охрана, с него се свързал свид. К. Л. При първоначалната среща между двамата подс. Стоянов заявил на Л., че е доктор по международно право и че работел за бивш главен прокурор. Няколко дни по-късно двамата мъже се срещнали отново, като подс. Стоянов настоял да отидат в апартамент. Там подс. Стоянов накарал пострадалия Л. да направи петдесет лицеви опори, но преди това да се съблече гол до кръста. Тъй като свидетелят решил, че това е част от изпита за работа, започнал да прави лицевите опори. Подс. Стоянов му казал да си свали и панталона. Докато Л. правел лицевите опори, подсъдимият извадил камшик и с него започнал да нанася силни удари по голия гръб на пострадалия. Тъй като изпитвал силна болка, Л. почнал да моли подсъдимия да спре, но последният започнал да нанася по-силни удари. Междувременно подс. Стоянов започнал да мастурбира, продължавайки да удря пострадалия, докато удовлетворил половото си желание.\r\nС присъда на Софийския районен съд на Стоянов е наложено едно общо най-тежко наказание за описаните деяния - лишаване от свобода за срок от три години, изпълнението на което е отложено за 5 години.\r\n  ", "date": "2018.06.25", "title": "Осъдиха бивш преподавател по право в СУ за принуда и сексуални престъпления"}
{"url": "https://www.novinite.bg/articles/161302/Erdogan-specheli-izborite-s-53-no-nyama-da-ima-mnozinstvo-v-Medjlisa", "text": "Турският президент Реджеп Ердоган спечели вота за президент още на първи тур, като получи 53% от подкрепата на избирателите. Висшата избирателна комисия на Турция потвърди победата му.Стотици хиляди симпатизанти на управляващата Партия на справедливостта и развитието се събраха снощи на митинг в Истанбул и отпразнуваха избирането му.Пет политически партии прескачат 10-процентовия праг и влизат в парламента. Това са Партията на справедливостта и развитието (ПСР) на Ердоган, нейният съюзник Партията на националистическото действие (ПНД), опозиционната Народнорепубликанска партия (НРП), прокюрдската Демократична партия на народите (ДПН) и \"Добрата партия\" на Мерал Акшенер.Партията на Ердоган губи мнозинството си и остава с 293 депутати в 600-членния Меджлис.", "date": "2018.06.25", "title": "Ердоган спечели изборите с 53%, но няма да има мнозинство в Меджлиса"}
{"url": "https://www.novinite.bg/articles/161341/Predsedatelyat-na-EP-Evropejskiyat-sayuz-e-zaplashen-ot-smart", "text": "Най-малко 6 млрд. евро инвестиции са необходими, за да бъде затворен средиземноморският маршрут, по който бежанци от африканските страни проникват в ЕС, каза председателят на Европейския парламент Антонио Таяни, цитиран от германския вестник \"Велт\".\"Срещата на върха на ЕС в края на тази седмица е последен шанс надеждите на половин милиард европейци да не останат излъгани. Страните членки на ЕС трябва да намерят общо решение за регулиране на миграцията в Европа. В противен случай целият проект, въз основа на който бе създаден Европейският съюз, е заплашен от смърт. По примера на споразумението с Турция, което позволи да бъде затворен балканският маршрут, ЕС трябва да инвестира най-малко 6 млрд. евро за закриване и на средиземноморския маршрут\", каза Таяни, цитиран от ТАСС.Според него е необходимо по-тясно сътрудничество между ЕС и транзитните африкански страни като Мароко, Тунис, Либия, Мали, Мавритания, Чад и Алжир. Предоставяне на финансова подкрепа на тези държави, както бе постъпено с Турция, ще спомогне никой от Северна Африка повече да не се опитва да се добере до Европа по море.Италианският политик подложи на критика разпределянето на бежанците вътре в ЕС. От общо 650 хиляди молби за убежище, подадени в ЕС за 2017 г., 416 000 са били регистрирани в три страни - Германия, Франция и Италия. Таяни призова на предстоящата среща на върха на ЕС да бъде обсъдена възможността за справедливо разпределяне на бежанците между страните от ЕС.А в друго интервю, публикувано днес в италианския всекидневник \"Месаджеро\", той настоясъдовете на неправителствени организации с мигранти, опериращи в Средиземно море, да имат официално разрешение за такава дейност, а в противен случай корабите им ще бъдат задържани.Тези съдове освен това трябва да предоставят достъп на борда си на военнослужещи от ФРОНТЕКС - граничната агенция на ЕС. \"Не трябва да се допуска те да действат по свое усмотрение и да способстват за нелегалната миграция. Дейността им трябва да бъде или оторизирана, или спряна. Европа трябва да ги контролира\", подчерта Таяни.Според него трябва също така да се засили контролът над източните граници на ЕС, тъй като е възможно да се появи нов канал за нелегална миграция през Албания. Шефът на Европарламента обеща ЕП да работи активно за решаването на миграционния проблем с Австрия, която от 1 юни поема европредседателството.", "date": "2018.06.25", "title": "Председателят на ЕП: Европейският съюз е заплашен от смърт"}
{"url": "https://www.novinite.bg/articles/161316/Kolumbiya-razmaza-s-30-favorita-v-potoka-Polsha", "text": "Колумбия размаза с 3:0 фаворита в потока Полша и си върна надеждите за излизане от групите на Мондиал 2018. Лос Кафетерос впечатли изключително много най-вече с играта си и ранообразните идеи в атака. Дружина Полска, за която титуляр игра Яцек Горалски от Лудогорец, пък доскоро имаше имиджа на страхотен отбор, но след тази вечер това е под сериозен въпрос. В тази група водят Сенегел и Япония с по 4 точки, но колумбийците са с реален шанс, защото срещат \"лъвовете от Теранга\" в третия мач. Поляците вече отпаднаха след второто си поражение в турнира. Колумбия зарадва над 25 000 свои фенове на стадиона в Казан с три чудесни попадения. Резултатът бе открит от Джери Мина в края на първата част. Високият защитник се включи при корнер и след заучено изпълнение с глава от упор разстреля Шчесни. През второто полувреме Колумбия отново танцуваше на терена и съвсем заслужено заби още 2 гола. Те бяха дело на Радамел Фалкао с външен фалц и на Хуан Куадрадо след феноменален пас на Хамес Родригес и майсторски пробив на играча на Ювентус, увенчан с ювелирно изпълнение в обратния ъгъл.", "date": "2018.06.25", "title": "Колумбия размаза с 3:0 фаворита в потока Полша"}
{"url": "https://www.novinite.bg/articles/161305/Pojari-v-Kaliforniya-unishtojiha-sgradi", "text": "Подхранвани от вятъра пожари унищожиха и застрашиха много сгради вчера, обхващайки сухи храсти в селските райони на Северна Калифорния, предаде Асошиейтед прес. Единият пожар, започнал в събота близо до селището Клиърлейк Оукс унищожи 12 сгради и застраши други 600, изгаряйки близо 12 квадратни мили (31 квадратни километра) земя. В борбата с него бяха мобилизирани повече от 230 пожарникари при помощта на хеликоптери, булдозери и друго оборудване. Властите наредиха на населението в района на Спринг Вали, където живеят около 3000 души, да се евакуира от домовете си.Променливият вятър и жегата в Калифорния подхранваха пламъците, разгорели се северно от винарския район, където опустошителни пожари убиха 44 души и разрушиха хиляди домове и стопански обекти миналия октомври. Други два пожара в калифорнийския окръг Техама преминаха общо през около шест квадратни мили, но само единият от тях е причинил щети на сгради. По-малък пожар в съседния окръг Шаста е почти изцяло потушен, като не е засегнал намиращи се там постройки.\r\n\r\n\r\n\r\n ", "date": "2018.06.25", "title": "Пожари в Калифорния унищожиха сгради"}
{"url": "https://www.novinite.bg/articles/161307/Protest-i-razmirici-v-Garciya-sreshtu-sporazumenie-za-imeto-na-Makedoniya", "text": "Над 5000 души протестираха в гръцкия град Солун срещу споразумение с Македония, целящо да уреди спора за името на Македония, предаде Асошиейтед прес. Демонстрантите се включиха в шествие до македонското консулство в Солун, а после към офисите на двете политически сили, които са партньори в управляващата коалиция в Гърция - СИРИЗА и \"Независими гърци\". Протестиращите хвърляха бутилки и столове пред партийните представителства. Полицията отвърна със сълзотворен газ и зашеметяващи гранати, за да отблъсне тълпата. Не беше съобщено за пострадали хора, а полицията каза, че няма арестувани.", "date": "2018.06.25", "title": "Протест и размирици в Гърция срещу споразумение за името на Македония"}
{"url": "https://www.novinite.bg/articles/161331/Maj-udari-dregera-s-309-promila", "text": "С 3.09 промила алкохолно съдържание е управлявал автомобил 43-годишен мъж в Дулово, съобщиха от ОД на МВР в Силистра. Шофьорът е тестван с дрегер. Образувано е бързо производство. Нарушението е установено на 21 юни. Седемдесет и пет годишен велосипедист е пострадал при пътнотранспортно произшествие в събота в с. Брадвари. Ударен е от лек автомобил, управляван от неправоспособен шофьор. Пострадалият има счупвания на ребра. Пострадала е и 85-годишна жена при катастрофа в неделя по пътя Силистра-Добрич. Жената пътувала в лек автомобил, чийто 72-годишен шофьор загубил управлението и навлязъл в канавка. Специализирана полицейска операция е проведена в края на миналата седмица в Силистренско. Установени са 66 нарушения.", "date": "2018.06.25", "title": "Мъж удари дрегера с 3.09 промила"}
{"url": "https://www.novinite.bg/articles/161304/Zimata-se-zavarna-snyag-v-Karpatite", "text": "Сняг в румънските Карпати! Въпреки сезона, в планината заваля сняг. Температурите паднаха до минус девет градуса. Минус два градуса са отбелязани в Тарку (югозападния край на планината)  и минус един градус на връх Ому.", "date": "2018.06.25", "title": "Зимата се завърна: сняг в Карпатите"}
{"url": "https://www.novinite.bg/articles/161308/Zemetresenie-v-Garciya-s-magnitud-55", "text": "Земетресение с магнитуд 5,5 е регистрирано недалеч от крайбрежието на гръцкия полуостров Пелопонес, съобщават ТАСС и БГНЕС. Епицентърът на подземния трус се е намирал на 27 км западно от град Метони и на 69 км югозападно от град Каламата. Огнището на земетресението е било на дълбочина 30 км. Информация за пострадали и разрушения няма.", "date": "2018.06.25", "title": "Земетресение в Гърция с магнитуд 5,5"}
{"url": "https://www.novinite.bg/articles/161312/Otnovo-protesti-v-Garciya-sreshtu-sporazumenieto-za-imeto-na-Makedoniya", "text": "Сблъсъци избухнаха между протестиращи и полицаи в гръцкия град Солун, по време на поредния протест срещу споразумението между Атина и Скопие за името на Македония.Около 5000 души се събраха на шествие, което премина през македонското консулство,офисите на СИРИЗА и коалиционния партньор \"Независими гърци\". Протестиращите хвърляха бутилки и столове, а полицията използва сълзотворен газ за да ги разпръсне.Очаква се днес гръцкото правителство да изпрати писма до ЕС и НАТО, в които да заяви, че няма да се противопоставя на присъединяването на Македония.", "date": "2018.06.25", "title": "Отново протести в Гърция срещу споразумението за името на Македония"}
{"url": "https://www.novinite.bg/articles/161321/Grigor-pak-stana-shesti-v-sveta", "text": "Григор Димитров отново стана шести в света, след като само седмица бе на петата позиция. Българинът падна с едно място в класирането и бе изпреварен от Марин Чилич. Българинът отпадна от турнира в Куинс след загуба във втория кръг от Новак Джокович и има в актива си 4780 точки.Марин Чилич, който триумфира в последната надпревара, пък се изкачи с позиция нагоре и вече е пети с 5060 точки. Размяната между Димитров и хърватина не е единствената сред лидерите в света. На върха на ранглистата отново е Рафаел Надал, въпреки че не игра през последната седмица. Той изпревари с 50 точки Роджър Федерер, който не успя да защити титлата си в Хале.Иначе на трета позиция остава Александър Зверев, а четвърти е Хуан Мартин дел Потро. ", "date": "2018.06.25", "title": "Григор пак стана шести в света"}
{"url": "https://www.novinite.bg/articles/161311/Strelyali-sreshtu-peveca-Mustafa-Chaushev-v-Turciya", "text": "Стреляли с пистолет срещу певеца Мустафа Чаушев през април в Турция, съобщава . С певеца в колата са били съпругата му и дъщеря му. До стрелбата се стигнало, след като час по-рано на българо-турската граница Мустафа Чаушев направил забележка на турски гражданин, че го прережда на опашката на граничния пункт. \"Неприятна случка с неочакван край\", разказва певецът. \"На 22 април бяхме със семейството ми на границата и чакахме да влезем в Турция. Преди нас един млад мъж просто мина пред нас, реших да го попитам защо не си чака реда. Той няма как да мине и без друго. Беше намръщен, започна да ме учи откъде да си взема документите и какво ли не. Приключи спора и влязохме в Турция\", разказа певецът. Семейството минало Лозенград и преди магистралата за Истанбул се чул силен гръм. \"Нямах време да се уплаша\", допълни Чаушев. След минути съпругата му казала, че стъклото на колата е счупено. Мустафа Чаушев слязъл и видял следи от куршуми. Повикал полиция. \"Уплаших се и когато осъзнах какво се е случило, изгубих гласа си за 10 дни. Събуждах се сутрин и мислех, че умирам\", каза дъщерята Ажда.", "date": "2018.06.25", "title": "Стреляли срещу певеца Мустафа Чаушев в Турция"}
{"url": "https://www.novinite.bg/articles/161322/Novostite-v-pensiite-butat-rejtinga-na-Putin", "text": "Замисълът - в Русия да се вдигне възрастта за пенсия, бележи спад на рейтинга най-вече на Владимир Путин, както и на управляващите, констатира \"Ведомости\".\"Ефективна дискусия за пенсионната реформа\" е единственият начин това да се промени, сочи изданието. По данни на Фонд \"Обществено мнение\" (ФОМ) изборният рейтинг на президента Путин се е сринал за седмица от 62 на 54 процента.Руското правителство е назначено от Путин и в очите на хората тъкмо той е отговорен за вземаните решения; рейтингът му впрочем \"започна да се движи от поскъпването на бензина\", посочва Григорий Кертман от ФОМ.Мнозина виждат в планираната реформа \"несправедлива мярка\", но \"трагедия няма, рейтингът на президента все още е висок, а той впрочем още не е заявил позицията си\", коментира Валерий Фьодоров, шеф на социологическата агенция ВЦИОМ.Събитията ще се развият според това доколко ще успее властта да обясни същината, параметрите на реформата и дългосрочните последици. Това обаче е дългосрочна задача, а реформата бе обявена едва преди 10 дни, отбелязва Дмитрий Бадовски, ръководител на мозъчния център ИСЕПИ.Руските власти ще трябва да направят недвусмислена стъпка, за да покажат, че са на страната на гражданите. Но засега няма никакъв отговор в името на какво всички трябва да затегнат коланите.При положение че обществото е отвикнало от реформи, това се приема с обида, изтъква политологът Михаил Виноградов, предава БТА.Основната цел на правителството е да повиши пенсиите както на днешните, така и на бъдещите пенсионери, заявява в интервю за \"Известия\" министърът на труда и социалната защита Максим Топилин.Руските синдикати и партиите излизат на улицата, предупреждава обаче \"Комерсант\" в заглавие на статия за протести, готвени за тази седмица \"практически във всички региони\" на Русия.Първите митинги се състояха още в петък. Местните власти невинаги разрешават акциите - позовават се ту на световното по футбол в Руската федерация, ту на призиви \"за бунтове\", отправяни в интернет, пише изданието.Според опозиционния \"Новая газета\" протестите са \"неизбежни, тъй че властите ще ги оглавят\" и същевременно са готови на отстъпки. Кремъл може да е сключил съюз със синдикатите и по-специално с Федерацията на независимите профсъюзи в Русия (ФНСП).Защото е къде по-удобно да склони на компромис с лоялни активисти, отколкото да си има работа с политизиран протест като акциите на опозиционера Алексей Навални, обясняват експерти на всекидневника, цитиран от Би Би Си.ФНСП включва синдикати, не само лоялни към властта - те са най-големите собственици и работодатели в страната и \"по принцип действат твърде съгласувано с властите, защото се страхуват да не изгубят имуществото си\", коментира Сергей Храмов, оглавяващ Съюза на профсъюзите в Русия.Руските синдикати \"нямат радикална нагласа против реформата\" и \"някак не вдъхновяват хората\". Затова е скучно човек да протестира с ФНПР и комунистите, а с Навални не е скучно, затова пък е опасно, казва политологът Алексей Макаркин.За да се втурнат хората масово на улицата, освен възмущение трябва да усещат, че са силни, че \"ще накарат властта да се съобразява с тях\". Ако пък няма усещане за сила, а обезсърчение, повечето ще си останат вкъщи, резюмира аналитикът Абас Галямов.Руската рок група \"Център\" е записала два нови клипа, озаглавени \"Сбогом, пенсио\" и \"Пенсията се сбогува с теб\", съобщава \"Новие известия\".", "date": "2018.06.25", "title": "Новостите в пенсиите бутат рейтинга на Путин"}
{"url": "https://www.novinite.bg/articles/161315/Avstriya-se-gotvi-da-stane-domakin-na-ochakvanata-sreshta-Putin-Tramp", "text": "Австрийските власти вече се готвят за насрочената в средата на юли среща на руския президент Владимир Путин с президента на САЩ Доналд Тръмп. Дипломати от двете страни няколко дни са уточнявали подробности във връзка с предстоящата среща на върха, пише руското онлайн издание \"Газета\", като се позовава на австрийския в. \"Кронен цайтунг\".Освен това в Австрия са пристигнали експерти от службите за сигурност на двете велики сили, за да подготвят всички необходими мерки, се казва в материала.Прессекретарят на руския лидер Дмитрий Песков обаче съобщи междувременно за РИА Новости, че Кремъл още няма готовност да информира за среща между Путин и Тръмп. За нея ще се съобщи официално \"според хода на подготовката\".Преди това Песков заяви, че в разговор по телефона Путин и Тръмп са избрали Виена като място за срещата, посочва \"Газета\".От 1 юли Австрия поема председателството в ЕС, напомня руското издание, като изтъква, че Австрия си поставя по-специално задачата \"да продължи развитието на отношенията между Евросъюза и Русия (. . .) с оглед ключовата роля на Русия за стабилността и сигурността в Европа и света\".Руско-американската среща на върха в Австрия обаче буди опасения и недоверие у някои участници в европейския политически процес, отбелязва \"Газета\".Великобритания например е разтревожена от възможността за среща Путин-Тръмп преди лидерския форум на НАТО през юли в Брюксел. Според британски медии преговорите между Путин и Тръмп може да променят отношението на американския лидер към Северноатлантическия съюз, допълва руското издание.Лондон би предпочел Путин и Тръмп да разговарят на четири очи дори след 13 юли, когато се предвижда президентът на САЩ да посети Великобритания, пише \"Таймс\". При това положение \"пагубното влияние на Путин\" може да бъде убито в зародиш, смята британският вестник, цитиран в \"Газета\".", "date": "2018.06.25", "title": "Австрия се готви да стане домакин на очакваната среща Путин-Тръмп"}
{"url": "https://www.novinite.bg/articles/161320/Mogerini-ES-da-zapochne-pregovori-za-prisaedinyavaneto-na-Makedoniya", "text": "В Люксембург: европейските външни министри решават дали да поканят македония и Албания в Съюза. Екатерина Захариева председателства Съвета, който е последен за нашето председателство.„Препоръката на Комисията по която трябва да се произнесат министрите е да започнат преговори със Скопие и Тирана. Процесът ще се базира на постижения. Надявам се държавите членки да вземат правилното решение и да отчетат прогреса, който ние видяхме. Само допреди десет дни бяхме свидетели на историческо подписване на договарянето на името за Македония и това трябва да бъде оценено. Вчера пък Белград и Прищина имаха разговори, което е окуражаващо. Западните Балкани сега разчитат на Европейска подкрепа”, заяви върховният комисар по външната политика Федерика Могерини.Могерини споменава Договора между Македония и Гърция за разрешаването на спора за името и диалога между властите в Белград и Прищина.", "date": "2018.06.25", "title": "Могерини: ЕС да започне преговори за присъединяването на Македония"}
{"url": "https://www.novinite.bg/articles/161327/Vtori-trus-v-Garciya-na-30-km-ot-Solun", "text": "Втори трус разлюля Гърция, съобщи Източносредиземнорския сеизмологичен център (EMSC).Регистрираното земетресение е с магнитуд 4.2 в централната част северната провинция Македония, на около 30 км източно от Солун.Епицентърът е бил на 5 км дълбочина, а трусът е усетен около 11:21 часа. Три минути по-късно, в 11:24 часа, е имало вторичен трус, чийто епицентър е бил на същата дълбочина.Земетресение с магнитуд 5.4 разтресе околността на град Пилос в южната част на полуостров Пелопонес тази сутрин. То също беше последвано от вторични и третични трусове. ", "date": "2018.06.25", "title": "Втори трус в Гърция - на 30 км от Солун"}
{"url": "https://www.novinite.bg/articles/161337/Bronzovata-kashta-se-izvisyava-nad-bivshiya-mavzolej-utre", "text": "Бронзовата къща ще бъде окончателно готова утре, предстои на инсталацията на мястото на бившия мавзолей в столицата да се изгради осветление.  Бетонната площадка, върху която се извисява проектът на скулптура Пламен Деянофф, на този етап остава в настоящия си вид, върху нея няма да се поставя настилка, научи OFFNews от Столична община. Изграждането на Бронзовата къща започна със закъснение на 13 юни, а от СО дадоха срок на автора да завърши инсталацията до 27-ми - последният момент преди края на българското председателство и старта на австрийското. Деянофф живее в Австрия, а Бронзовата къща е подарък за страната ни от Виена като символ на приемственост между двете държави начело на ЕС. Ангажимент на Столична община е и охраната на Бронзовата къща, която по план ще остане на мястото до края на годината. ", "date": "2018.06.25", "title": "Бронзовата къща се извисява над бившия мавзолей утре"}
{"url": "https://www.novinite.bg/articles/161329/SASht-vklyuchiha-bivsh-gensek-na-NATO-v-cherniya-spisak", "text": "Бившият генерален секретар на НАТО Хавиер Солана попадна в черния списък на САЩ и няма право да влиза в страната. Властите във Вашингтон са му отказали виза заради неговото посещение в Иран, на който президентът Доналд Тръмп наложи санкции през май заради ядрената програма. Солана беше поканен от близкия до демократите Институт „Брукингс“ във Вашингтон, но е получил отказ заради „визитата си във вражеската държава“, съобщава вестник „Паис“, цитиран от БТА.Испанският политик твърди пред изданието, че е в процедура на получаване на виза. Хавиер Солана беше генерален секретар на НАТО в периода от 1995 до 1999 г. По време на неговия мандат алиансът за пръв път се разшири на Изток, включвайки страните от Вишеградската четворка през 1998 г. На следващата 1999 г. НАТО се намеси в конфликта в бивша Югославия, слагайки край на сръбската политика на геноцид над албанците в Косово.", "date": "2018.06.25", "title": "САЩ включиха бивш генсек на НАТО в черния списък"}
{"url": "https://www.novinite.bg/articles/161319/Zapadni-medii-Erdogan-specheli-nov-mandat-sas-zasileni-pravomoshtiya", "text": "Турският президент Реджеп Тайип Ердоган получава нов 5-годишен мандат след вчерашните избори, но този път правомощията му са значително засилени и е изправен пред решителна опозиция, пише френският в. \"Паризиен\". Вчерашните президентски и парламентарни избори се смятаха за най-оспорваните от идването на Ердоган на власт през 2003 г., подчертава изданието.Имаше сериозни опасения за евентуални измами, особено в югоизточната част на страната.Състоялите се вчера президентски и парламентарни избори освен това отбелязаха преминаването от действащата парламентарна система към искания от Ердоган \"хиперпрезидентски\" режим.След референдума, проведен миналата година, държавният глава ще получи цялата изпълнителна власт и ще може да управлява чрез укази, припомня в. \"Паризиен\", подчертавайки, че за 15-годишното си управление турският президент се е наложил като най-влиятелния лидер от създаването на съвременната турска държава. Той трансформира страната чрез множество инфраструктурни проекти.Противниците му обаче го обвиняват в авторитарни стремежи - особено след опита за преврат през 2016 г., последван от масирани чистки, засегнали журналисти и опозиционни лидери и предизвикали притеснения в Европа, отбелязва в. \"Паризиен\".Критиците на Ердоган нарекоха вчерашните избори свой последен шанс да попречат на Турция да се превърне в авторитарна държава, подчертава в. \"Ню Йорк таймс\". Победата на турския лидер може да има тежки последствия за сътрудничеството с НАТО, сигурността в Ирак и Сирия и контрола на имиграционните потоци към Европа.Турция продължи сътрудничеството със западните си партньори по отношение на борбата с тероризма, но Ердоган подложи на изпитание НАТО, като се сближи с руския президент Владимир Путин, купи руска ракетна система и планира да повери на Русия строежа на ядрен реактор в Турция, припомня вестникът.Също като в други страни, където силни лидери спечелиха на избори, мнозина турски гласоподаватели изглежда са приели аргументите на Ердоган, че мощната централизирана власт е от жизненоважно значение за изграждането на силна държава и защитата срещу терористичната заплаха, отбелязва в. \"Ню Йорк таймс\".Победата означава, че турският президент почти със сигурност ще изпълни желанието си да стане управлявалия най-дълго турски лидер, надминавайки основателя на страната Мустафа Кемал Ататюрк. Според новата система, създадена с миналогодишния референдум, Ердоган може да остане на власт до 2032 година, подчертава американското издание.Икономическите проблеми може да накарат турския президент да бъде по-внимателен при конфликти със западните страни, но може да доведат и до нарастване на безредиците и политически предизвикателства от страна на една обединена опозиция. Бекир Агърдър, основател на социологическата агенция \"Конда\", прогнозира, че Ердоган ще срещне затруднения при управлението на страната, припомняйки, че 49 на сто от гласувалите на референдума не подкрепиха предложените от него конституционни промени, отбелязва в. \"Ню Йорк таймс\".\"Той не може да управлява останалите 49 на сто\", подчерта Агърдър в интервю, дадено преди вчерашните избори. \"Това е репетицията. Истинските избори ще бъдат след две или три години\", добавя той. ", "date": "2018.06.25", "title": "Западни медии: Ердоган спечели нов мандат със засилени правомощия"}
{"url": "https://www.novinite.bg/articles/161346/Katastrofa-kraj-Gecovo-trima-sa-otkarani-v-bolnica", "text": "Пътно-транспортно произшествие между камион и лек автомобил изпрати трима в болница и затвори пътя Разград-Русе – съобщават от ОД на МВР.Инцидентът е станал около 15:00 часа днес. Товарен камион с ремарке, натоварен със зърно и управляван от 59-годишен мъж от село Гецово, излиза на главния път в посока Русе от изхода на Гецово до конната база. В това време по главния път в посока Русе се движи лек автомобил \"Пежо\", управляван с висока скорост от 35-годишен мъж от Цар Калоян.Колата застига камиона, не успява да намали и се удря в задната гума на ремаркето. При сблъсъка са пострадали водачът на \"Пежо\"-то мъж, жена му и детето му. Тримата от лекия автомобил са откарани в МБАЛ-Разград, където в момента установяват състоянието им.Пътят продължава да е затворен. Обходният маршрут е през Сеново.", "date": "2018.06.25", "title": "Катастрофа край Гецово, трима са откарани в болница"}
{"url": "https://www.novinite.bg/articles/161340/BSP-izklyuchi-zemedelcite-si-goni-Spas-Panchev-ot-parlamenta", "text": "На съвместно заседание на Коалиционния съвет на \"БСП за България\", Изпълнителното бюро на БСП и ръководството на ПГ на \"БСП за България\" бе взето решение за изключване от коалицията на ЗС \"Александър Стамболийски\", съобщиха от пресцентъра на БСП.  От партията уточняват, че изключването е на основание текст от Коалиционния договор, според който партия, член на коалицията, взела решение за самостоятелно участие в избори за народни представители, за президент и вицепрезидент, както и в избори за общински съветници и кметове и за членове на ЕП, се изключва от коалицията. До днешното решение се е стигнало, след като в събота, на Конгреса на земеделците е било потвърдено решението им за самостоятелно явяване на избори, посочват от БСП.ЗС \"Александър Стамболийски\" заяви, че иска по отношение на конкретни политики да бъдат направени компромиси с ПП ГЕРБ. Единодушно беше отхвърлено това предложение, посочват от БСП.Участниците в дискусията са били категорични, че депутатите, представители на ЗС \"Александър Стамболийски\", трябва да напуснат парламента по морални причини, тъй като вече не са част от коалиция \"БСП за България\", се казва още в прессъобщението. Земеделски съюз \"Александър Стамболийски\" реши да напусне коалиция \"БСП за България\" на конгрес в събота. В момента партията има двама депутати  - Спас Янчев и Димитър Георгиев. Засега не е ясно дали те ще напуснат парламента, или ще станат независими депутати. ", "date": "2018.06.25", "title": "БСП изключи земеделците си, гони Спас Панчев от парламента"}
{"url": "https://www.novinite.bg/articles/161342/Shofor-se-blasna-v-elektricheski-stalb-v-Osenec", "text": "Електрически стълб се надвеси над шосе след пътно произшествие в неделя, 24 юни – научи Дарик-Разград.Инцидентът е станал в следобедните часове недалеч от кметството на село Осенец. В стълба се блъснал автомобил, чийто водач напуснал местопроизшествието.\r\n\r\n\r\n\r\n\r\n", "date": "2018.06.25", "title": "Шофьор се блъсна в електрически стълб в Осенец"}
{"url": "https://www.novinite.bg/articles/161344/Iznenada-BDJ-shte-si-kupuva-bavni-vlakove-za-mnogo-pari", "text": "БДЖ в последния момент са решили да занижат критериите в търга за доставка на нови влакове, който трябва да стартира в близките дни.Вместо първоначалния вариант да бъде доставен подвижен състав, поддържащ максимална скорост от 200 км/ч, последната редакция на тръжните условия е новите влакове за стотици милиони левове да се движат с до 160 км/ч, научи OFFNews.В същото време повечето от проектите за рехабилитация на жп инфраструктурата са за модернизация на железните пътища, така че да поддържат 200 км/ч.Подобна промяна звучи меко казано странно и по друга причина. В момента влаковете за 200 км/ч се смятат за конвенционални, а почти никой не произвежда композиции за 160 км/ч. Това може да доведе и до абсурда по-бавните влакове да излязат по-скъпи.Още от 70-те години на миналия век БДЖ имат локомотиви, които се движат със 110 км/ч, а мотрисите \"Сименс\" се движат със 130 км/ч, там където е възможно.\r\nРедактирани са и други важни условия по обществената поръчка. Срокът на гаранционната поддръжка за новия подвижен състав е намален от 30 на 15 години, а също така е редуцирано и изискването за оборот на изпълнителя ѝ от 1,6 млрд. лева на 1 милиард лева за последните 3 години.\r\nОсвен това е отпаднала доставката на дизелови влакове, която бе препоръчана в доклада на експертната работна група от университетски преподаватели по подготовката на търга.Друга промяна е, че новите влакове няма да бъдат 350-местни, а с 230 седалки.Според жп експерти новите редактирани условия на обществената поръчка са в изгода на точно определен кандидат.Търгът за новия подвижен състав на БДЖ се очаква да привлече много сериозен интерес. Жп специалисти очакват в обществената поръчка да се включат испанската \"Талго\", канадската \"Бомбардие\", италианския клон на \"Хитачи\", \"Алстом\" - Франция, \"Сименс\" - Германия, китайската CRRC.След редакцията на тръжните условия се очаква да се включат и полската компания ПЕСА, която достави нови трамваи в столицата, а може би и чехите от \"Шкода\".", "date": "2018.06.25", "title": "Изненада: БДЖ ще си купува бавни влакове за много пари"}
{"url": "https://www.novinite.bg/articles/161335/Do-7-skok-v-cenite-na-parnoto-i-toplata-voda-ot-1-yuli", "text": "Парното и топлата вода е възможно да поскъпнат с до 7 % от 1 юли.Причината е в поскъпването на газта с 10 %. От Булгаргаз поискаха по-голямо увеличение – с 18 %. Разчетите на експертите в регулатора обаче, показват, че е скокът може да бъде с 10 на 100.Тъй като синьото гориво остава 70 от цената на топлоуслугите, по всяка вероятност цените ще се вдигнат със 7 на 100. Това потвърди Иван Иванов от КЕВР. Окончателното решение ще се се вземе на 1 юли, когато ще влязат в сила новите цени.", "date": "2018.06.25", "title": "До 7 % скок в цените на парното и топлата вода от 1 юли"}
{"url": "https://www.novinite.bg/articles/161309/Zapochvat-zapisvaniyata-za-ekstremno-spuskane-po-vajen-trolej-v-Sofiya", "text": "Спускане от 300 метров въжен тролей, който преминава над езерото в квартал Дружба в София е кулминацията в първия по рода си фестивал на алтернативния спорт и комуникации #NetWorkMe. Фестивалът, организиран от софийски телекомуникационен оператор, е част от програмата от събития на София 2018 - Европейска столица на спорта и ще се проведе на 6 и 7 юли край езерото в Дружба. Началото ще бъде дадено на от 17.00 часа от Петър Ризов, изпълнителен директор на NET 1, който първи ще прелети по екстремното съоръжение. След него на изживяването ще могат да се насладят представители на медии и гости.Спусканията по уникалното съоръжение ще продължат и в съботния ден. Любителите на силните усещания ще имат възможността да предизвикат себе си, като заявят своето желание за участие с предварителна регистрация на адрес: . Местата са ограничени, но в събота, 7 юли, с томбола ще бъдат изтеглени и допълнителни късметлии от присъстващите на фестивала.Програмата на #NetWorkMe дава възможност за приятно изживяване на големи и малки в лятна София. Всички, решили да преживеят съботния ден край езерото в Дружба, ще имат възможност да се включат в интересни игри, томболи, научни класове и да се насладят на демонстрации на алтернативни начини на спорт и забавления, огнени танци и др. Популярният телевизионен водещ Ути Бъчваров ще води кулинарно шоу на открито и ще приготви собственоръчно „обяд с кауза“. Всеки закупил комбо менюто на майстор-готвача, автоматично ще допринесе за обновяването на парковата част в квартала – част от събраната сума ще бъде изразходвана за залесяване на пространството край езерото.Участието в активностите на фестивала е безплатно. Програмата е подходяща за малки и големи. Единственото изискване е към желаещите да се спуснат по въжения тролей. Те трябва да са навършили 18 години.Повече информация за програмата на #NetWorkMe можете да научите във Фейсбук събитието „NetWorkMe 2018 – Фестивал на алтернативния спорт и комуникации” тук:  Фестивалът е част и от календара на първото издание на \"Приключенски Екстрийм Тур\". ", "date": "2018.06.25", "title": "Започват записванията за екстремно спускане по въжен тролей в София"}
{"url": "https://www.novinite.bg/articles/161300/Borisov-chestiti-na-Erdogan-i-nastoya-ES-da-mu-dade-oshte-pari", "text": "Министър-преседателят Бойко Борисов поздрави в телефонен разговор президента на Турция Реджеп Тайип Ердоган за изборната победа при провелите се днес предсрочни президентски и парламентарни избори в южната ни съседка, съобщи правителствената пресслужба. По време на разговора Борисов изразил удовлетворение от засилените контакти между България и Турция в последните години и посочил, че разчита активното двустранно сътрудничество да продължи.Той запознал Ердоган с позицията, която днес заяви пред европейските лидери в Брюксел, че споразумението с Турция трябва да продължи, за да бъде преодоляна мигрантската криза и че за пореден път е настоял ЕС да изплати останалата част от договорените средства.Турският президент благодари на българския премиер и изрази надежда за още по-успешно партньорство между двете държави, съобщават още от правителствената пресслужба.", "date": "2018.06.25", "title": "Борисов честити на Ердоган и настоя ЕС да му даде още пари"}
{"url": "https://www.novinite.bg/articles/161310/Uchenici-na-maestra-Konstanca-Vachkova-shte-peyat-v-nejna-pamet-v-Sofijskata-opera", "text": "На един много специален „Голям оперен концерт, с наши и чужди звезди“, посветен на маестра Констанца Вачкова на 29 юни в Софийската опера, цяла плеада таланти и нейни ученици ще потопят присъстващите в дълбините на магията на човешкия глас и обичани герои от голямата опера.Сред участниците е Владимир Галузин - един от най-големите тенори в наше време. Търсен и очакван от най-големите оперни театри и сцени по света той е запазил своя скъп спомен за работата си с маестра Констанца Вачкова.Критиката възхвалява необикновената гласова природа на този истински драматичен тенор, с баритонова бленда, който грабва с уникалната си артистичност и сценично поведение. Нещо, което прави  героите му истински, внушителни, незабравими. Той придава особен блясък на познати герои от  италиански и руски опери. Критиката възхвалява интерпретациите му не само на такива образи като Герман от „Дама пика“, но и оригиналния прочит и  превъплащения на познати заглавия от Верди и Пучини, както и от богатата палитра на руското оперно творчество.Очакван на най-големите световни сцени Владимир Галузин повече от 20 години играе в постановки на големите режисьори, под палката на знаменити диригенти в партньорство с най-търсените артисти.Друга звезда е украинското сопрано Наталия Тимченко. Интересното е, че и Тимченко, както и Владимир Галузи,н е свързана с България. Тимченко завършва Българската държавна консерватория. Работила е с  проф. Констанца Вачкова от 2002 г. после и при знаменитото сопрано и вокален педагог Вирджиния Дзеани.Тимченко печели награди на редица международни конкурси, като един от тях е на Международния певчески конкурс „Елена Образцова“ в Киев, също и на  Международния певчески конкурс „Римски-Корсаков“ в Санкт Петербург.Богатият й на различни стилове оперен репертоар от Моцарт до Римски-Корсаков, Рахманинов, Шостакович и Прокофиев, както и концертния й репертоар – „Реквием“ от Верди, 14-та симфония на Шостакович, „Стабат матер“ на Перголези и др. я прави търсена на най-престижните световни сцени.Концерта в памет на маестра Констанца Вачкова с участието на толкова успели певци ще бъде израз на почит на  тези, които са били част от нейното оперно семейство, ще бъде израз на обич и признателност към тяхната незабравима маестра. ", "date": "2018.06.25", "title": "Ученици на маестра Констанца Вачкова ще пеят в нейна памет в Софийската опера"}
{"url": "https://www.novinite.bg/articles/161324/V-Sofiya-shte-se-provede-balgaro-yaponski-biznes-forum", "text": "Заместник министър-председателят Томислав Дончев, заедно със заместник- министърът на икономиката Александър Манолев ще участват в откриването на българо-японски бизнес форум. Събитието ще се състои на 26.06 (вторник), от 9.30 часа, в столичния хотел „Хилтън“. За форума в България пристига бизнес мисия на Японската агенция за външна търговия, включваща над 30 японски компании. Техен домакин е вицепремиерът Томислав Дончев, а проявата е продължение на визитата на японския премиер Шиндзо Абе през януари т.г. в нашата страна и постигнатите договорености за задълбочаване на икономическото сътрудничество между двете страни. След официалното откриване на форума, заместник-министърът на икономиката Александър Манолев и японският посланик в България Н. Пр. Масато Ватанабе ще подпишат съвместен документ, с който ще се създаде Японски бизнес форум - нова платформа за делово сътрудничество между двете държави. В рамките на своята визита в България,представителите на японските компании ще посетят и производствени бази в София и Пловдив, които са пример за успешен бизнес в страната, и ще проведат срещи с представители на българския бизнес за установяване на директни контакти и стартиране на съвместни проекти.", "date": "2018.06.25", "title": "В София ще се проведе българо-японски бизнес форум"}
{"url": "https://www.novinite.bg/articles/161330/Drugi-prevozvachi-plashat-s-protesti-sled-razporejdaneto-na-Borisov", "text": "Мащабен протест с участието на 3000 камиона на 4 юли ще организират представители на транспортния бранш, ако Законопроектът за автомобилна камара бъде оттеглен. Решението бе обявено на пресконференция на ръководствата на Съюза на международните превозвачи, Българската асоциация на сдруженията в автомобилния транспорт и Конфедерацията на работодателите и индустриалците в България, след като премиерът Бойко Борисов обяви, че законопроектът ще бъде оттеглен от вносителя му Станислав Иванов. Това се случи след среща на министър-председателя с друга част от бранша, която пък протестира срещу създаването на камара.250 автобуса от цялата страна се събраха днес в столицата за протестно шествие с искане законопроектът да бъде оттеглен, тъй като според тях е лобистки и зад него стоят малка група хора, желаещи да овладеят сектора. Заплашващите с протест на 4 юли пък изтъкнаха, че протестът е манипулация и безпрецедентен рекет към изпълнителната власт, бранша и потребителите.", "date": "2018.06.25", "title": "Други превозвачи плашат с протести след разпореждането на Борисов"}
{"url": "https://www.novinite.bg/articles/161332/Cvetanov-v-Bryuksel-Procesat-po-dogovaryaneto-na-evropejskiya-byudjet-tryabva-da-bade-priklyuchen-predi-izborite-dogodina", "text": "Изключително важно е новият европейски бюджет да не намали средствата за Общата селскостопанска политика и за кохезионната политика и да отдели достатъчно пари за политики за младежите. Това каза в Брюксел председателят на ПГ на ГЕРБ и заместник-председател на партията Цветан Цветанов. В белгийската столица Цветанов и евродепутатът Естер Де Ланге съпредседателстват 27-ата среща на върха на председателите на ПГ от ЕНП в националните парламенти. Срещата е посветена на Многогодишната финансова рамка след 2020 година, сигурността на границите, борбата с тероризма и киберсигурността. По отношение на европейския бюджет Цветан Цветанов подчерта, че процесът по договарянето трябва да бъде приключен преди европейските избори догодина, за да не стане жертва на популистки аргументи по време на кампанията. Във форума участват и заместник-председателят на ЕИБ Александър Щуб, европейският комисар за сигурност Джулиян Кинг, евродепутатът от ГЕРБ/ЕНП Андрей Новаков, който е и заместник-координатор за регионалното развитие, други евродепутати и депутати от националните парламенти. Следобедната сесия ще бъде посветена на сигурността. Участниците в срещата на върха ще обсъдят и европейските избори с директора на кампанията на ЕНП Дара Мърфи.", "date": "2018.06.25", "title": "Цветанов в Брюксел: Процесът по договарянето на европейския бюджет трябва да бъде приключен преди изборите догодина"}
