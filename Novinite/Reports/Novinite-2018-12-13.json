{"url": "https://www.novinite.bg/articles/168557/650-lv-minimalna-i-1500-lv-sredna-zaplata-prez-2021-a", "text": "Планът на Националната стратегия за намаляване на бедността предвижда минималната работна заплата да достигне 650 лева през 2021 г., а средната - 1500. Документът е публикуван на интернет-страницата на Министерството на труда и социалната политика за обществено обсъждане. Той има за основна цел да намалява броят на хората, живеещи в риск от бедност, съобщава БНР. Ключов приоритет на националната стратегия за намаляване на бедността и насърчаване на социалното включване „20-20“ е осигуряването на възможности за заетост и повишаване на доходите чрез активно включване на пазара на труда. Предвижда се от 1 юли догодина всички пенсии да се увеличат с 5,7%. В плана за действие за следващите две години за изпълнение на стратегията са разписани и редица мерки за намаляване на работещите бедни, за заетост на младежи и други уязвими групи, както и за предоставяне за безвъзмездно ползване на учебници и други. България е сред държавите, в които рискът от бедност за населението е над средното равнище за Европейския съюз. По последни данни за 2017 г. равнището на бедност у нас е малко над 23%.", "date": "2018.12.13", "title": "650 лв. минимална и 1500 лв. средна заплата през 2021-а?"}
{"url": "https://www.novinite.bg/articles/168543/MVnR-Kam-momenta-nyama-danni-za-postradali-balgari-pri-jp-katastrofata-v-Turciya", "text": "По данни на българското посолство в Анкара към момента няма данни за пострадали български граждани при железопътната катастрофа тази сутрин в Турция, съобщиха от МВнР. При тежката катастрофа високоскоростният влак „Анкара – Коня“ с 206 пътници се е сблъскал със скорост около 80 км/ч с железопътна машина, която е извършвала контролни дейности на жп релсите в района на гара Маршандъз в гр. Анкара. От страна на посолството е осъществена е връзка с полицията и близките болници, в които са настанени пострадалите. Към момента екипите на бърза помощ, службата за бедствия и аварии, противопожарна безопасност и полиция обработват мястото на катастрофата. Официално е съобщено, че има 7 починали и 43-ма ранени, 3-ма от които в тежко състояние.", "date": "2018.12.13", "title": "МВнР: Към момента няма данни за пострадали българи при жп катастрофата в Турция"}
{"url": "https://www.novinite.bg/articles/168544/Arestuvaha-shumenec-obijdal-slujiteli-na-zdravna-inspekciya", "text": "44-годишен шуменец е задържан в полицейския арест, заради обиди към служителки на Регионалната здравна инспекция, извършвали проверка в кафене. На мъжът е съставен и акт за дребно хулиганство за непристойни действия на обществено място.Това е станало вчера около 11 часа по време на проверка на РЗИ в кафене до автогарата, в което проверяващите констатирали нарушения и съставили Акт на собственичката за установени административни нарушения (АУАН) . На място дошъл приятелят й, който отправил обиди и закани към двете служителки. Те подали сигнал чрез телефон 112 и към кафенето бил насочен полицейски екип. След изясняване на ситуацията мъжът бил задържан за срок до 24 часа в РУ- Шумен за грубо нарушаване на обществения ред. ", "date": "2018.12.13", "title": "Арестуваха шуменец, обиждал служители на здравна инспекция"}
{"url": "https://www.novinite.bg/articles/168548/Fandakova-Na-ploshtadkite-na-Sofinvest-ima-7200-t-paveta", "text": "Проверката показва, че на депо има около 7200 тона на площадките на „Софинвест”. Това каза столичният кмет Йорданка Фандъкова пред Нова телевизия по повод проверката на прокуратурата за липсата на 8000 тона павета . В момента тече проверка и се очаква тя да приключи в следващите дни. Резултатите от нея ще бъдат обявени и, ако е необходимо, изпратени и приложени към проверката на прокуратурата, обясни кметът. „Вече имам информация от предварителните доклади. Странно е избраното време за сезиране на прокуратурата, защото питането ми беше отправено още миналата година. Общинското дружество „Софинвест” има задачата да съхранява паветата, които се демонтират от част от улиците”, обясни тя. Фандъкова уточни, че при проверка на общината от 2013 г. е установено, че има разминаване в мерните единици, в които се съхраняват паветата. Тогава е дадена препоръка на дружеството и в момента всички количества се измерват в килограми. Кметът на София коментира и ремонта на ул. „Граф Игнатиев”, заради който заместник-кметът по транспорта Евгени Крусев подаде оставка и се разследва от прокуратурата.", "date": "2018.12.13", "title": "Фандъкова: На площадките на „Софинвест” има 7200 т павета"}
{"url": "https://www.novinite.bg/articles/168532/Puskat-tramvaite-po-Grafa-predi-Koleda", "text": "Очаквам преди коледните празници да бъде пуснато движението на трамваите по ул. „Граф Игнатиев“. Това съобщи кметът на София Йорданка Фандъкова на официалното представяне на първите електробуси.„Документите са предадени в ДНСК, очаквам приемателната комисия да бъде назначена и веднага след това да може да тръгне трамвая“, обясни Фандъкова.Градоначалникът коментира и сигнала до прокуратура, подаден от общинските съветници от Реформаторския блок Иво Божков и Марта Георгиева, че в периода 2007-2017 г. са изчезнали 8000 тона павета. По думите й от година тече проверка как се съхраняват паветата, премахнати от софийските улици. „Изненадана съм, че този сигнал се подава дни преди да са готови резултатите от проверката, която възложих след сигнал от г-н Божков до мен още миналата година\", каза Фандъкова и допълни, че няма информация за изчезнали стари павета", "date": "2018.12.13", "title": "Пускат трамваите по „Графа“ преди Коледа"}
{"url": "https://www.novinite.bg/articles/168539/Obviniha-shestima-slujiteli-ot-API-zaradi-smartta-na-jena-v-tunel-Echemishka", "text": "Софийската Окръжна прокуратура обвини шест длъжностни лица от Агенция „Пътна инфраструктура“ /АПИ/ за това, че при условията на независимо съпричиняване са нарушили правилата за експлоатация на пътно съоръжение и по непредпазливост са причинили на смъртта на Е. Михайлова. Жената загина на 5 февруари 2017 г., когато върху нея падна лампа от тавана на тунел \"Ечемишка\".Обвинения са повдигнати на Л. Лазаров, в качеството му на Председател на Управителния съвет на АПИ и служител по транспорта, И. Захариева - член на Управителния съвет на АПИ и служител по транспорта, Д. Атанасов - член на Управителния съвет и Председател на УС на АПИ и служител по транспорта, Г. Златев – директор на дирекция „Поддържане на пътната инфраструктура“ в АПИ и служител по транспорта; Н. Сачанска – началник отдел „Основен ремонт и поддържане“ в дирекция „Поддържане на пътната инфраструктура“ в АПИ и служител по транспорта и Г. Фучеджиев – старши експерт в отдел „Основен ремонт“ на дирекция „Поддържане на пътната инфраструктура“ в АПИ и служител по транспорта.", "date": "2018.12.13", "title": "Обвиниха шестима служители от АПИ заради смъртта на жена в тунел „Ечемишка”"}
{"url": "https://www.novinite.bg/articles/168549/Protest-blokira-glavniya-pat-Smolyan-Plovdiv", "text": "Блокада на главния път Смолян-Пловдив. Десетки жители на Чепеларе спряха движението в знак на протест. Пътят е затворен от 11 часа. Протестиращите се заканиха да вдигнат блокадата след 13 часа. До тогава оттам ще се пропускат само линейки, автомобили на полицията и пожарната. И от двете страни на пътя има образували се километрични опашки от чакащи автомобили и тирове.Поводът за недоволството на жителите на града е закриването на Районната прокуратура и разкриването на нейно място на подразделение на териториалното отделение на Районна прокуратура – Смолян. Жителите н Чепеларе настояват ВСС да ревизира това решение.„Това териториално отделение, което създават, няма го като субект по НПК, никъде не е разписано, че то може да внася обвинителни актове в съда. Реално хората подават жалба сред 1 януари 2019 година в бившата Районна прокуратура – Чепеларе и не знаят вече в какъв ред,  какъв срок някой трябва да отговори на тяхната жалба”, обясни участничка в протеста.По думите на протестиращите, вече ще се налага да пътуват до съседния град, който е на 40 км, за да подадат жалба.В отговор на гражданското недоволство от Главната прокуратура съобщиха, че от началото на следващата година ще бъдат закрити 11 районни прокуратури в страната, като на тяхно място ще бъдат разкрити териториални отделения. Специално  в Чепеларе ще останат да работят двама прокурори.", "date": "2018.12.13", "title": "Протест блокира главния път Смолян-Пловдив"}
{"url": "https://www.novinite.bg/articles/168552/Istoricheskiyat-muzej-v-Sofiya-predstavya-eksponati-ot-ostrov-Sveti-Kirik", "text": "Историческият музей представя изложбата \"Аполония Понтийска - по стъпките на археолозите\". Посетителлите ще могат да видят експонати, открити на остров \"Свети Кирик\". Официалното откриване е тази вечер от 18 часа.  Изложбата е посветена на труда на археолозите, които са изследвали  \"Аполония Понтийска\". Това сподели  ръководителят на разкопките доц. д-р Кристина Панайотова пред Bulgaria ON AIR. Тя допълни, че в експозицията има материали от създаването на гръцката колония до Римската епоха. Още пред 1904 г. френски дипломат започва разкопките. Той открива различни предмети на остров \"Кирик\" в Созопол и ги отнася в своята страна, където те стават част от колекцията на Лувъра. След това през годините неговата дейност продължават български археолози. Изложбата може да бъде видяна до 10 март 2019 г., пише ", "date": "2018.12.13", "title": "Историческият музей в София представя експонати от остров \"Свети Кирик\""}
{"url": "https://www.novinite.bg/articles/168524/Stolichna-obshtina-pusna-nov-kalkulator-za-izchislyavane-na-danacite", "text": "Столичани вече могат да изчислят лесно колко данъци трябва да платят. Това е благодарение на новия данъчен калкулатор, който е на страницата на Столична община. Това съобщи зам.-кметът по финанси Дончо Барбалов. Преди седмица, на представяне на проекто бюджета за 2019 г. на Столична община той и кметът Йорданка Фандъкова обявиха, че местните налози няма да се вдигат. Те ще бъдат минималните, които позволява закона. Преди месец заканотворците приеха промени за данъците за автомобили и имоти. Барбалов пък предупреди, че повишение ще има за собственици, притежаващи втори имот в курортните места, от местно значение, каквито в Столична община са Банкя и Панчарево, пише Новият данъчен калкулатор е изработен от \"Информационно обслужване\" АД по предложение на Столична община. С него всеки собственик на моторно превозно средство в София може да изчисли какъв данък МПС ще дължи за 2019 г.  Налогът ще бъде изчислен по нова формула, формирана от годината на производство, мощността и екологичният стандарт на колата. В калкулатора за регистрираните в София автомобили са заложени минималните коефициенти, приети от парламента с измененията на Закона за местните данъци и такси, които влизат в сила от 1 януари 2019 г.Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон /за по-новите МПС/ или в големия талон /за МПС, регистрирани по-отдавна/: • Под индекс В е записана годината на първа регистрация, по която се изчислява възрастта на колата. • Индекс P.2 e за мощността на автомобила в киловати. • Срещу индекс V.9 e записан екологичният стандарт на колата /от Евро 2 до Евро 6/. При най-старите коли такъв екостандарт обикновено няма и срещу този индекс в документите на колата не пише нищо. Калкулаторът ще бъде достъпен и на страницата на Столична община, след като се влезе в раздел „Справка за задължения и плащания“. Чрез него собствениците ще се ориентира какви стойности на данък МПС се получават за автомобила му. ", "date": "2018.12.13", "title": "Столична община пусна нов калкулатор за изчисляване на данъците"}
{"url": "https://www.novinite.bg/articles/168554/Unikalno-svetlinno-shou-v-Sofiya-do-21-dekemvri", "text": "Уникално светлинно шоу ще има всяка вечер в работните дни до 21-ви декември върху фасадата на Национална галерия \"Квадрат 500\" в София, съобщиха от Министерството на околната среда и водите.Прожекциите ще бъдат от 18:30 до 19:30 часа. Като всяка от тях продължава 10 минути.Управляващият орган на Оперативна програма „Околна среда 2014-2020 г.“ (ОПОС) е стартирала 3D видео мапинг кампания, която по атрактивен начин за аудиторията представя значимостта на мерките, изпълнявани по програмата за биоразнообразието и опазването на природата. Прожекциите са посветени на каузата за чистотата на водите и опазването на биоразнообразието.Кампанията на ОПОС ще продължи с още две 3D видео мапинг анимации, които ще бъдат прожектирани през пролетта на 2019 г.", "date": "2018.12.13", "title": "Уникално светлинно шоу в София до 21 декември"}
{"url": "https://www.novinite.bg/articles/168534/Mesoto-i-hlyabat-poskapvat-sled-Nova-godina", "text": "Месните продукти ще поскъпнат след Нова година с около 4-5%, заяви в предаването „Преди всички“ Атанас Урджанов, председател на Асоциацията на месопреработвателите.„15% от нашите производствени разходи са електроенергия. Няма как при предстоящото повишаване - от 80 лв. в момента ще стане 105 – 110 лв. след Нова година – няма как да не поскъпнат“.\r\nУрджанов подчерта, че и към момента в бранша се стремят да свият разходите. Все пак той се надява да няма фалити на фирми:\r\n„За нас е важно да няма шокови и непредвидени поскъпвания. За нас това са непредвидени разходи. Очаква ни една тежка и непредвидима година, ако продължаваме по същия начин. То не е само тока, очакваме цената на газа, тол текси, винетки и какво ли още не“.\r\nНа този етап не е обсъждан протест на месопреработвателите.\r\nЧака ни изключително тежка година, пълна с предизвикателства, каза също и Марияна Кукушева - председател на Националния браншови съюз на хлебарите и сладкарите. Производителите казват, че именно те ще усетят най-сериозния удар. 10% от стойността на всяка закуска и всеки хляб е електрическа енергия.\r\n„При всички случаи, даже поглеждайки върху Бюджет 2019, където има заложена около 4% инфлация, става ясно, че стандартът на живот в България от гледна точка на цените ще продължи да гони европейските такива. Въпросът е ние да удържим като бизнес и да се опитваме да покачваме заплащането на работниците. Независимо, че хлебарите се превърнаха в защитена професия, желаещи да работят в бранша трудно се намират“.\r\nКукушева подчерта, че тази година цената на брашното се е повишила с 35%“ „Цената на енергията ще се отрази и при мелничарите и тези 35% към днешна дата очакваме да бъдат коригирани с посока нагоре от 1 януари. \r\nТя също се надява да няма фалити на бранша. По думите й едва ли ще има и протести.  \r\n", "date": "2018.12.13", "title": "Месото и хлябът поскъпват след Нова година"}
{"url": "https://www.novinite.bg/articles/168555/Djon-Klijz-shte-predstavi-svoeto-komedijno-shou-za-parvi-pat-u-nas", "text": "Легендата на световната комедия Джон Клийз пристига в София за първото си стендъп комеди шоу на българска земя.  Той е съосновател на комедийна трупа \"Монти Пайтън\" и е участвал в сериала Fawlty Towers, които го правят известен. Клийз ще представи своето шоу на 4 септември 2019 г. в зала 1 на НДК. Всички, които искат да отидат вече могат да си закупят билети.  Гостуването му в столицата е част от неговото турне, на което ще представи най-новото си шоу \"Последен шанс да ме видите преди да умра\". Организатори на събитието са Комеди.бг и Комеди Клуб София, пише ", "date": "2018.12.13", "title": "Джон Клийз ще представи своето комедийно шоу за първи път у нас"}
{"url": "https://www.novinite.bg/articles/168546/Bebe-s-shest-prasta-na-vseki-krajnik-operirano-uspeshno-v-UMBAL-Deva-Mariya", "text": "Бебе с шест пръста на всеки крайник бе успешно оперирано в университетска болница „Дева Мария“ в Бургас. Състоянието, известно като полидактилия, е изключително рядко и лечението му е само оперативно. В България университетска болница „Дева Мария“ е една от малкото, където се извършват такива операции, благодарение на методичния ръководител на Клиниката по ортопедия- акад. проф. д-р Борислав Владимиров. Пациентът е двумесечно бебе, което има допълнителен пръст на всеки от крайниците.Случаят е сложен, защото три от допълнителните пръстчета са с оформени стави. Проф. д-р Владимиров извършва операция първо на двете ръчички, а след тригодишна възраст на детето ще се оперират крачетата. „Многопръстието не е козметичен проблем, тъй като допълнителните пръсти създават функционални затруднения. Стандарт е пръстчетата на ръчичките да се отстраняват възможно най-бързо, а на крачетата да се изчаква тригодишна възраст, за да се проследи развитието на костите.“ обяснява светилото в ортопедията акад. проф. д-р Владимиров. „Предполагам, че е шокиращо за всеки родител да разбере, че бебчето му има повече пръстчета, но днешната медицина с лекота се справя с проблема. Уверявам родителите, че възстановяването в ранна възраст е изключително бързо и нетравмиращо и не трябва да се колебаят да потърсят специалист при наличие на проблем.“ допълва именитият ортопед. Въпреки че вродените заболявания са рядкост, в университетска болница „Дева Мария“ все по- често се случва да пристигат деца с такива ортопедични проблеми. Родители от цяла България намират решение на здравословните проблеми на рожбите си в Бургас под вещите ръце на проф. д-р Владимиров. В последно време са зачестили случаите на плоскостъпие, което съвременната медицина лекува успешно. Спасението от тежкото плоскостъпие е т.нар. операция на Моска, която се прави единствено в СБАЛ по ортопедия в Горна баня и в бургаската УМБАЛ „Дева Мария”.Оперативното лечение е препоръчително да се направи преди да се появи болка в краката, ако родителите забележат, че детето стъпва с цяло ходило на земята. Най-добрият период за интервенцията е между 10-ата и 12-ата годишнина на детето, защото тогава ходилото е все още еластично и може да се коригира.", "date": "2018.12.13", "title": "Бебе с шест пръста на всеки крайник оперирано успешно в УМБАЛ „Дева Мария“"}
{"url": "https://www.novinite.bg/articles/168547/Okolo-20-sa-horata-s-kontakten-dermatit-u-nas", "text": "Честотата на контактния дерматит е около 20%, заяви в предаването „Хоризонт до обед“ д-р Златко Димитров от Българското дружество по алергология. Той цитира проучване, при което от 20 деца с контактен дерматит, 18 са го получили от подправка от салата.Д-р Димитров коментира и последствията за здравето от използвани вредни химикали в дрехи и играчки:„Ако не е спазен технологичният процес, концентрацията на определени вещества е значително по-висока, то рискът за кожата и дихателните пътища е значително по-голям. Не всички реакции, които се наблюдават, са от алергичен тип“.Д-р Димитров посочи кои са основните симптоми, за които да следим: „Първото е неприятно усещане като парене или болка на кожата, съпроводени често със зачервяване. Тук имаме токсичен директен ефект върху кожата. При алергичния дерматит има по-сложен имунен процес, при който организма изработва определени химически субстанции, взаимодейства с клетките, срещу даден алерген. Там често освен зачервяването, има и сърбеж“.Д-р Димитров подчерта, че мръсният въздух допълнително влошава състоянието на лигавицата на дихателните пътища.Има метод за излекуване от алергично заболяване, отбеляза д-р Димитров и посочи, че методът е като ваксина, само че за алергия", "date": "2018.12.13", "title": "Около 20% са хората с контактен дерматит у нас"}
{"url": "https://www.novinite.bg/articles/168527/Remont-na-ulichen-kanal-promenya-dvijenieto-v-kv-Ovcha-kupel", "text": "Столична община  променя движението в кв. \"Овча купел\" заради ремонт на уличен канал. Ограниченията ще започват от ул. „Зеленика“ преди бул. „Президент Линкълн“. Промените ще бъдат в сила от 13 до 21 декември тази година. Забранява се влизането на пътни превозни средства по ул. „Зеленика\" в участъка от ул. „Лиляче\" до ул. „Кърпикожух“. Движението ще се извършва двупосочно по изграден отбивен път на ул. „Лиляче\" в посочения участък, пише ", "date": "2018.12.13", "title": "Ремонт на уличен канал променя движението в кв. \"Овча купел\""}
{"url": "https://www.novinite.bg/articles/168531/Dneven-horoskop-za-chetvartak", "text": "Сега може да се отпуснете и да спрете да мислите за задълженията си. Помислете къде можете да отидете и да се забавлявате, а не какво трябва да свършите.Днес за вас няма да има невъзможни неща, но не правете грешката да губите време в това, да се наслаждавате на собствените си сили. Така само ще ги разпилеете и похабите напразно. Днес не си мислете, че сте прави за всичко. Не само вие имате мнение и не само вашето е правилно. Зачитайте чуждото мнение.  Вижте повече: ", "date": "2018.12.13", "title": "Дневен хороскоп за четвъртък"}
{"url": "https://www.novinite.bg/articles/168565/Zadarjaha-nad-400-litra-rakiya-bez-dokumenti-na-Dunav-most-2", "text": "Митнически служители са задържали 430 литра ракия без документи, пренасяна в картонени опаковки с обозначение за сок от ябълки. Това съобщават от Агенция \"Митници\". Нелегалната стока е открита на ГКПП Видин при ''Дунав мост 2'' при проверка на камион, пътуващ от България към Румъния.По документи товарният автомобил превозвал групажна стока. След проверка на товарното помещение на камиона в митническото хале митническите инспектори установяват, че в единия от палетите, натоварен с 24 кашона с етикети на ябълков сок, е имало ракия. Извършената щателна проверка на кашоните установява, че 10 от тях съдържат по три 5-литрови кутии, а в останалите 14 кашона има по четири кутии. Общо количество на открития алкохол е 86 опаковки по 5 литра или общо 430 литра.", "date": "2018.12.13", "title": "Задържаха над 400 литра ракия без документи на ''Дунав мост 2''"}
{"url": "https://www.novinite.bg/articles/168545/Agenciya-Mitnici-unishtojiha-nad-25-mln-kasa-bezakcizni-cigari-i-nad-15-tona-tyutyun", "text": "Над 25 млн. къса безакцизни цигари и над 1.5 тона тютюн бяха унищожени  под контрола на Агенция „Митници“  при процедури организирани от три териториални митнически управления - Бургас, Пловдив и Югозападна.При една от последните процедури на 29 ноември под контрола на митниците Бургас и Пловдив бяха изгорени 7 111 780  къса цигари и над 1 тон тютюн за пушене и тютюн за наргиле в пещите на циментовия завод „Холсим България\" АД в с. Бели извор, Врачанско.  5 907 580 къса цигари и 1020 кг тютюн за пушене и ароматизиран тютюн  за наргиле бяха унищожени под контрола на Митница Бургас. Цигарите и тютюнът са от различни марки и са без български акцизен бандерол. Тютюневите изделия са открити на МП Капитан Андреево при щателни митнически проверки по метода „анализ на риска“ на превозни средства и пътници и са задържани за опит да бъдат пренесени акцизни стоки през държавната граница без знанието и разрешението на митническите органи. Друга част от унищожените цигари са задържани с разписки от преминаващи пътници, тъй като акцизната стока е била над нормата за безмитен внос от две кутии. Под контрола на Митница Пловдив са изгорени други 1 204 200 къса цигари без български акцизен бандерол, задържани при щателни митнически проверки на МП Капитан Андреево, съхранявани в склад на митницата.При отделна процедура под контрола на Митница Бургас са унищожени 130 180 къса цигари, задържани на МП Лесово.При други пет процедури през годината са унищожени 18 060 000 къса цигари и близо половин тон нарязан тютюн за пушене, по различни досъдебни производства от предходни години. Нелегалните тютюневи изделия са задържани при съвместни проверки на митнически служители от Митница Югозападна и гранични полицаи на ГКПП Илинден.", "date": "2018.12.13", "title": "Агенция \"Митници\" унищожиха над 25 млн. къса безакцизни цигари и над 1.5 тона тютюн"}
{"url": "https://www.novinite.bg/articles/168553/Zasnemaneto-na-reklamen-klip-ogranichava-dvijenieto-v-stolicata-dnes-i-utre", "text": "От 16:00 до 20:00 часа на 13.12.2018 г. и от 05:00 до 19:30 часа на 14.12.2018 г. се забранява престоят и паркирането на пътни превозни средства, с изключение на автомобилите на снимачния екип, извън местата в режим на платено паркиране \"служебен абонамент\" на ул. \"Добружда\" между ул. \"Аксаков\" и ул. \"Славянска\" - 15 /петнадесет/ паркоместа.„Център за градска мобилност” ЕАД ще осигури специализиран автомобил за принудително преместване на паркирани в нарушение автомобили, само по нареждане на отдел „Пътна полиция” при СДВР, за времето и мястото посочени по-горе, съгласно чл.171, т.5 от Закона за движението по пътищата.", "date": "2018.12.13", "title": "Заснемането на рекламен клип ограничава движението в столицата днес и утре"}
{"url": "https://www.novinite.bg/articles/168566/Resheno-Banevi-ostavat-v-aresta", "text": "Николай и Еввгения остават окончателно в ареста. Това реши Апелативният специализиран съд. По делото беше внесен нов, 123-ти том срещу тях. Заради това началото на делото срещу тях беше отложено. Не е ясно какви са новите доказателства. Тепърва с тях ще се запознават и семейството бизнесмени.Въпреки разрешението на Баневи да бъдат снимани и желанието им да говорят с медиите, на „Съдебна охрана” беше разпоредено да извадят камерите от залата. ", "date": "2018.12.13", "title": "Решено:  Баневи остават в ареста"}
{"url": "https://www.novinite.bg/articles/168526/Koleden-fermerski-pred-Aleksandar-Nevski", "text": "Коледният фермерски пазар в столицата ще се състои в неделя, 16 декември. Той ще бъде разположен на улица \"Оборище\" между бул. \"Васил Левски\" и храм \"Св. Александър Невски\" и ще работи от 10 до 17.30 ч. Този участък ще е забранен за движение. Коледният пазар се провежда за поредн път под патронажа на кмета на София Йорданка Фандъкова и „Пазари ЮГ“ ЕАД. Столичани ще имат привилегията да си купят екологични хранителни стоки директно от производителите. Освен щандовете със месни деликатеси, сирена, зимнина, ще има обособени арт работилници за децата, пише Николай Попов, изпълнителент директор на „Пазари ЮГ\", споделя, че са се постарали да изолират прекупвачите, за да запазят автентичния контакт на клиентите с производителите. На щандовете ще се предлага голямо разнообразие от сезонни плодове и зеленчуци, хляб с квас, мед, лютеница, билки, множество млечни продукти и др. В арт работилниците ще се изработват подаръци. Ще има кулинарен кът  и още много празнични изненади. Тази година на пазара ще има и културна програма. Софийският духов оркестър ще изнесе празничен коледен концерт. На последните пазари посетителите бяха завидно количество. Хората ценят екологичния произход на стоките, които се продават и не пропускат всеки шанс да си купят от тях. Предвижда се вече всеки месец да се организират фермерски пазари, а през останалите дни  пазарите в “Красно село”, \"Иван Вазов” и “Борово” ще предлагат истинска храна.", "date": "2018.12.13", "title": "Коледен фермерски пред „Александър Невски“"}
{"url": "https://www.novinite.bg/articles/168528/Strelba-kraj-kafene-v-centara-na-Atina", "text": "Откриха стрелба край кафене на улица \"Критис\" недалеч от централния площад \"Омония\" в Атина, съобщава местен сайт, цитиран от БГНЕС.По предварителни данни, в резултат на инцидента е загинал един човек.Електронният сайт на вестник \"Прото тема\" съобщава, че заподозрените са избягали с мотоциклет от мястото на престъплението. Очевидци разказаха, че единият от убийците е стрелял в главата на човека. Загиналият е албанец.Правоохранителните органи разследват обстоятелствата около инцидента. Предполага се, че става дума за разчистване на сметки в престъпния свят.", "date": "2018.12.13", "title": "Стрелба край кафене в центъра на Атина"}
{"url": "https://www.novinite.bg/articles/168530/Prodaljava-izdirvaneto-na-atentatora-ot-Strasburg", "text": "Продължава издирването на терориста в Страсбург, който уби двама души и рани други 14 при стрелбата на коледния базар във френския град. Много от тях са в критично състояние, а един човек е в мозъчна смърт.В цяла Франция се провежда мащабна полицейска операция по издирването на предполагаемия извършител - 29-годишният Шериф Шекат, разследван за радикален ислям. Във Франция е въведена най-високата степен на опасност от нова терористична атака.В България не се налага промяна не мерките за сигурност след атентата във Франция. Това обясни вътрешният министър Младен Маринов. Все пак той е поискал да се осигурят повече полицаи на местата, където около Коледа се събират много хора.", "date": "2018.12.13", "title": "Продължава издирването на атентатора от Страсбург"}
{"url": "https://www.novinite.bg/articles/168551/Vladimir-Dalakliev-s-parva-pobeda-v-turnira-po-taekuondo-v-Kitaj", "text": "Владимир Далаклиев започна с победа участието си в турнира за Големия шлем „THE BEST OF THE BEST“ по олимпийско таекуондо, който се провежда в Китай. В първата си среща в категория 68 килограма възпитаниникът на Пламен Трънски надигра с 2:0 части и 12:1 точки представителя на Русия Вячеслав Минин (срещата можете да гледате в клипа по-долу).В утрешният четвъртфинал бронзовият ни медалист от шампионата на планетата в Муджу (Южна Корея)ще има за съперник многократния носител на отличия от световни шампионати и олимпийски игри – Лий Даехуун (Южна Корея).Големият шлем е турнирът, който събира световния елит, където шестнайсетте най-добри в света във всяка от осемте олимпийски категории (4 при жените и 4 при мъжете) се изправят един срещу друг.Владимир Далаклиев беше удостоен с огромната чест да получи персонална покана от Световната таекуондо техническа комисия за участие и да се бори за голямата награда за победителя в размер на 70 000 долара.Това е едва второто издание на надпреварата, в която ще има много номинации и награди. нокаутът на Далаклиев, довел го до бронз на световното първенство през 2017, намира място сред топ ударите (вижте клипа по-долу).Преди няколко дни Владимир Далаклиев отново записа името си в историята на българското таекуондо, след като спечели сребърния медал на световното военно първенство в Рио де Жанейро.", "date": "2018.12.13", "title": "Владимир Далаклиев с първа победа в турнира по таекуондо в Китай"}
{"url": "https://www.novinite.bg/articles/168541/Nikolaj-Banev-opredeli-razsledvaneto-sreshtu-nego-kato-selska-vecherinka", "text": "Апелативният спецсъд разглежда жалбата на Николай и Евгения Баневи срещу постоянното им задържане под стража, постановено от първоинстанционния наказателен съд. Ден след екстрадирането им от Франция съдът им наложи най-тежката мярка за неотклонение заради опасността да се укрият на свобода. Вчера бе обвинена и майката на Николай Банев - Мария. Заради напредналата й възраст тя е на свобода срещу парична гаранция от 10 000 лева. Днес в съдебната зала Евгения и Николай Баневи определиха като абсурдни обвинениятасрещу тях. Според бизнесмена разследването срещу него, съпругата му Евгения и майка му е \"като селска вечеринка\".Той отрече възможността в международна банка, която е на борсата в Лондон, да може някой да вкара 600 млн. евро - изпрани пари. Всичко това Банев определи като пълен смях. На въпроса защо се е стигнало до тук, той препрати журналистите да потърсят отговор от властта.", "date": "2018.12.13", "title": "Николай Банев определи разследването срещу него като селска вечеринка"}
{"url": "https://www.novinite.bg/articles/168529/Visokoskorosten-vlak-se-razbi-v-nadlez-v-Ankara", "text": "\r\nВискоскоростен турски влак се разби в надлез в Анкара и два вагона са се обърнали, съобщават местни медии, цитирани от Ройтерс. Според Си Ен Ен „Тюрк“ има ранени.\r\nВидео кадри показват служители на спасителните служби на мястото на произшествието, където вагоните са заклещени под огънатите метални отломки от надлеза.\r\n\r\n\r\n\r\n", "date": "2018.12.13", "title": "Високоскоростен влак се разби в надлез в Анкара"}
{"url": "https://www.novinite.bg/articles/168542/ES-e-gotov-da-obmisli-vazmojni-dopalnitelni-uvereniya-za-Brekzita", "text": "Европейският съюз \"е готов да обмисли какви допълнителни уверения могат да бъдат предоставени\" на Великобритания за предпазната мярка за Северна Ирландия и за проектоспоразумението за Брекзита, предаде Ройтерс.Агенцията се позовава на проектодокумент от шест точки, който ЕС подготвя за британската премиерка Тереза Мей. Целта на документа е да помогне на премиерката да убеди разделения британски парламент да одобри споразумението за Брекзита. В проектодокумента се подчертава, че тези уверения няма да променят или да противоречат на споразумението.27-те страни от ЕС все още не са успели да се споразумеят за голяма част от текста. Според дипломатически източници се очаква параграфът, в който се казва, че ЕС има готовност да предостави допълнителни уверения на Лондон, да бъде променен по-късно през деня заради съпротивата на Ирландия и други страни членки.Германия не е готова да предоговаря предпазната мярка за Северна Ирландия, записана в проектоспоразумението за Брекзита, заяви външният министър Хайко Маас пред радио \"Дойчландфунк\". Текстът на проектоспоразумението не е основа за дискусии, а основа за вземане на решения, подчерта той.", "date": "2018.12.13", "title": "ЕС е готов да обмисли възможни допълнителни уверения за Брекзита"}
{"url": "https://www.novinite.bg/articles/168563/Shveciya-zabranyava-pusheneto-na-nyakoi-obshtestveni-mesta-na-otkrito", "text": "Швеция забранява пушенето на някои обществени места на открито, включително игрища и перони на жп гари, предаде Асошиейтед прес.Мярката бе приета вчера от парламента със 142 срещу 120 гласа и ще влезе в сила на 1 юли догодина. Пушенето в заведения на открито и кабинките за пушене също ще бъдат забранени.В Швеция пушенето в момента е разрешено в специално обозначени за целта зони на работното място и на обществени места. По официални данни от 2016 г. само 11 процента от 10-милионното население пушат ежедневно, а 10 процента пушат от време на време.Заявената цел на новия закон е Швеция да стане страна без тютюнев дим до 2025 г.", "date": "2018.12.13", "title": "Швеция забранява пушенето на някои обществени места на открито"}
{"url": "https://www.novinite.bg/articles/168523/Dnes-shte-e-predimno-slanchevo", "text": "Днес ще е предимно слънчево. От югозапад облачността ще се увеличава, като отначало ще е средна и висока. Ще се задържи почти без валежи. Вятърът постепенно ще се ориентира от запад-югозапад и ще e слаб до умерен. Максималните температури ще са между 3° и 8°. Преди обяд в планините ще е предимно слънчево. След обяд и привечер облачността ще започне да се увеличава и ще е средна и висока, но ще остане почти без валежи. Ще духа силен западен вятър, който привечер ще отслабне и ще се ориентира от югозапад. Максималната температура на височина 1200 метра ще е около минус 2°, на 2000 метра – около минус 8°.Над Черноморието ще бъде предимно слънчево. Ще духа до умерен вятър от запад-югозапад. Привечер по южното крайбрежие ще се появи средна и висока облачност. Максималните температури ще са между 6° и 9°. Вълнението на морето ще е 1-2 бала. Температурата на морската вода е 8° - 9°.", "date": "2018.12.13", "title": "Днес ще е предимно слънчево"}
{"url": "https://www.novinite.bg/articles/168536/Liderite-na-ES-obsajdat-Brekzit-migraciyata-kohezionnata-politika", "text": "В Брюксел днес започва двудневно заседание на лидерите на Европейския съюз, включително премиерът Бойко Борисов, на което британският премиер Тереза Мей ще информира колегите си за актуалното развитие на събитията по Брекзит.Това ще стане на работна вечеря, след което лидерите ще продължат заседанието си във формат 27 и ще приемат заключения по оттеглянето на Великобритания от ЕС.На дневен ред на последната лидерска среща за годината ще бъде и темата за миграцията, като Съветът ще направи цялостен преглед по въпроса, в т.ч. и по реформата на общата европейска система за убежище.България ще подкрепи целенасочени и съобразени със спецификата на третите страни действия от страна на ЕС, които да спомагат мигрантите да останат в близост до регионите на произход. Страната ни смята, че е необходимо да продължи да се следи развитието по всички миграционни маршрути, както и да се създаде механизъм за ранно идентифициране на признаци на увеличен натиск.Противодействието на дезинформацията ще бъде друга ключова тема на заседанието.Френският президент Еманюел  Макрон и германският канцлер Ангела Меркел ще представят впечатленията си за прилагането на Минските споразумения, ще бъде обсъдена и ситуацията в Азовско море.Многогодишната финансова рамка за периода 2021-2027 г. е друга важна тема, в рамките на която ще се дебатира кохезионната политика. България ще отстоява позицията, че финансирането на новите политики не бива да бъде за сметка на традиционните като общата селскостопанска и кохезионна политика. Сред другите теми на вниманието на лидерите ще бъдат единният пазар и климатичните промени.", "date": "2018.12.13", "title": "Лидерите на ЕС обсъждат Брекзит, миграцията, кохезионната политика"}
{"url": "https://www.novinite.bg/articles/168538/Raste-broyat-na-zaginalite-pri-vlakovata-katastrofa-v-Ankara", "text": "\r\nВече седем станаха жертвите на инцидента, при който бърз влак в Турция, пътуващ към Коня, се блъсна в локомотив. От кабинета на губернатора на Анкара съобщиха, че още един от ранените, който е бил в тежко състояние, е починал. Сред загиналите е и машинистът на влака. Трима от ранените 46 души са в тежко състояние.\r\n\r\n\r\n\r\n\r\n\r\n\r\n", "date": "2018.12.13", "title": "Расте броят на загиналите при влаковата катастрофа в Анкара"}
{"url": "https://www.novinite.bg/articles/168556/Oficialno-Papa-Francisk-shte-poseti-Balgariya-ot-5-do-7-maj", "text": " Негово Светейшество Папа Франциск ще посети България от 5 до 7 май 2019 г. „Приемайки поканата на съответните най-висши власти на Републиките и на Католическата църква, Негово Светейшество Папа Франциск ще осъществи апостолическо пътуване в България от 5 до 7 май 2019 г., където ще посети градовете София и Раковски, и в Бивша Югославска Република Македония на 7 май 2019 г., където ще посети град Скопие. Програмата на пътуването ще бъде оповестена своевременно“. Това се казва в съобщение на Светия Престол във връзка с апостолическо пътуване на Негово Светейшество Папа Франциск през 2019 г., уточняват от правителствената пресслужба.", "date": "2018.12.13", "title": "Официално: Папа Франциск ще посети България от 5 до 7 май"}
{"url": "https://www.novinite.bg/articles/168564/Shoforskite-knijki-na-horata-s-uvrejdaniya-shte-sa-validni-do-10-godini", "text": "Срокът на валидност на свидетелството за управление на моторно превозно средство /МПС/ на хора с трайни увреждания да е до 10 години, прие на първо четене парламентът. Депутатите одобриха единодушно изменения в Закона за българските лични документи, внесени от Михаил Христов и Крум Зарков от \"БСП за България\". В момента валидността на шофьорските книжки на хората с увреждания е ограничена до 5 години, за разлика от общия законов срок от 10 години. В България има около 170 хиляди водачи на МПС с различна степен на увреждане. Поради спецификата на тяхното увреждане, те са длъжни да се явят за заключение за физическа годност пред специализирана транспортна лекарска комисия /ТОЛЕК/, каквато има само на три места у нас - в София, Пловдив и Горна Оряховица. Това принуждава хората с увреждания да пътуват стотици километри, за да получат такова удостоверение. Възможността транспортните лекарски комисии да издават удостоверения за период до 10 години, вместо както до сега - за срок до 5 години, би било облекчение за голяма част от хората с увреждания и ще защити правото им на равностойно третиране, посочват вносителите от БСП.", "date": "2018.12.13", "title": "Шофьорските книжки на хората с увреждания ще са валидни до 10 години"}
{"url": "https://www.novinite.bg/articles/168525/120-fazana-obogatyavat-faunata-na-stolichen-lesopark", "text": "120 фазана ще се влеят в природата в един от столичните лесопаркове утре, 13 декември. За този акт съобщават от пресцентъра на Столична община. Съюзът на ловците и риболовците в България е инициатор на събитието, а район „Изгрев“ го подкрепя изцяло, пишеПовод за пускането на 120 фазана в лесопарка е 120-ят юбилей от създаването на Съюза на ловците и риболовците. В уникланото събитие участие ще вземат ученици от район „Изгрев“, кметът на столицата Йорданка Фандъкова, кметът на район „Изгрев“ Цветомир Жеков, председателят на управителния съвет на Съюза на ловците и риболовците Васил Василев и директорът на Агенцията за закрила на децата д-р Лилова. Освен, че ще се докоснат до птиците, децата ще неучат много любопитни неща за живота на фазаните, храненето и разселването им. ", "date": "2018.12.13", "title": "120 фазана обогатяват фауната на столичен лесопарк"}
{"url": "https://www.novinite.bg/articles/168537/Moskva-SASht-okazvat-natisk-varhu-Germaniya-za-Severen-potok-2", "text": "Според Алексей Пушков, член на Съвета на федерацията, резолюцията на Европарламента срещу „Северен поток 2“ показва натиска, оказван от САЩ върху Германия за спиране реализирането на проекта. В сряда Европарламентът прие резолюция, която призовава към отмяна на реализирането на проекта за газопровода, тъй като това бил политически проект, заплашващ сигурността на Евросъюза. Освен това в документа се отбелязва „ключовата роля“ на Украйна за европейското енергийно снабдяване.„Северен поток 2“ предвижда прокарването на две тръби с капацитет по тях да се транспортират годишно 55 млрд. кубически метра „синьо гориво“ от Русия директно до Германия по дъното на Балтийско море. Разрешение за строителството вече е дадено от Германия, Финландия и Швеция, остава само Дания да определи своето решение.Против реализирането на проекта е Украйна, която се опасява от загубата на доходите, които получава от транзита на руски газ към Европа. САЩ също са против „Северен поток 2“, обличайки интереса си от доставка на втечнен газ за Европа в понятия като „опасност за енергийната сигурност“ на Стария континент и намират връзка между диверсификацията на енергийни източници и стабилността на региона. Русия също намира за удобно да призовава противниците на „Северен поток 2“ да не го възприемат като инструмент за влияние.", "date": "2018.12.13", "title": "Москва: САЩ оказват натиск върху Германия за „Северен поток 2“"}
{"url": "https://www.novinite.bg/articles/168540/Angel-Djambazki-ot-VMRO-Integraciyata-nevazmojna-Neobhodima-e-amputaciya", "text": "Това е Шериф Шекат, подозиран за нападението над коледния базар в Страсбург. Истински европеец, нали? Според информацията на френските медии, трето поколение френски гражданин от арабски произход. Част от гетото. Свързан със страсбургски ислямисти.(!?) (Страсбургски ислямисти, Боже мой, какво ли би казал генерал Дьо Гол?) Многократно осъждан, радикализирал се в затвора. Има досие във френското контраразузнаване, потенциално опасен.  Това заявява в своя позиция заместник-председателят на ВМРО – Българско национално движение и български евродепутат Ангел Джамбазки.Шериф Шекат вместо да е в затвора във вторник дойде на коледния базар на площад „Клебер“ с автомат и разстреля случайни минувачи и туристи. Трима загинаха, дванадесет са ранени, шестима са в критично състояние. Помните ли последните „мерки“, които взеха редица европейски държави, за борба с радикалния ислям? Преименуваха Коледните базари, на „зимни“, за да не дразнят „гостите“. Сериозно. Представяте ли си? Някой ти се натриса в дома, ползва твоята социална система и придобивки, за които няма никакъв принос, и за благодарност иска от теб да промениш ти своята религия, навици и традиции. Чутовна наглост. Помните ли координираната либерално-соросоидно-левичарската съпротива срещу включването на християнските корени на европейската цивилизация в предговора на Договорите за Европейски съюз? Резултатът е налице.Религия на мира, а? Припомнете ми кога за последно християни нападнаха мюсюлмани по време на техните светли празници? Нещо не си спомням. Днешна Франция на криворазбраната самоубийствена толерантност е болна. Тежко болна. Днешна Европа на криворазбраната самоубийствена толерантност е болна. Гетата във Франция, Белгия, Германия се ислямизират стихийно. Затворите са се превърнали в университети по салафизъм и уахабизъм.Фалшивата интеграция е провалена. Третото поколение мароканец, алжирец, турчин в Европа говорят езика на държавата, която ги е приютила, по-лошо от дядовците си. Мразят държавата, която ги е приютила. Избиват гражданите на държавата, която ги е приютила. Тази интеграцията е невъзможна, никога няма да се случи.Тази Европа, днешната Европа, днешната Европа на брюкселските неможачи е немощна. Политически импотентна. Безволева. Гузна. Виновна. Гледах днес побелелите лица на част от колегите в ЕП и видях няколко неща. Видях страх. Видях гузни хора. Видях виновни хора. Пелтечещи гузно фалшиви съболезнования. Изнервени, неуверени хора. Провалили се хора.С още от същото няма да стане. С фалшивите патоси, фалшивите съболезнования, фалшивите „либерални“ кухи мантри на истерични лелки „инфлуенсърки“ няма да стане. С Макрон, с Юнкер, с Меркел, с подобните им също няма да стане.Ще стане само с радикално нова политика. По фалшивата интеграция. Ще стане, когато джамиите, месчитите и останалите гнезда на ислямистката отрова бъдат затворени и сринати със земята. Ще стане, когато къщата на всеки един атентатор бъде сривана със земята, а семейството му бъде незабавно екстрадирано от съответната държава заедно с всички баби, лели, стринки и шуренайки, които са се домъкнали с него. Ако са имигранти. Ако са граждани на съответната държава, след като бъде срината къщата им, трябва да бъдат лишени до живот от каквито и да е било социални помощи и придобивки.Ще стане, когато брадатите проповедници, любители на козички, бъдат наритани обратно в Саудитска Арабия, Афганистан, Катар или откъдето са се домъкнали. Ще стане, когато бъде обявена политика на нулева имиграция и тя бъде спазвана стриктно. Ще стане, когато всеки един пришълец разбере, че е на гости и е длъжен да спазва и уважава всички традиции, закони, норми на държавата, която го е приела.Искаш ислям, шериат и бурки? Няма проблем - марш в Саудитска Арабия, там има ислям, шериат и бурки в изобилие. Само така ще стане! До тогава избиването на християни в навечерието на светли християнски празници, извършвано от салафити ислямисти, ще продължава да се случва. В сърцето на Европа. На тази болна, самоубиваща се Европа. ", "date": "2018.12.13", "title": "Ангел Джамбазки от ВМРО: Интеграцията невъзможна. Необходима е ампутация"}
{"url": "https://www.novinite.bg/articles/168562/Pochina-oshte-edna-ot-jertvite-na-atentata-v-Strasburg", "text": "\r\nОт раните си, получени по време на атентата на коледния пазар в Старсбург, почина още една от жертвите, съобщиха френските власти. При инцидента бяха ранени 13 души, състоянието на петима от тях остава сериозно.Беше съобщено, че един от ранените е в състояние на мозъчна смърт. Преди властите бяха съобщили, че убитите са двама, а ранените 13.\r\nИздирваният терорист, 29-годишният жител на Страсбург Шериф Чекат, откри огън на коледния пазар във вторник през нощта. Полицаи и военни влязоха в престрелка с терориста, който, макар и ранен, успя да се измъкне.\r\n\r\n\r\n\r\n\r\n\r\n\r\n", "date": "2018.12.13", "title": "Почина още една от жертвите на атентата в Страсбург"}
{"url": "https://www.novinite.bg/articles/168559/Po-100-leva-koleden-bonus-za-policaite-nyamalo-poveche-pari", "text": "Коледните бонуси на полицаите ще са по 100 лева, защото няма пари за повече, каза вътрешният министър Младен Маринов в коментар на искането на Синдикална федерация на служителите в Mинистерство на вътрешните работи (СФСМВР) парите за Коледа да са по 385 лева.Маринов разпоредил проверка как са харчени парите на МВР и станало ясно, че след като били платени заплатите за декември, остават по 100 лева на човек, включително и на наказаните. Така парите за бонуси общо са около 5 млн. лева.Колкото до 100-те милиона, отпуснати на среща при премиера в началото на годината - парите били дадени за увеличение на заплатите, като в тях били включени и заплатите на новоназначените служители, докладва Маринов. И поясни, че няма как да бъдат прехвърляни пари от различни пера в бюджета за заплати.Трябва да се намери консенсус между големите желания и възможностите, посочи Маринов. През 2019 г. увеличението ще е 10% върху основната заплата. Така тези полицаи, които имат стаж над 15 години в МВР, ще получат около 12-13% увеличение, защото то се отразява и върху частта за прослужено време.Заместникът му Стефан Балабанов допълни, че няма от къде да се намерят повече пари.", "date": "2018.12.13", "title": "По 100 лева коледен бонус за полицаите, нямало повече пари"}
{"url": "https://www.novinite.bg/articles/168550/Prieha-promeni-v-Nakazatelniya-kodeks-bez-debat", "text": "Уведомяването на избран от задържания близък за ареста му да може да бъде забавено с 48 часа. Това реши парламентът като прие окончателно текстове от Наказателния кодекс. Идеите минаха без дебат в залата.\"Идеята е, така е по директива, и на моменти тя е много по-строга. По преценка, когато се затрудни разследване, когато има опасност за живота и здравето в определени хипотези Парламентът даде право на обвиняемия да получава информация, улесняваща избора му на защитник. Това стана след като народните представители приеха текстове от второто четене на промените в Наказателния кодекс, предаде Агенция \"Фокус\".Измененията, касаещи правата на обвиняемия са заложени в преходните и заключителни разпоредби и с тях се изменя Наказателно-процесуалния кодекс. Съгласно текстовете той има право свободно да осъществява връзка със защитника си, да се среща насаме с него, да получава съвети и друга правна помощ, включително преди да започне и по време а разпита и други процесуални действия. Текстовете допълват правата на обвиняемия.В сега действащото законодателство обвиняемият имаше право на защитник и той да участва при извършване на действия по разследването и други процесуални действия с негово участие, освен когато изрично се откаже от това право. В сегашния Наказателно-процесуален кодекс обвиняемият имаше право да научи за какво престъпление е привлечен в това качество и въз основа на какви доказателства; да дава или да откаже да дава обяснения по обвинението; да се запознава с делото, включително и с информацията, получена чрез използване на специални разузнавателни средства, и да прави необходимите извлечения; да представя доказателства; да участва в наказателното производство; да прави искания, бележки и възражения; да се изказва последен; да обжалва актовете, които накърняват неговите права и законни интереси.", "date": "2018.12.13", "title": "Приеха промени в Наказателния кодекс без дебат"}
{"url": "https://www.novinite.bg/articles/168561/Radev-prizova-za-paralelno-reshavane-na-organizacionnite-zakonodatelnite-i-tehnologichni-problemi-pri-vota", "text": "Трябва да търсим всички възможни механизми процентът на недействителните бюлетини да бъде драстично намален, заяви държавният глава Румен Радев при закриване на дискусията „Избори - прозрачност и доверие“, която се състоя на „Дондуков“ 2 по инициатива на президента. В срещата участва вицепрезидентът Илияна Йотова,  представители на законодателната и изпълнителната власт, експерти  от институции и организации, ангажирани с провеждането, организацията и сигурността на изборния процес. В края на срещата президентът обобщи, че в хода на обсъждането участниците са набелязали потенциални организационни, законодателни и технологични проблеми при провеждането на изборите и призова за паралелен подход при решаването им. По думите на Румен Радев е недопустимо при избори, особено парламентарни, делът на недействителните бюлетини да е висок, например  6 процента, и да остава съмнението, че в техния брой има и действителни бюлетини, които обаче са подменени при предаването. Според президента е важно обществото да осъзнае, че това не е проблем само на партиите коя сила колко процента е спечелила. „Това е проблем на нас – гражданите, защото това означава подмяна или изкривяване на нашия вот“, заяви Радев и посочи, че така се отнема представителността в управлението с всички произтичащи последствия.  При висок процент недействителни бюлетини трябва да има видеонаблюдение, като законодателят е необходимо да посочи как точно да бъде регламентирано, така че да има ефект и да не се нарушават правата на  гражданите и тайната на вота, заяви президентът. По време на дискусията подкрепа срещна предложението на Румен Радев да бъде премахнат т.нар. втори протокол, който получават секционните избирателни комисии, и беше предложено въвеждането на цялостен документ за резултатите от преброяването в СИК. Румен Радев подчерта, че трябва да се наблегне на подбора, подготовката и обучението на членовете на СИК, защото това е важен въпрос, който ще стои на дневен ред, независимо какви технически системи бъдат въвеждани. Държавният глава определи като недопустимо решението да се ограничи машинното гласуване и да не се разпише срок за въвеждането му. „Не казвам, че машинното гласуване е панацея, но това е един механизъм, който драстично ще ограничи недействителните бюлетини, манипулацията с вота и с протоколите, и ние не можем да го пренебрегнем“, заяви Румен Радев. Той призова също за ясни срокове и правила за въвеждането на електронното дистанционно гласуване. „Усилията твърдо трябва да продължат, защото неминуемо на един етап, исторически ще се стигне до това и колкото по-бързо и по-надеждно, толкова по-добре“, отбеляза държавният глава. Президентът посочи и ролята и отговорността на Министерския съвет за обезпечаването на изборите и изрази съжаление, че на дискусията не присъстваха негови представители. ", "date": "2018.12.13", "title": "Радев призова за паралелно решаване на организационните, законодателните и технологични проблеми при вота"}
{"url": "https://www.novinite.bg/articles/168558/VOLYa-iska-kameri-da-snimat-i-broeneto-na-byuletinite", "text": "Гражданско движение ВОЛЯ изпрати писмо до ЦИК с искане да се дадат указания на СИК и РИК за допускане на заснемане на изборния процес след приключване на изборния ден.От ВОЛЯ смятаме, че трябва да е допустимо правомерно присъстващите лица да извършват заснемане (видео, снимки и др.) на процеса по отварянето на изборните кутии, преброяването на гласовете/бюлетините и съставянето на протоколите за броенето. ВОЛЯ настоява това право да получат застъпници, представители на партиите и медиите. Припомняме, че съгласно чл. 272 от ИК, медиите могат да присъстват.„Убедени сме, че тази мярка ще е полезна за обществото ни и ще допринесе за по-голяма прозрачност на изборния процес“, коментира лидерът на ВОЛЯ Веселин Марешки.", "date": "2018.12.13", "title": "ВОЛЯ иска камери да снимат и броенето на бюлетините"}
{"url": "https://www.novinite.bg/articles/168568/Pregovaryashtite-ot-ES-se-sporazumyaha-da-ulesnyat-transgranichniya-onlajn-dostap-do-televizionni-i-radioprogrami", "text": "Преговарящите от Европейската комисия, Европейския парламент и Съвета постигнаха политическо споразумение по предложеното законодателство относно авторското право върху телевизионните и радиопрограми.С новите правни норми европейските радио- и телевизионни оператори ще могат по-лесно да предлагат някои предавания чрез услугите си за онлайн достъп до преки или непреки излъчвания, а операторите на услуги за препредаване ще бъдат облекчени при предлагането на повече радио- и телевизионни канали. Това споразумение е важна стъпка към постигане на един напълно функциониращ .Комисарят по въпросите на цифровата икономика и цифровото общество Мария  подчерта: ", "date": "2018.12.13", "title": "Преговарящите от ЕС се споразумяха да улеснят трансграничния онлайн достъп до телевизионни и радиопрограми"}
{"url": "https://www.novinite.bg/articles/168560/Valeri-Simeonov-stana-zam-predsedatel-na-Komisiyata-po-energetika", "text": "Парламентът избра бившия вицепремиер и настоящ депутат от групата на „Обединени патриоти“ Валери Симеонов за заместник-председател на Комисията по енергетика, съобщава БГНЕС.Симеонов се върна като депутат в парламента след като подаде оставка, причина за която станаха няколкоседмичните протести на майките от инициативата „Системата ни убива“, които той нарече „кресливи жени“ с „уж болни деца“. Към тяхното искане Симеонов да понесе политическа отговорност за думите си се присъединиха и партиите от опозицията, а настояванията за оставката му бяха подсилени след арестите в Държавната агенция за българите в чужбина, която попадаше в неговия ресор.", "date": "2018.12.13", "title": "Валери Симеонов стана зам.-председател на Комисията по енергетика"}
{"url": "https://www.novinite.bg/articles/168533/Ot-ponedelnik-puskat-v-prodajba-e-vinetkite-za-avtomobili", "text": "От 17 декември започва продажбата на новите електронни винетки за леките автомобили, които влизат в сила от 1 януари догодина.Те ще се купуват през сайта bgtoll.bg, мобилно приложение, над 500 терминали за самообслужване, кактои в обекти в търговската мрежа, предаде радио „Дарик“.Ако шофьорите имат хартиена винетка, която ще бъде валидна и след 31 януари 2019 г., те могат я конвертират в електронна. Заявката може да бъде направена още след 17 декември, независимо от срока й на валидност. За целта на сайта bgtoll.bg трябва да се въведе регистрационният номер на автомобила и срокът на валидност на стикера.Цените на стикерите се запазват. Новост е въвеждането на уикенд винетка с цена 10 лв.Водачите трябва да бъдат много внимателни да не допуснат грешка при изписването, защото ще се счита, че не е платена винетка, акцентират от Пътната агенция.Подмяната на хартиената винетка с електронна не е задължително, но е препоръчително, за да не бъдат автомобилистите спирани и проверявани излишно от новата ТОЛ полиция, напомнят от Съюза на българските автомобилисти (СБА).Ако изберат да не заверяват електронно винетката си обаче, шофьорите задължително трябва да оставят хартиения стикер върху предното стъкло на колата до датата на неговата валидност, каквото задължение има и към момента.", "date": "2018.12.13", "title": "От понеделник пускат в продажба е-винетките за автомобили"}
{"url": "https://www.novinite.bg/articles/168567/Korneliya-Ninova-be-prieta-v-bolnica", "text": "Днес председателят на БСП Корнелия Нинова бе приета по спешност в УМБАЛСМ “Пирогов” с абцес. Направена й е хирургическа намеса. Абцесът е отворен и дрениран. По нейно желание тя няма да остане в болницата и ще продължи с домашно лечение.", "date": "2018.12.13", "title": "Корнелия Нинова бе приета в болница"}
